{"id": "77034", "revid": "773636", "url": "https://it.wikipedia.org/wiki?curid=77034", "title": "Apollo 17", "text": "Apollo 17 \u00e8 stata l'undicesima e ultima missione con equipaggio umano del programma spaziale Apollo della NASA. Il lancio del razzo vettore Saturn V avvenne il 7 dicembre 1972 alle 05:33:00 UTC da Cape Canaveral, Florida, con a bordo un equipaggio composto da tre astronauti: il comandante Eugene Cernan, il pilota del modulo di comando Ron Evans e il pilota del LEM e geologo Harrison Schmitt (l'unico scienziato-astronauta a mettere piede sul suolo lunare). Ad oggi si tratta dell'ultimo volo spaziale con equipaggio umano a superare l'orbita terrestre bassa e l'unico lancio notturno di tutto il programma Apollo. Schmitt rimane l'ultimo uomo ad aver messo piede sul suolo lunare, mentre Cernan l'ultimo ad averne lasciato la superficie.\nApollo 17 fu anche la terza missione di \"tipo J\", caratterizzata da una permanenza di tre giorni sulla Luna, da un'intensa serie di studi scientifici e dall'utilizzo del terzo rover lunare per gli spostamenti degli astronauti sulla superficie. Nonostante la somiglianza con le due precedenti missioni, Apollo 15 e 16, gli obiettivi raggiunti e gli esperimenti effettuati, nonch\u00e9 la presenza di un geologo a bordo, hanno reso questa missione unica rispetto alle altre.\nMentre Evans rimase in orbita a bordo del modulo di comando, Cernan e Schmitt raggiunsero la superficie lunare allunando nella valle Taurus-Littrow. Durante la loro permanenza compirono tre attivit\u00e0 extraveicolari in cui raccolsero diversi campioni lunari e utilizzarono strumentazioni scientifiche. Cernan, Evans e Schmitt rientrarono a Terra il 19 dicembre, dopo una missione della durata di circa 12 giorni.\nLa possibilit\u00e0 di analizzare materiale lunare di un altopiano pi\u00f9 antico dell'impatto che aveva condotto alla formazione del Mare Imbrium, fu una delle ragioni principali che condusse alla scelta della valle Taurus-Littrow; inoltre, i pianificatori della missione ritenevano che da l\u00ec sarebbe stato possibile raggiungere un sito nel quale si supponeva che si fosse verificata dell'attivit\u00e0 vulcanica. La valle inoltre offriva una migliore copertura orbitale e la possibilit\u00e0 di un efficiente utilizzo del rover.\nApollo 17 super\u00f2 anche diversi record stabiliti dalle missioni precedenti, tra cui il pi\u00f9 lungo soggiorno sulla superficie della Luna, la durata complessivamente pi\u00f9 lunga delle attivit\u00e0 extraveicolari lunari, la pi\u00f9 alta quantit\u00e0 di campioni raccolti e la pi\u00f9 lunga permanenza in orbita lunare.\nContesto.\nIl 20 luglio 1969, la NASA, grazie alla missione Apollo 11, aveva raggiunto l'obiettivo del programma Apollo di far sbarcare l'uomo sulla superficie lunare. Questo traguardo era stato posto dal presidente degli Stati Uniti John Kennedy nel 1961 in risposta ai continui successi dell'Unione Sovietica nella \"corsa allo spazio\", nel pi\u00f9 ampio contesto della guerra fredda. Al primo allunaggio seguirono le missioni Apollo 12, Apollo 14, Apollo 15 e Apollo 16 in cui gli astronauti avevano continuato l'esplorazione della Luna, mentre Apollo 13 manc\u00f2 l'obiettivo a causa di un guasto intercorso durante il viaggio che mise a serio repentaglio la vita dell'equipaggio.\nNonostante i molti successi, a causa di restrizioni di bilancio e di un calo di interesse nei voli spaziali da parte del pubblico, l'amministrazione statunitense impose di cancellare alcune delle missioni pianificate e di cui gi\u00e0 era stato prodotto il razzo vettore Saturn V. L'annuncio della prima missione annullata (Apollo 20) avvenne il 4 gennaio 1970, poco prima della partenza di Apollo 13; le tre missioni finali sarebbero state riprogrammate tra il 1973 e il 1974. Tuttavia, il 2 settembre 1970, la NASA annunci\u00f2 anche la cancellazione delle missioni Apollo 18 e 19. Nell'agosto 1971, il presidente Richard Nixon aveva gi\u00e0 pianificato di annullare tutti i successivi allunaggi (Apollo 16 e 17) ma Caspar Weinberger, direttore dell'Ufficio Gestione, si oppose a questa decisione, persuadendo Nixon a portare a termine le missioni lunari rimanenti.\nInformazioni generali.\nEquipaggio.\nL'equipaggio inizialmente selezionato per la missione Apollo 17 comprendeva Eugene Cernan, in qualit\u00e0 di comandante, Ron Evans, quale pilota del modulo di comando, e Joe Engle, come pilota del modulo lunare. Engle aveva maturato una notevole esperienza di volo pilotando ben sedici volte l'X-15 e superando i di quota (l'altitudine richiesta per la qualifica di astronauta) in tre di questi voli. I tre uomini avevano costituito l'equipaggio di riserva della missione Apollo 14 e l'addestramento ricevuto, nello schema di rotazione degli equipaggi adottato dalla NASA, li avrebbe portati ad essere impiegati nella terza missione successiva.\nLa chiusura anticipata del programma, con la cancellazione delle missioni Apollo 18, 19 e 20 cambi\u00f2 la situazione. La NASA aveva sempre scelto solo ex-piloti per comporre gli equipaggi delle missioni Apollo, come, sin dall'inizio dell'era spaziale, era stata la prassi per il reclutamento. La pressione della comunit\u00e0 scientifica era stata tale, tuttavia, che la NASA aveva addestrato alcuni scienziati perch\u00e9 partecipassero alle ultime missioni lunari. Il primo di essi sarebbe stato il geologo Harrison Schmitt che avrebbe dovuto decollare con l'Apollo 18, missione annullata nel settembre del 1970.\nChe il programma si chiudesse senza la presenza di un esperto nel campo risult\u00f2 inammissibile per la comunit\u00e0 scientifica e la NASA si convinse a sostituire Engle con Schmitt, con quest'ultimo che aveva dimostrato di avere ampie capacit\u00e0 nel suo ruolo.\nL'assegnazione di Schmitt all'Apollo 17 apr\u00ec un'altra questione. Schmitt si era addestrato con Richard Gordon e Vance Brand, che con lui avevano costituito l'equipaggio di riserva dell'Apollo 15. Si chiesero allora alla NASA se non fosse opportuno sostituire tutto l'equipaggio della missione. Fu infine Donald Kent Slayton, direttore dell'ufficio astronauti, a decidere che Schmitt sarebbe stato affiancato da Cernan ed Evans, come previsto.\nEquipaggio di riserva.\nSostituzione.\nL'equipaggio principale dell'Apollo 15 fu inizialmente indicato quale equipaggio di riserva per Apollo 17. Tuttavia, quando furono investiti dallo scandalo dei francobolli, divenuto pubblico nei primi mesi del 1972, i tre astronauti furono sanzionati dalla NASA e dall'aeronautica militare. Slayton, quindi, li sostitu\u00ec rapidamente con Young e Duke, che avevano volato con l'Apollo 16, e con Roosa (Apollo 14 e riserva per Apollo 16).\nEquipaggio di supporto.\nPer ogni missione dei programmi Mercury e Gemini veniva nominato un equipaggio principale e uno di riserva. Per il programma Apollo venne aggiunta una terza squadra di astronauti, conosciuta come equipaggio di supporto. A questi veniva demandato la stesura del piano di volo, delle liste di controllo e le procedure di base della missione. Inoltre, erano responsabili di assicurare che gli astronauti dell'equipaggio principale e di riserva fossero informati di eventuali modifiche. L'equipaggio di supporto sviluppava le procedure nei simulatori, in particolare quelle dedicate ad affrontare le situazioni di emergenza, cosicch\u00e9 gli equipaggi principale e di riserva si potessero allenare con i simulatori, permettendo loro di fare pratica e padroneggiarli. Per l'Apollo 17, l'equipaggio di supporto era composto da Robert Overmyer, Robert A. R. Parker, e Gordon Fullerton.\nL'emblema.\nL'emblema disegnato per la missione vede in primo piano il volto del dio Apollo, nella versione dell\"Apollo del Belvedere\", a cui fa da sfondo un'aquila calva stilizzata, con le bande rosse a richiamare la bandiera statunitense. Tre stelle bianche sulle bande rosse simboleggiano i tre astronauti intenti ad intraprendere la missione. Completano lo sfondo sulla destra un'immagine della Luna, del pianeta Saturno e di una galassia a spirale (o forse una nebulosa). La Luna \u00e8 in parte ricoperta dall'ala dell'aquila suggerendo che quel corpo celeste \u00e8 gi\u00e0 stato raggiunto dall'uomo. Il volo dell'aquila e lo sguardo di Apollo rivolto verso destra vogliono simboleggiare che gli obiettivi dell'uomo nel cosmo saranno, un giorno, gli altri pianeti e le stelle.\nI colori in risalto sono il rosso, il bianco e il blu: i colori della bandiera statunitense, con l'aggiunta dell'oro, sinonimo dell'et\u00e0 dell'oro dei viaggi nello spazio che dovr\u00e0 iniziare con la discesa dell'Apollo 17 sul suolo lunare. L'emblema venne disegnato dall'artista Robert McCall con la collaborazione degli astronauti.\nPianificazione e addestramento.\nCome Apollo 15 e Apollo 16, Apollo 17 sarebbe stata una missione di \"tipo J\" e dunque avrebbe previsto un soggiorno lunare di tre giorni, un'attivit\u00e0 scientifica pi\u00f9 intensa rispetto alle precedenti missioni di tipo H (Apollo 12, 13 e 14) e l'utilizzo del Lunar Roving Vehicle. Poich\u00e9 Apollo 17 sarebbe stata l'ultima missione sulla Luna, tutti i siti di atterraggio che erano stati presi in considerazione per il programma e che non erano stati gi\u00e0 visitati furono oggetto di un'attenta valutazione. In principio fu considerato l'allunaggio nel cratere Copernico, ma la missione Apollo 12 aveva gi\u00e0 recuperato dei campioni provenienti da quell'impatto e altre tre spedizioni avevano gi\u00e0 visitato la zona del Mare Imbrium. Fu allora valutato l'allunaggio sugli altopiani lunari, vicino al cratere Tycho, ma il terreno era considerato troppo accidentato. L'ipotesi di un allunaggio nel cratere Tsiolkovskiy, sulla faccia nascosta, non trov\u00f2 seguito a causa di alcune considerazioni tecniche e degli elevatissimi costi operativi per mantenere le comunicazioni durante le operazioni di superficie. Fu anche preso in considerazione uno sbarco in una regione a sud-ovest del Mare Crisium, ma anche questa fu scartata poich\u00e9 si ritenne che un veicolo spaziale sovietico avrebbe potuto facilmente raggiungere il sito, come effettivamente avrebbe fatto Luna 21 poco dopo la scelta del sito di Apollo 17.\nVennero infine individuati tre possibili siti di atterraggio tra i quali operare la selezione finale: il cratere Alphonsus, il cratere Gassendi e la valle Taurus-Littrow. Nel prendere la decisione definitiva, i pianificatori della missione presero in considerazione gli obiettivi primari dell'Apollo 17: ottenere reperti provenienti dai vecchi altopiani ad una distanza sostanziale da Mare Imbrium, campionare materiale di una attivit\u00e0 vulcanica recente (cio\u00e8 di meno di tre miliardi di anni) e avere una minima traccia orbitale sulla superficie che si sovrapponesse a quelle di Apollo 15 e Apollo 16 per massimizzare la quantit\u00e0 di nuovi dati ottenuti. Questi criteri condussero a selezionare il sito Taurus-Littrow. Qui l'equipaggio avrebbe potuto raccogliere dei campioni di materiale dell'altopiano dai resti di una frana verificatasi sulla parete Sud della valle ed, inoltre, perch\u00e9 nell'area si era manifestata un'attivit\u00e0 vulcanica relativamente giovane ed esplosiva. Sebbene la valle si trovasse al confine di un mare lunare, come gi\u00e0 fu il sito di atterraggio dell'Apollo 15, si ritenne che i vantaggi di Taurus-Littrow avrebbero superato gli svantaggi.\nCome per gli atterraggi lunari precedenti, gli astronauti dell'Apollo 17 vennero sottoposti a un vasto programma di addestramento che incluse esercitazioni nella raccolta di campioni in superficie, nell'uso delle tute spaziali, nella guida nel rover lunare, nell'addestramento alla geologia sul campo, in prove di sopravvivenza e in quelle relative al recupero.\nEquipaggiamento scientifico.\nLa missione Apollo 17 aveva con s\u00e9, come le precedenti missioni, molti esperimenti scientifici. Alcuni erano stati collocati nel modulo di comando e servizio Apollo, che rimaneva in orbita attorno alla luna, mentre altri erano divisi tra il l'equipaggiamento ALSEP, dislocato sul suolo lunare dagli astronauti e destinato a raccogliere dati continuamente trasmessi sulla Terra dopo la loro partenza, e strumenti da utilizzarsi durante le passeggiate spaziali per alcune misurazioni. La missione comprese anche diversi esperimenti medici e biologici che, in alcuni casi, richiesero la partecipazione dell'equipaggio.\nStrumentazione del modulo di comando e servizio.\nI principali strumenti scientifici del modulo di comando e servizio trasportati dalla missione Apollo 17 erano installati nella SIM, o \"Scientific Instrument Module\", del modulo di servizio. Questi strumenti, che dovevano essere attivati poco prima dell'inserimento nell'orbita lunare, includevano:\nStrumentazione da utilizzare sulla superficie lunare.\nIl complesso ALSEP.\nCome le precedenti missioni lunari di Apollo, Apollo 17 trasportava l'ALSEP (Apollo Lunar Surface Experiments Package), un gruppo di strumentazioni scientifiche che dovevano essere installate sulla superficie lunare. Grazie ad una propria fonte di energia e ad un trasmettitore di cui era dotato, l'ALSEP consentiva la raccolta e la trasmissione dei dati scientifici anche dopo la partenza degli astronauti. Quello in dotazione di Apollo 17 comprendeva cinque strumenti, quattro dei quali non erano mai stati utilizzati durante le precedenti missioni:\nL'energia per il funzionamento degli strumenti era fornita da un generatore termoelettrico a radioisotopi da 70 watt (RTG): l'elettricit\u00e0 era prodotta da termocoppie che utilizzano il calore emesso dalla radioattivit\u00e0 di una fonte di plutonio 238. Una centralina dotata di un trasmettitore/ricevitore radio controllava tutti gli strumenti: riceveva le istruzioni dalla Terra e le inviava agli strumenti, nonch\u00e9 distribuiva l'energia fornita dall'RTG. Raccoglieva, infine, i dati scientifici trasmessi dagli strumenti prima di inviarli sulla Terra.\nRover lunare e ulteriori strumentazioni.\nL'Apollo 17 \u00e8 stata la terza missione, dopo l'Apollo 15 e l'Apollo 16, ad utilizzare il rover lunare (o LRV, acronimo di \"Lunar Rover Vehicle\"). Il rover, oltre ad essere impiegato dagli astronauti quale mezzo di trasporto durante le tre attivit\u00e0 extraveicolari, \u00e8 servito per il trasporto degli strumenti, delle attrezzature di comunicazione e dei campioni lunari prelevati dagli astronauti. Il rover di Apollo 17 aveva anche la funzione di permettere l'esecuzione di esperimenti unici. Nel corso della missione, il rover percorse una distanza totale di circa 35,9\u00a0km, con una durata in movimento complessiva di circa quattro ore e ventisei minuti; la massima distanza che Eugene Cernan e Harrison Schmitt raggiunsero dal modulo lunare fu di circa 7,6\u00a0km.\nTra le varie attrezzature scientifiche utilizzate dagli astronauti per raccogliere dati sulla superficie lunare vi erano le seguenti.\nAltre strumentazioni scientifiche.\nAltri esperimenti o raccolte di dati a fini scientifici sono effettuati nel modulo di Comando:\nFasi principali della missione.\nDecollo e viaggio verso la luna.\nApollo 17 \u00e8 stata l'ultima missione spaziale a essere lanciata a bordo di un razzo Saturn V e l'unico lancio del programma Apollo avvenuto in notturna. Il decollo \u00e8 stato ritardato di due ore e quaranta minuti rispetto al previsto a causa di un \"cut-off\" automatico sulla sequenza di lancio a 30 secondi dalla fine del conto alla rovescia. Il problema \u00e8 stato rapidamente riconosciuto come un errore tecnico minore e il \"timer\" \u00e8 stato ripristinato e riprogrammato a T-22 minuti mentre i tecnici si adoperavano a superare il malfunzionamento per continuare la sequenza di lancio. Questo inconveniente \u00e8 stato l'unico ritardo riscontrato nel programma Apollo causato da questo tipo di errore hardware. Il conto alla rovescia \u00e8 quindi ripreso e il razzo ha lasciato la Terra alle 00:33 EST dal complesso di lancio 39A del John F. Kennedy Space Center.\nSi stima che tra e persone abbiano assistito al lancio nelle immediate vicinanze della rampa, nonostante l'orario notturno. La scia di fuoco lasciata dal Saturn V fu visibile fino a 800\u00a0km; gli spettatori a Miami, in Florida, hanno riferito di aver visto una \"striscia rossa\" attraversare il cielo verso nord.\nRaggiunta l'orbita terreste e dopo aver appurato il corretto funzionamento di tutta la navetta, alle 3:46 EST il terzo stadio S-IVB del razzo vettore venne riacceso per immettere il veicolo spaziale sulla traiettoria di inserzione lunare. Circa mezz'ora pi\u00f9 tardi, gli astronauti compirono la complessa manovra, consistente nell'effettuare un rotazione del veicolo di 180\u00b0 e un successivo aggancio con il modulo lunare, finalizzata ad estrarre quest'ultimo dal suo alloggiamento; il terzo stadio del Saturn V, oramai vuoto e non pi\u00f9 necessario, venne abbandonato e messo in una rotta di collisione con la superficie della Luna. L'impatto avvenne il 10 dicembre 1972 ad una velocit\u00e0 di 2,55\u00a0km/s con un angolo di 55\u00b0 rispetto all'orizzonte e con il rilascio di un'energia pari a 4,71\u00d71017 erg; lo schianto, rilevato dai sismometri lasciati sulla Luna dalle precedenti missioni, forn\u00ec preziose informazioni sulla struttura del sottosuolo lunare. Due ore dopo l'inizio del viaggio verso la Luna, uno degli astronauti, molto probabilmente Schmitt, scatt\u00f2 una foto dell'emisfero visibile della Terra perfettamente illuminato poich\u00e9 la navetta si trov\u00f2 esattamente tra il Sole e la Terra. Questa foto, denominata \"Blue Marble\", divenne molto rapidamente popolare tanto da essere, secondo alcune fonti, la foto con la maggior diffusione al mondo. A circa met\u00e0 della strada per la Luna, l'equipaggio port\u00f2 a termine una correzione della velocit\u00e0 di 3\u00a0m/s per perfezionare la traiettoria. Il 10 dicembre venne acceso il motore principale (SPS) del modulo di servizio per ridurre la velocit\u00e0 a 908\u00a0m/s in modo di inserire la navetta in un'orbita lunare di 315\u00d795\u00a0km; circa quattro ore pi\u00f9 tardi, una nuova accensione ridusse la velocit\u00e0 a 61\u00a0m/s per abbassare l'orbita a 109 \u00d7 28\u00a0km. Rispetto alle missioni precedenti, tali manovre vennero studiate per consentire al LEM di allunare il pi\u00f9 vicino possibile al punto previsto e per ottimizzarne la traiettoria in modo da consumare meno carburante.\nAllunaggio.\nDopo essersi separato dal modulo di comando e servizio, il modulo lunare \"Challenger\" e il suo equipaggio, composto dagli astronauti Eugene Cernan e Harrison Schmitt, aggiust\u00f2 la propria orbita e inizi\u00f2 i preparativi per la discesa verso la superficie lunare. Nel frattempo, Ron Evans rimase in orbita, a bordo del modulo di comando, per eseguire osservazioni, svolgere esperimenti e attendere il ritorno dei suoi compagni, che avrebbe rivisto tre giorni dopo.\nPoco dopo aver completato i preparativi per l'atterraggio, Cernan e Schmitt iniziarono la discesa; alcuni minuti dopo l'inizio della procedura, il modulo lunare si capovolse permettendo all'equipaggio di dare il primo sguardo al sito di allunaggio e consentendo a Cernan di guidare il veicolo verso il punto prescelto; Schmitt intanto forniva i dati dal computer di volo essenziali per svolgere i suoi compiti. Il LEM tocc\u00f2 la superficie lunare alle 14:55 EST dell'11 dicembre nei pressi del cratere Littrow, nella valle Taurus-Littrow, nel Mare Serenitatis. Poco dopo, i due astronauti iniziarono a riconfigurare l'abitacolo per la permanenza sulla superficie e si prepararono per la prima attivit\u00e0 extraveicolare, EVA-1, della missione.\nSulla superficie lunare.\nLa missione prevedeva l'esecuzione di tre attivit\u00e0 extraveicolari, nel corso delle quali, grazie all'impiego di un rover appositamente sviluppato, sarebbero stati raggiunti nove punti di rilevamento, nei quali sarebbero stati raccolti campioni e compiute osservazioni geologiche. Durante le escursioni vennero eseguite, inoltre, dodici brevi soste, a discrezione di Schmitt, nelle quali gli astronauti raccolsero rapidamente del materiale lunare senza smontare dal veicolo. Durante le operazioni sulla superficie lunare, la guida del rover fu di competenza esclusiva del comandante Cernan, mentre Schmitt lo assisteva nella navigazione.\nLe condizioni del soggiorno sulla superficie lunare.\nGli astronauti dell'Apollo 17 ebbero a disposizione circa tre giorni terrestri (75 ore) per esplorare la Valle Taurus-Littrow, un vincolo temporale imposto dalla disponibilit\u00e0 di materiali di consumo che il modulo lunare poteva immagazzinare: ossigeno, energia fornita da batterie non ricaricabili e acqua destinata sia all'alimentazione che alla regolazione termica della cabina. Durante questo periodo poterono compiere tre escursioni o attivit\u00e0 extraveicolari, della durata di circa 7 ore ciascuna, una ogni 24 ore. Il resto del tempo lo dedicarono alla manutenzione delle loro attrezzature, al riposo e all'alimentazione. La durata di una singola escursione era limitata dall'autonomia della loro tuta spaziale, tipo Apollo/Skylab A7L, che consentiva loro di effettuare uscite della durata massima di 8 ore, proteggendoli dal vuoto, fornendo ossigeno e assorbendo vapore acqueo e monossido di carbonio. Le tute erano inoltre dotate di un trasmettitore/ricevitore radio.\nEra stato programmato che la missione si svolgesse durante la prima met\u00e0 della giornata lunare (che ha una durata di 14 giorni terrestri), per beneficiare dell'illuminazione del Sole e non dover fronteggiare il freddo della notte lunare. Per accelerare i loro movimenti e aumentare il raggio d'azione senza incorrere in rischi maggiori, gli astronauti avevano a disposizione un veicolo fuoristrada. Il rover lunare aveva propulsione elettrica ed era alimentato da batterie non ricaricabili con una capacit\u00e0 totale 230 ampere-ora, che gli consentivano un'autonomia di 92\u00a0km, raggiungendo la modesta velocit\u00e0 di 14\u00a0km/h e una capacit\u00e0 di carico di 490\u00a0kg.\nOrientarsi sulla superficie lunare risulta pi\u00f9 difficile rispetto a quanto avviene sulla Terra, poich\u00e9 l'assenza di un magnetismo naturale non consente di fare affidamento su di una bussola; inoltre, la dimensione ridotta della Luna avvicina l'orizzonte che si trova, su di un terreno pianeggiante, a soli circa 3\u00a0km, rendendo pi\u00f9 difficoltoso localizzare i rilievi circostanti. Per tutto questo, il rover era dotato di un sistema di navigazione relativamente sofisticato composto da un giroscopio e 4 contachilometri, ognuno posizionato su una ruota, che forniva i dati a un piccolo computer di bordo (SPU). L'SPU calcolava periodicamente la posizione del rover rispetto al modulo lunare e la comunicava agli astronauti attraverso una bussola artificiale.\nGli astronauti possedevano anche delle mappe realizzate dalle fotografie scattate dall'orbita durante le precedenti missioni; esse mostravano i rilievi circostanti come avrebbero dovuto apparire da punti diversi lungo i loro percorsi. Inoltre, i membri dell'equipaggio potevano comunicare tra loro utilizzando un ricetrasmettitore radio VHF e rimanere in contatto permanente con il centro di controllo missione a Houston tramite un rinvio delle telecomunicazioni installato sul rover costituito da un'antenna elicoidale omnidirezionale (cos\u00ec da non rendere necessario il puntamento verso la Terra) trasmettente in banda S. Ad ogni sosta prolungata, gli astronauti utilizzavano l'antenna parabolica ad alto guadagno montata sul rover per trasmettere le immagini raccolte tramite la telecamera, anch'essa installata sul rover; il puntamento e le impostazioni di questa telecamera potevano essere controllati a distanza dalla Terra, mentre il puntamento dell'antenna era affidato agli astronauti.\nPrima attivit\u00e0 extraveicolare.\nCirca 4 ore dopo l'atterraggio, alle 18:54 EST dell'11 dicembre, gli astronauti iniziarono la prima attivit\u00e0 extraveicolare. Poco dopo aver messo piede sulla superficie lunare si dedicarono al montaggio del rover e all'installazione del complesso di strumentazioni scientifiche ALSEP; il sito selezionato per il posizionamento di quest'ultimo si trovava a 185 metri a nord-ovest del modulo lunare.\nSecondo il programma, l'allestimento dell'ALSEP e il montaggio del rover avrebbero dovuto richiedere 4 ore, ma Cernan trov\u00f2 alcune difficolt\u00e0 ad eseguire le perforazioni necessarie per l'installazione delle sonde, probabilmente a causa delle caratteristiche meccaniche del suolo (la stessa operazione era stata effettuata durante la missione Apollo 16 senza incontrare problemi); questo contrattempo ridusse di circa 90 minuti la successiva esplorazione geologica. Schmitt, da parte sua, non riusc\u00ec ad avviare il gravimetro, dovendo arrendersi dopo diversi tentativi; in seguito venne scoperto che il problema proveniva da un errore nella progettazione dello strumento. Mentre Cernan lavorava sul rover, il martello che portava sul fianco colp\u00ec, rompendola, una porzione del parafango della ruota posteriore destra che serviva a proteggere i passeggeri dalla polvere lunare sollevata durante la marcia. In conseguenza di ci\u00f2, la polvere divenne un problema insidioso per gli astronauti durante le escursioni: insinuandosi ovunque, blocc\u00f2 i giunti meccanici, contribu\u00ec al riscaldamento dei dispositivi elettronici, rese inutilizzabili i dispositivi di fissaggio in velcro, vel\u00f2 gli obiettivi delle telecamere e oscur\u00f2 le visiere; n\u00e9 era semplice liberarsene: tentativi di rimozione troppo vigorosi, potevano causare graffi, date le sue caratteristiche abrasive. Cernan tent\u00f2 di riparare la copertura antipolvere con un pezzo di nastro adesivo, ma alla fine della passeggiata, mentre gli astronauti stavano facendo ritorno al modulo lunare, questa si stacc\u00f2 ed essi si ritrovarono interamente coperti di polvere insieme a tutta la loro attrezzatura.\nIl cratere Steno (stazione 1).\nSiccome l'installazione dell'ALSEP aveva richiesto molto pi\u00f9 tempo del previsto, la prevista escursione geologica al cratere dell'Emory, a 2,5\u00a0km dal modulo lunare, venne sostituita da uno studio del cratere Steno situato ad una distanza pi\u00f9 breve, nel mezzo dalla valle Taurus-Littrow. In questo sito, chiamato \"Stazione 1\", vennero raccolti campioni di roccia espulsa quando vi fu l'impatto con un meteorite che dette vita al cratere; gli astronauti raccolsero 14 chilogrammi di campioni, eseguirono sette misure gravimetriche e posizionarono due pacchetti esplosivi. Quest'ultimi furono fatti esplodere da remoto per testare i geofoni collocati dagli astronauti e i sismometri lasciati durante le precedenti missioni. Alla fine dell'attivit\u00e0 extraveicolare, gli astronauti installarono il trasmettitore dello strumento SEP non lontano dal modulo lunare; tuttavia a causa della polvere lunare che lo ricopr\u00ec questo non funzion\u00f2 a dovere. Alla conclusione di questo primo giorno, Schmitt, il geologo dell'equipaggio, si dichiar\u00f2 frustrato dagli scarsi risultati ottenuti per colpa della mancanza di tempo.\nSeconda attivit\u00e0 extraveicolare.\nIl 12 dicembre, risvegliati dalla \"Cavalcata delle Valchirie\", Cernan e Schmitt iniziarono la loro seconda escursione lunare. Innanzitutto, il parafango del rover aveva bisogno di una soluzione migliore. Durante la notte, i controllori di volo escogitarono una procedura che venne comunicata agli astronauti da John Young: legare insieme quattro mappe e fissare l'\"estensione sostitutiva\" sul parafango.\nAi piedi del Massiccio Sud: il cratere Nansen (stazione 2).\nDopo essere saliti sul rover lunare, gli astronauti si diressero dapprima verso il cratere Nansen ai piedi del Massiccio Sud. Per raggiungerlo si recarono verso un luogo chiamato \"Buco nel muro\" dove la pendenza \u00e8 abbastanza bassa da consentire al rover di attraversare la scarpata Lee-Lincoln di 80 metri che sbarra la valle secondo un asse nord-sud. Questo tipo di formazione geologica presente in molti punti della Luna, deriva dalla contrazione del pianeta a seguito del raffreddamento progressivo del suo nucleo. Una volta arrivati in cima, i due astronauti percorsero un altro chilometro prima di arrivare ai piedi del Massiccio Sud, la loro prima tappa della giornata chiamata \u201cStazione 2\u201d. All'arrivo, Cernan riport\u00f2 che avevano percorso 7,6\u00a0km; il tragitto pi\u00f9 lungo percorso dal rover durante il programma Apollo. Si riteneva che il Massiccio Sud, che confina con il mare della Serenit\u00e0, si fosse formato tramite sollevazione della superficie lunare conseguentemente all'impatto meteoritico che dette origine al mare e quindi, gli scienziati, pensavano che dovesse essere composto da rocce antecedenti a tale antico evento e quindi molto interessanti per essere studiate. Il sito si rivel\u00f2 ancora pi\u00f9 interessante del previsto e i dirigenti della missione decisero di concedere agli astronauti maggior tempo per esplorarlo. Dopo 64 minuti ripresero la marcia e, poco prima di attraversare di nuovo la scarpata, fecero una breve sosta a 600 metri a nord-est del cratere Nansen per misurare la gravit\u00e0 usando il gravimetro portatile. Mentre veniva fatta la misurazione Schmitt colse l'occasione per prelevare campioni di terreno dal sedile del rover mentre Cernan scatt\u00f2 alcune foto.\nIl cratere Lara (stazione 3).\nLa successiva \"stazione 3\", venne raggiunta dopo un tragitto di alcune centinaia di metri trovandosi ai piedi della scarpata a 50 metri dalla parete est del cratere Lara. Venne deciso di ridurre la durata di questa sosta (20 minuti anzich\u00e9 i 45 previsti) per compensare il maggior tempo trascorso alla stazione 2. Gli scienziati del centro di controllo terrestre chiesero agli astronauti di eseguire un carotaggio del suolo di 60\u00a0cm di profondit\u00e0, di scattare una fotografia panoramica e di effettuare una misurazione del campo di gravit\u00e0. Cernan si occup\u00f2 della prima richiesta, impiegando circa 20 minuti mentre Schmitt raccolse alcuni campioni di roccia. In totale la sosta dur\u00f2 37 minuti; saliti sul rover Cernan e Schmitt si diressero verso la loro prossima destinazione, il cratere Shorty (stazione 4).\nIl terreno arancione del cratere Shorty (stazione 4).\nIl cratere Shorty, la \"stazione 4\", era un sito considerato importante, poich\u00e9 le foto scattate dall'orbita avevano evidenziato la presenza di un materiale oscuro che poteva, secondo alcuni scienziati, essere la manifestazione di un fenomeno vulcanico pi\u00f9 o meno recente. Alcuni addirittura speravano che fosse uno sfogo vulcanico. Appena arrivato, Schmitt not\u00f2 con entusiasmo che una striscia di materiale arancione si trovava attorno al cratere. Scavando una piccola fossa, l'astronauta scopr\u00ec che il materiale sottostante era rosso, una probabile manifestazione di un evento vulcanico. Per evidenziare le sfumature di colore, vennero scattate alcune fotografie con l'aggiunta dello gnomone nel campo della fotocamera: questo dispositivo permette di avere una cornice di riferimento per stimare la dimensione degli oggetti fotografati, ma anche una tavolozza di colori e grigi che consenta di correggere i colori delle foto in laboratorio pur rimanendo fedele all'originale. Su richiesta degli scienziati presenti al centro di controllo di Houston, vennero prelevati numerosi campioni di terreno rosso e un carotaggio di 60\u00a0cm. Le successive analisi mostrarono che il suolo rosso, ma anche il suolo molto scuro presente sul sito, erano in effetti vetri vulcanici; ma contrariamente alle speranze di alcuni scienziati che pensavano di assistere alla manifestazione di un recente vulcanismo, il vetro si form\u00f2 3,5 miliardi di anni fa e successivamente sepolto sotto la lava. Lo strato di vetro rimase in quelle condizioni fino a quando non venne esposto, 19 milioni di anni fa, a seguito dell'impatto del meteorite che dette origine del cratere Shorty. Tutte queste attivit\u00e0 comportarono che i due astronauti accumulassero del ritardo e quindi gli furono concessi solo una trentina di minuti per lavorare: si trovavano ancora a 4\u00a0km dalla loro base, vale a dire a circa due ore di cammino equivalente al loro \"limite di camminata\", la distanza di sicurezza massima che avrebbe garantito il loro ritorno al LEM se per qualsiasi motivo il rover si fosse guastato.\nIl cratere Camelot (stazione 5).\nI due astronauti presero quindi la direzione del modulo lunare; dopo aver fatto brevi soste per raccogliere campioni senza scendere dal rover, arrivarono nei pressi del cratere Camelot, l'ultimo sito previsto per la giornata (stazione 5). Secondo i pianificatori della missione, questo grande cratere di 600 metri di diametro doveva essere abbastanza recente affinch\u00e9 si trovassero degli eietti vulcanici, rocce espulse da una profondit\u00e0 di circa 150 metri. Pertanto gli astronauti si diressero ad un campo di grandi rocce a sud-ovest del cratere, individuato precedentemente. Qui Schmitt e Cernan raccolsero per venti minuti campioni di roccia e suolo con grande efficienza e quindi tornarono, cantando, al rover. Le rocce raccolte sembrarono essere dello stesso tipo di quelle raccolte nella stazione 1 e nel sito in cui venne dispiegato l'ALSEP: un basalto a grana grossa formatosi a seguito di un raffreddamento molto lento. Una volta rientrati nel LEM e dopo averlo pressurizzato, il CAPCOM Robert A. R. Parker esclam\u00f2: \u00abAssolutamente eccezionale. Non posso dire altro. E intendo dal profondo del mio cuore o dal profondo della mia anima o qualcosa, la mia coscienza\u00bb.\nTerza attivit\u00e0 extraveicolare.\nLa terza escursione, l'ultima del programma Apollo, inizi\u00f2 alle 17:25 EST del 13 dicembre. Cernan e Schmitt guidarono il rover a Nord-Est del sito di allunaggio, esplorando la base del Massiccio Nord e le Sculptured Hills.\nIl programma per la terza e ultima attivit\u00e0 extraveicolare fu altrettanto ambizioso del precedente e anche i risultati delle indagini geologiche condotte risulteranno molto soddisfacenti. Questa volta gli astronauti si diressero verso il Massiccio Nord di cui esploreranno i margini.\nTracy rock (stazione 6).\nDapprima gli astronauti si mossero verso la base del Massiccio Nord, a circa 3\u00a0km a nord del modulo lunare, quindi attraversarono un pendio per circa 400 metri verso nord-est per raggiungere una grande roccia parzialmente esplosa che era stata avvistata in una fotografia scattata dall'orbita lunare durante la missione Apollo 15 e che costituiva la prima tappa della giornata (stazione 6). Una volta scesi dal rover, gli astronauti si accorsero che la pendenza fosse molto pi\u00f9 ripida del previsto e che dovevano sporgersi in avanti per mantenersi in equilibrio durante il loro lavoro di raccolta. Sul posto, inoltre, notarono come altre grandi rocce osservate in precedenza fossero franate dalla montagna lasciando una traccia molto chiara. Mentre Schmitt si occupava della raccolta dei campioni continuando il suo lavoro di raccolta, Cernan scatt\u00f2 la famosa foto panoramica della roccia vicino alla quale vi \u00e8 Schmitt con la valle Taurus-Littrow sullo sfondo ma non ebbe il tempo di scrivere il nome di sua figlia Tracy nella polvere lunare, come intendeva, per battezzare la roccia. Gli astronauti giunsero, quindi, alla fine del tempo che avevano a disposizione per l'esplorazione del sito e dovettero far ritorno al rover. Temendo, per via della ripida pendenza, di cadere dal sedile, Schmitt, prefer\u00ec scendere dalla collina a piedi dove venne raggiunto da Cernan ai comandi del veicolo. I controllori della missione a Houston decisero di abbreviare l'esplorazione del seguente sito (stazione 7) per risparmiare tempo: la roccia di Tracy aveva gi\u00e0 fornito una grande quantit\u00e0 di informazioni sulla geologia del luogo e il successivo sito, situato a poche centinaia di metri ad est, non avrebbe portato molto di nuovo. Rispetto alla stazione precedente, la pendenza del nuovo sito apparve meno ripida e non rappresent\u00f2 alcun problema per gli astronauti. Schmitt prelev\u00f2 alcuni campioni di roccia e poi, tornato a bordo del rover, si diresse insieme a Cernan, verso le Colline Scolpite (\"Sculptured Hills\").\nLe Colline Scolpite (stazione 8).\nLe colline scolpite sono un rilievo situato a nord-est del modulo lunare. Nelle foto scattate dall'orbita non era stato possibile identificare alcuna interessante formazione geologica, quindi la scelta dell'area da esplorare venne lasciata alla discrezione di Schmitt e Cernan. Sul posto gli astronauti scoprirono solo alcune rocce che per la maggior parte ovviamente provenivano dalla valle. Tuttavia, una roccia situata a una cinquantina di metri sopra il luogo in cui il rover era fermo attir\u00f2 l'attenzione di Schmitt che inizi\u00f2 a salire sul rilievo seguito poco dopo da Cernan. La pendenza che si trovarono davanti era piuttosto ripida, ma i due astronauti riuscirono a raggiungere il loro obiettivo senza superare il limite di 130 battiti cardiaci al minuto. La roccia \u00e8 un pezzo della vecchia crosta lunare ricoperta da uno strato vetrificato che venne, chiaramente, scagliato sulla collina da un'altra zona in seguito ad un impatto. Dopo aver preso alcuni campioni, i due astronauti scesero dal pendio saltando a piedi uniti, come un canguro.\nIl cratere Van Serg (stazione 9).\nIl piccolo cratere di Van Serg venne selezionato per le stesse ragioni del cratere Shorty: le foto scattate dall'orbita mostravano la presenza di materiale scuro di possibile origine vulcanica. Quando arrivarono vicino al cratere, gli astronauti notarono che il terreno fosse disseminato di rocce delle dimensioni di un pallone da calcio. Vista l'altezza da terra del rover di 35 centimetri, Cernan dovette procedere zigzagando per avvicinarsi al cratere. Una volta fermato, Cernan inizi\u00f2 a togliere la polvere dal rover, in quanto il parafango di ricambio approntato il giorno precedente non svolgeva pi\u00f9 il suo lavoro. Sul sito non venne riscontrata traccia di un materiale rosso simile a quello di Shorty escludendo, di conseguenza, l'ipotesi di un'origine vulcanica. Le rocce sparse, contrariamente a quanto ci si aspettava, non erano basalto dalla base rocciosa sottostante. Schmitt e Cernan raccolsero alcuni campioni di roccia e scattarono due fotografie panoramiche.\nSia gli astronauti, sia gli scienziati a Terra si dimostrarono piuttosto interessati ad approfondire questa zona dunque, considerando che la stazione successiva programmata vicino al cratere Sherlock (stazione 10) non destava altrettanto vivo interesse, si decise di eliminarla e rimanere alla stazione 9. Schmitt inizi\u00f2, quindi, a prelevare sistematicamente campioni su di una linea tra il cratere Van Serg ed il rover. Gli astronauti lavorarono intensamente per 5 ore su aree ripide che richiesero uno sforzo maggiore causando loro un po' di affaticamento. La scoperta da parte di Schmitt di un materiale molto bianco ad una profondit\u00e0 di pochi centimetri, motiv\u00f2 i due astronauti a scavare una buca nonostante l'opposizione del centro di controllo preoccupato per la loro fatica. L'analisi delle rocce raccolte, della dimensione di un pallone, consent\u00ec, in seguito, di determinare che si trattava di una regolite compressa dall'impatto. Il meteorite all'origine del cratere colp\u00ec il terreno in un punto in cui diversi strati di regolite erano stati sovrapposti a seguito di precedenti impatti.\nPrima di tornare al modulo lunare per l'ultima volta, si svolse una piccola cerimonia per commemorare il completamento delle missioni lunari del programma Apollo. Cernan svel\u00f2 una placca fissata al carrello di atterraggio del modulo lunare, sulla quale compariva la rappresentazione dei due emisferi della Terra e della faccia visibile della Luna con la posizione dei vari siti di atterraggio accompagnati da un messaggio firmato dai tre astronauti e dal presidente Nixon. Cernan lesse il testo:\nDopo aver scattato le foto dell'equipaggiamento dell'ALSEP ed estratta la sonda di neutroni da terra che doveva essere riportata sulla Terra, i due astronauti fecero ritorno al modulo lunare. Cernan fu l'ultimo a mettere piede sulla luna e ancora oggi \u00e8 l'ultimo uomo ad aver camminato sulla superficie lunare.\nRitorno sulla Terra.\nDecollo e incontro con il modulo di controllo.\nDopo un soggiorno di 75 ore sul suolo lunare, alle ore 16:55 del 14 dicembre, Eugene Cernan e Harrison Schmitt azionarono il motore del modulo di ascesa del LEM per decollare e ricongiungersi con il modulo di comando in orbita. Poco prima del decollo, depressurizzarono l'abitacolo un'ultima volta per eliminare la polvere lunare, l'attrezzatura di cui non avevano pi\u00f9 bisogno e per alleggerire il pi\u00f9 possibile la fase di salita. Nel frattempo, per consentire la manovra di incontro orbitale, Evans a bordo del modulo di comando e servizio, apport\u00f2 due correzioni alla sua orbita che modificavano l'altitudine, che pass\u00f2 da 124,6 a 115,8\u00a0km, e il piano orbitale. Il decollo venne filmato dalla telecamera posizionata sul rover lunare, il cui puntamento poteva venire controllato a distanza dal centro di controllo di Houston. Dopo una spinta da parte del motore di 7 minuti e 18 secondi, il modulo lunare riusc\u00ec a posizionarsi sull'orbita lunare prescelta con un apolunio di 92\u00a0km e 17\u00a0km di perilunio, calcolata in modo tale che l'appuntamento in orbita con Evans avvenisse dopo che la navicella avesse completato un'orbita lunare completa. Una volta in orbita e per perfezionare la sua traiettoria, Cernan esegu\u00ec una correzione della velocit\u00e0 tramite i motori RCS di circa 2\u00a0m/s; una modifica minima in quanto, per paragone, il raggiungimento dell'orbita aveva richiesto un delta-v di 1.676\u00a0m/s. Le due navicelle si trovarono in quel momento su una traiettoria convergente con il LEM a 200\u00a0km indietro rispetto al modulo di comando e servizio, ma a un'altitudine pi\u00f9 bassa. Quando i due veicoli spaziali si trovarono dietro la Luna, per 45 minuti le comunicazioni con la Terra vennero interrotte.\nQuando le navicelle tornarono in vista della Terra, si trovarono ad una distanza di poco pi\u00f9 di 1\u00a0km in avvicinamento a una velocit\u00e0 di 10 metri al secondo. Dopo un primo tentativo di aggancio fallito perch\u00e9 la velocit\u00e0 relativa delle due navicelle era troppo bassa per innescare i blocchi che le dovevano fissare, il LEM riusc\u00ec ad agganciarsi correttamente alle 18:10. Pochi minuti dopo l'aggancio, il CAPCOM a Houston lesse un messaggio del presidente Richard Nixon sul significato del programma Apollo.\nUltime attivit\u00e0 scientifiche in orbita lunare.\nCome nel caso delle precedenti missioni Apollo, la polvere lunare accumulatasi sulle tute spaziali durante le passeggiate invase il modulo lunare, causando non pochi problemi agli astronauti, tra cui l'irritazione del naso e degli occhi. Pertanto, il primo compito dell'equipaggio dopo l'attracco fu l'utilizzo di un aspiratore per rimuovere la maggior parte della polvere. Fatto ci\u00f2, trasfer\u00ec i guanti e i caschi da utilizzare durante l'uscita extraveicolare di Evans nel modulo di comando, cos\u00ec come le scatole contenenti le rocce lunari raccolte. Per fare spazio nel modulo di controllo, ormai ben pieno, varie attrezzature e rifiuti vennero stivati nel modulo lunare. Dopo aver indossato la tuta spaziale ed effettuato un controllo delle perdite, gli astronauti chiusero i due portelli che collegavano il LEM e il CSM, quindi il modulo lunare fu abbandonato facendolo allontanare a bassa velocit\u00e0. Mezz'ora pi\u00f9 tardi i suoi motori RCS vennero azionati in modo da portarlo in una rotta che lo fece schiantare sulla Luna e, precisamente, sul Massiccio Sud della valle Taurus-Littrow. Le onde sismiche generate dall'impatto furono registrate anche dai sismografi installati vicino ai punti d'allunaggio delle quattro missioni Apollo precedenti, fornendo ulteriori informazioni sulla natura del sottosuolo della valle. I kg del modulo lunare caddero a una velocit\u00e0 di 1,67\u00a0km/h, schiantandosi come previsto poche ore dopo sul lato della montagna a 8,7\u00a0km a sud-ovest del sito di atterraggio, rilasciando una quantit\u00e0 di energia leggermente inferiore a 3/4 di tonnellata di tritolo.\nIl veicolo spaziale continu\u00f2 a orbitare attorno alla Luna per 40 ore per prolungare il tempo di osservazione delle telecamere e degli altri strumenti installati nel modulo di servizio. Schmitt e Cernan approfittarono di questo tempo per continuare con la pulizia. Il resto della permanenza in orbita lunare venne trascorso principalmente eseguendo osservazioni visive della superficie della Luna. La squadra di terra fece esplodere, a due ore di distanza, le prime due cariche esplosive depositate sul suolo lunare da Cernan e Schmitt; il sismometro forn\u00ec le misurazioni previste. Durante i tre giorni seguenti, la squadra di terra far\u00e0 esplodere le altre 6 cariche in sequenza. Dopo un'ultima notte di riposo, l'equipaggio si prepar\u00f2 a lasciare l'orbita lunare. Mentre il modulo di comando e servizio si trovava sul lato nascosto della Luna, venne acceso il motore principale (SPS), ponendo cos\u00ec la navetta in una traiettoria verso la Terra di una precisione tale che il centro di controllo missione valut\u00f2 che la correzione della velocit\u00e0 da effettuare a met\u00e0 strada dovesse essere di solo 10\u00a0cm/s.\nRientro sulla Terra.\nDurante il ritorno sulla Terra, il 17 dicembre, Evans esegu\u00ec un'attivit\u00e0 extraveicolare di 65 minuti per recuperare le pellicole fotografiche dagli appositi contenitori del modulo di servizio a circa chilometri dalla Terra; fu la terza attivit\u00e0 extraveicolare nello \"spazio profondo\" della storia, eseguita a grande distanza da qualsiasi corpo planetario. Il 19 dicembre, l'equipaggio espulse il modulo di servizio preparando cos\u00ec il modulo di comando per il ritorno sulla Terra. Apollo 17 esegu\u00ec il rientro e ammar\u00f2 in sicurezza nell'Oceano Pacifico alle 14:25, a 6,4 chilometri dalla nave di recupero, la \"USS Ticonderoga\". Cernan, Evans e Schmitt furono poi recuperati da un elicottero e quindi portati sulla nave 52 minuti dopo l'ammaraggio.\nRisultati scientifici.\nGeologia della valle Taurus-Littrow.\nAlla missione Apollo 17 erano affidati, essenzialmente, due principali obiettivi geologici: da un lato vi era la richiesta di riportare sulla Terra le antiche rocce prelevate dagli altipiani lunari e, dall'altro lato, di cercare e studiare le tracce della recente attivit\u00e0 vulcanica. Per raggiungere questi traguardi, l'equipaggio della missione raccolse 741 rocce e campioni di terreno lunare (per un totale di 111\u00a0kg) durante le tre attivit\u00e0 extraveicolari, incluso un campione di prelevato da un carotaggio alla profondit\u00e0 di 3 metri.\nGli altopiani.\nLe antiche rocce raccolte da Cernan e Schmitt a nord e sud del sito di atterraggio ai piedi dei massicci sono essenzialmente brecce formate da rocce espulse durante gli impatti dei meteoriti che hanno creato i mari: le brecce sono costituite da un agglomerato di frammenti di rocce cementati dal calore generato dall'impatto. Contrariamente alle ipotesi formulate prima della missione, gli altopiani non sono quindi costituiti da materiali intatti dalla crosta primitiva. Oggi riteniamo che tutti gli altopiani della Luna siano coperti da brecce. Alcune di queste rocce hanno subito una fusione durante l'impatto che ha creato il Mare della Serenit\u00e0 permettendo di datare questo evento a 3,89 miliardi di anni fa. Le brecce raccolte contengono campioni di norite, troctolite e dunite, formatisi tra i 4,2 e i 4,5 miliardi di anni fa nella parte inferiore della crosta lunare e da cui vennero sollevati dall'impatto. Per fare un confronto, l'inizio della formazione del sistema solare risale a 4,56 miliardi di anni fa.\nIl processo di formazione della valle Taurus-Littrow.\nLa maggior parte delle rocce raccolte sulla superficie della valle Taurus-Littrow, provenienti dal sottosuolo roccioso (sotto lo strato di regolite), sono basalti. Questi si sciolsero a una profondit\u00e0 compresa tra 130 e 220\u00a0km e poi si salirono verso la superficie della Luna prima di solidificarsi. La valle \u00e8 un graben che si form\u00f2 dopo la creazione del Mare della Serenit\u00e0 e quindi si riemp\u00ec del basalto sollevato dalle profondit\u00e0 tra i 3,7 e i 3,8 milioni di anni fa secondo lo stesso meccanismo che si ebbe quando si riempirono i mari lunari. Le misure di gravit\u00e0 effettuate con il gravimetro portatile, nonch\u00e9 i dati raccolti dal sismometro attivo, indicano che il basamento della valle Taurus-Littrow \u00e8 costituito da uno strato di basalto il cui spessore \u00e8 compreso tra gli 1 e gli 1,4\u00a0km. Con poche eccezioni, il basalto della valle, similmente a quello raccolto dall'equipaggio dell'Apollo 11, contiene proporzioni particolarmente abbondanti di titanio, mentre le analisi effettuate dagli strumenti del satellite \"Clementine\" sembrano indicare un contenuto molto pi\u00f9 basso di questo metallo nel vicino Mare della Serenit\u00e0.\nI mari lunari, come il fondovalle, sono il risultato di una eruzione effusiva che produce lava fluida; tuttavia alcuni geologi, considerando le foto di alcuni crateri come Shorty scattate dall'orbita, avevano ipotizzato, prima della missione, che i mari potrebbero aver subito alcuni episodi di una eruzione esplosiva. Ma l'analisi del materiale arancione trovato vicino al cratere Shorty dall'equipaggio dell'Apollo 17 ha dimostrato che questo si era formato 3,64 miliardi di anni fa a una profondit\u00e0 di circa 400\u00a0km e che quindi non pu\u00f2 essere il risultato di un evento vulcanico recente, ma \u00e8 un cratere creatosi a seguito di un impatto ordinario.\nLa formazione del cratere Tycho.\nAlcuni campioni di roccia raccolti dall'equipaggio dell'Apollo 17 hanno mostrato segni di uno shock violento accaduto 100 milioni di anni fa, che sembra coincidere con l'impatto che ha dato origine al cratere Tycho, situato a circa chilometri dal sito di allunaggio. Sappiamo che questo evento ha espulso materiali su tutta la superficie visibile della Luna e che le rocce raccolte potrebbero contribuire a formulare una datazione pi\u00f9 precisa di questo evento.\nMappatura della superficie su larga scala e fotografie.\nDurante la missione, la telecamera panoramica installata nel vano apparecchiature del modulo di servizio scatt\u00f2 ben fotografie della superficie lunare ad un'altitudine media di 110\u00a0km. Queste coprirono tutta l'area illuminata direttamente sopra l'orbita della navicella spaziale Apollo la cui inclinazione orbitale da a 20\u00b0 a 23\u00b0. Con ogni fotografia venne coperta un'area di 21\u00d7330\u00a0km utilizzando una pellicola fotografica di 11\u00d7114,8\u00a0cm. Le immagini stereo in grado di mettere in evidenza i rilievi furono ottenute inclinando periodicamente e automaticamente l'asse ottico di 12,5\u00b0. La macchina fotografica usata per mappare la Luna scatt\u00f2 foto della superficie lunare e ognuna copr\u00ec un'area di 150\u00d7150\u00a0km.\nEsperimento sulle propriet\u00e0 elettriche di superficie.\nL'Apollo 17 fu l'unica missione lunare a condurre l'esperimento sulle propriet\u00e0 elettriche di superficie (SEP). Lo strumento si componeva di due componenti principali: un'antenna trasmittente posizionata vicino al modulo lunare e un'antenna ricevente posta sul rover. Durante le diverse soste effettuate nelle escursioni, il dispositivo di trasmissione emetteva dei segnali elettrici che, viaggiando attraverso il terreno, venivano ricevuti dalla ricevente sul rover. Le propriet\u00e0 elettriche del suolo potevano pertanto essere determinate confrontando i segnali elettrici trasmessi e ricevuti. I risultati di questo esperimento, che furono coerenti con la composizione delle rocce lunari, mostrarono che i primi 2\u00a0km di profondit\u00e0 dalla superficie sono estremamente asciutti.\nCampo gravitazionale lunare.\nApollo 17 fu l'unica missione dotata del \"Traverse Gravimeter Experiment\" (TGE), realizzato dal Draper Laboratory presso il Massachusetts Institute of Technology. L'obiettivo dell'esperimento era determinare la fattibilit\u00e0 dell'uso del gravimetro, che si era dimostrato utile nelle indagini geologiche sulla Terra, per acquisire informazioni sulla struttura interna lunare. Il gravimetro fu utilizzato per acquisire misure di gravit\u00e0 relativa nelle immediate vicinanze del sito di allunaggio e nelle varie tappe effettuate durante le escursioni. Gli scienziati contavano di utilizzare questi dati per determinare la sottostruttura geologica del sito di atterraggio e della zona circostante. Il TGE era montato sul rover lunare; le misure vennero effettuate dagli astronauti durante le soste, dal veicolo stesso o ponendolo a terra. Vennero prese un totale di ventisei misurazioni durante le tre attivit\u00e0 extraveicolari della missione.\nLe variazioni osservate, che raggiunsero un massimo di 25\u00a0mg, vennero interpretate come una dimostrazione della presenza di uno strato pi\u00f9 denso di basalto dello spessore di 1\u00a0km, posizionato immediatamente sotto lo strato superficiale e che si interromperebbe verticalmente a seguito della presenza delle pendenze nord e sud. Le otto cariche esplosive dispiegate a una distanza compresa tra 100 e metri dal modulo lunare, generarono onde sismiche misurate dal sismometro facente parte dell'ALSEP. La misurazione della velocit\u00e0 di propagazione di queste onde ha confermato la presenza di uno strato di basalto situato sotto il fondovalle con uno spessore di 1,2\u00a0km. Su una scala pi\u00f9 ampia, le misurazioni effettuate sulle onde radio emesse in banda S dal veicolo spaziale Apollo durante la sua permanenza in orbita lunare, hanno permesso di determinare le variazioni di velocit\u00e0 dovute alle variazioni nel campo gravitazionale, in particolare sopra il mare della serenit\u00e0.\nL'atmosfera lunare.\nLa Luna \u00e8 circondata da un'atmosfera estremamente rarefatta; durante la missione Apollo 17 venne studiata grazie all'utilizzo di alcune strumentazioni scientifiche:\nIl sottosuolo lunare.\nLa misurazione del flusso di calore da parte delle sonde dell'esperimento HFE rilev\u00f2 una temperatura superficiale media sul sito di allunaggio, misurata su 4 anni, di . Il valore del flusso di calore (16\u00a0mW/m2) e le letture della temperatura a diverse profondit\u00e0 hanno consentito di dedurre la presenza di uno strato di regolite di spessore compreso tra i 2 e i 3\u00a0cm, non molto denso (da 1,1 a 1,2 g/cm\u00b3) che supera uno strato pi\u00f9 denso (da 1,75 a 2,1 g/cm\u00b3). I dati forniti dallo strumento erano correlati a quelli di uno strumento identico installato dall'equipaggio dell'Apollo 15 e hanno consentito di estrapolare con buona affidabilit\u00e0 la temperatura interna e la quantit\u00e0 di isotopi radioattivi presenti nella Luna.\nPer quanto riguarda la sonda di neutroni lunari responsabile della determinazione del volume di neutroni termici (energia &lt; ) catturati dalla regolite lunare, i dati ottenuti hanno confermato i risultati teorici che prevedevano che la penetrazione sia in funzione della profondit\u00e0. Questo risultato non \u00e8 in accordo con le analisi effettuate in laboratorio sui campioni di terreno pertanto questo esperimento non ha consentito di risolvere la contraddizione.\nEsperimento biologico sui raggi cosmici.\nTra gli esperimenti previsti ve ne era uno sugli effetti biologici dei raggi cosmici (BIOCORE). Per effettuarlo, la navetta trasportava cinque esemplari di \"Perognathus longimembris\" (dei topolini) in un contenitore sigillato. Durante la permanenza nello spazio, dei dispositivi di monitoraggio impiantati al di sotto della pelle della testa avrebbero rilevato i percorsi dei raggi cosmici pi\u00f9 energetici (HZE), con numero atomico maggiore o uguale a 6, nel cervello dei cinque roditori, per poter stabilire una correlazione con le eventuali lesioni che fossero state riscontrate una volta riportati a terra. La specie fu scelta per l'esperimento in quanto ben conosciuta, piccola, e facile da mantenere in isolamento (le cavie non avrebbero richiesto acqua potabile per tutta la durata del volo) e per la loro capacit\u00e0 di resistere agli stress ambientali. Quattro dei cinque topi sopravvissero alla missione; la causa della morte del quinto non fu determinata. Ufficialmente, agli animali - quattro maschi e una femmina - erano stati assegnati i numeri di identificazione A3326, A3400, A3305, A3356 e A3352. Ufficiosamente, secondo Cernan, l'equipaggio dell'Apollo 17 li aveva soprannominati Fe, Fi, Fo, Fum e Phooey. L'esperimento permise di riscontrare lesioni della cute sulla testa, che furono identificate come conseguenza dei raggi cosmici. Tuttavia, non furono dimostrati effetti significativi sul cervello, n\u00e9 sulle retine.\nStudio del fenomeno dei lampi di luce.\nDurante le missioni lunari Apollo, gli equipaggi riportarono di aver osservato, nei periodi in cui il veicolo spaziale veniva oscurato per le fasi di sonno, dei lampi di luce attraverso le palpebre chiuse, descritti come \"strisce\" o \"macchie\" di luce. Avevano una frequenza media di circa due al minuto e vennero osservati dagli equipaggi in orbita terrestre, in quella lunare e nelle fasi di viaggio, ma non sulla superficie lunare.\nL'equipaggio dell'Apollo 17, come precedentemente quello dell'Apollo 16, condusse in proposito un esperimento con l'obiettivo di stabilire una correlazione tra questo fenomeno e i raggi cosmici. A tale scopo, un astronauta indossava un dispositivo che registrava il tempo, la forza e il percorso delle particelle atomiche ad alta energia che penetravano nel dispositivo. Le prove supportarono l'ipotesi che questi lampi si verificassero quando le particelle cariche attraversavano la retina nell'occhio.\nCimeli.\nIl modulo di comando \"America\" \u00e8 attualmente in mostra al Lyndon B. Johnson Space Center della NASA, a Houston (Texas).\nCome gi\u00e0 accaduto dopo la missione dell'Apollo 11, nel 1973 l'amministrazione Nixon don\u00f2 135 campioni di rocce lunari ad altrettanti paesi in segno di amicizia. Il frammento di roccia lunare proveniente dalla valle Taurus-Littrow, raccolto dal comandante Eugene Cernan e donato all'Italia, \u00e8 esposto nel Museo nazionale della scienza e della tecnologia Leonardo da Vinci di Milano. Un secondo campione, donato alla Repubblica di San Marino \u00e8 stato esposto dal 2017 al Museo di stato di San Marino. Il campione donato alla Citt\u00e0 del Vaticano \u00e8 esposto alla Specola Vaticana, a Castel Gandolfo, mentre il campione donato alla Svizzera a Lucerna, al Museo svizzero dei trasporti."}
{"id": "77037", "revid": "2069412", "url": "https://it.wikipedia.org/wiki?curid=77037", "title": "Prima Divisione 1922-1923", "text": "La Prima Divisione 1922-1923 \u00e8 stata la 23\u00aa edizione della massima serie del campionato italiano di calcio, disputata tra l'8 ottobre 1922 e il 15 luglio 1923 e conclusa con la vittoria del , al suo ottavo titolo.\nStagione.\nNovit\u00e0.\nLa riunificazione del campionato.\nDopo la tribolata stagione 1921-1922, caratterizzata in Italia dalla disputa di due diversi e concorrenti campionati di calcio a causa della lite fra grandi e piccole societ\u00e0 relativamente al numero di partecipanti al torneo, il Compromesso Colombo, emanato il 22 giugno 1922, aveva sanato lo scisma e dettato le linee fondamentali dell'organizzazione di quello che era divenuto oramai lo sport nazionale italiano.\nSecondo il dettato del compromesso, la nuova stagione fu organizzata sulla base di 36 squadre, individuate dallo stesso lodo arbitrale, suddivise in tre gironi di livello nazionale gestiti dalla Lega Nord, mentre nel Meridione continuarono a disputarsi i tradizionali campionati regionali, ora coordinati dalla Lega Sud. La struttura era per\u00f2 transitoria, perch\u00e9 le squadre del torneo settentrionale dovevano scendere a 24, secondo il modello del Progetto Pozzo, fin dalla stagione successiva, per cui si stabil\u00ec la retrocessione di ben quattro societ\u00e0 per ciascun girone, oltre al blocco \"una tantum\" delle promozioni dalla Seconda Divisione. A causa del numero elevato di partecipanti, la FIGC aveva dovuto organizzare un torneo di qualificazione al fine di ridurli a tre gironi composti di 12 squadre ciascuno, ricordando che dopo la fusione di U.S. Livorno e Pro Livorno si era liberato un posto in Prima Divisione, e si rese necessario riorganizzarlo, con i turni che passarono da tre a cinque.\nFormula.\nTre gironi interregionali da 12 squadre ciascuno, di cui la prima classificata accede alle finali, mentre le ultime quattro vengono retrocesse. Le tre finaliste si sfidano in triangolare in andata e ritorno, e la vincitrice ratifica il titolo in una finalissima con partita e contropartita.\nIl campionato meridionale fu organizzato con qualificazioni gestite dai Comitati Regionali Laziale, Campano, Pugliese e Siciliano. Alle fase nazionale accedevano i campioni regionali, le seconde classificate dei gironi laziale, campano e pugliese, pi\u00f9 l', unica iscritta del girone Marchigiano. Le semifinali della Lega Sud erano dunque strutturate su due gironi composti da quattro squadre, le cui vincitrici disputarono la finale per il titolo meridionale.\nAvvenimenti.\nFinalmente riunificato, il campionato aveva nelle due finaliste della precedente stagione confederale le favorite al titolo anche per questo torneo. In particolare il Genoa si era rinforzato con l'arrivo del terzino Delfo Bellini dalla Sampierdarenese, che si andava ad aggiungere al ritorno di Aristodemo Santamaria, che aveva appena condotto al successo la Novese e sempre dal club piemontese Ettore Neri. I grifoni disputarono uno splendido campionato e raggiunsero la finale da imbattuti: solo un caparbio Legnano, secondo classificato nel girone eliminatorio, usc\u00ec indenne da entrambi i confronti coi rossoblu.\nNello stesso raggruppamento, Milan e Juventus furono sopravanzate dal Bologna, battuto in casa dopo lungo tempo solo dai liguri e capace di segnare all'Udinese quattordici gol.\nDal canto loro, i campioni in carica della Pro Vercelli, partiti sottotono, rimontarono nel girone di ritorno gestendo abbastanza agilmente nel finale gli attacchi di un rigenerato Torino e della sorprendente Sampierdarenese. Questi ultimi partirono di slancio, concludendo il girone di andata in vetta con 19 punti, staccando di tre lunghezze il Torino, di quattro il Pisa e di cinque la Pro Vercelli. Tuttavia i genovesi calarono nettamente nel girone di ritorno, facendosi sorpassare dai bianchi leoni e dai granata. Alla diciannovesima giornata la Pro Vercelli super\u00f2 la Sampierdarenese nello scontro diretto volando in vetta solitaria con due punti di vantaggio su Torino e Sampierdarenese; la settimana successiva i liguri persero anche lo scontro diretto contro i granata abbandonando ogni velleit\u00e0 di primato. Nelle ultime giornate la Pro Vercelli non ebbe particolari difficolt\u00e0 nel mantenere la vetta e vinse il girone staccando di quattro punti i granata e di ben otto lunghezze i sampierdarenesi.\nNel terzo raggruppamento, oggettivamente di minor tasso tecnico, si mise in mostra la vera sorpresa del campionato, il Padova, che impegn\u00f2 in un concitato testa a testa i ben pi\u00f9 quotati piemontesi dell'Alessandria, riuscendo infine a sopravanzarli nello spareggio di Milano. Subito dietro alle due contendenti si piazz\u00f2 il Livorno, che tre anni prima si era aggiudicato il torneo del Sud. Deludente, invece, fu il comportamento dei campioni federali uscenti della Novese: seppur indubbiamente indeboliti dalla partenza di alcuni uomini-chiave che l'avevano portata al titolo, il basso profilo della loro annata fu la riprova della mediocrit\u00e0 del torneo federale della precedente stagione, e della sensatezza della riunificazione.\nSensatezza che fu confermata anche dalle retrocessioni: soltanto cinque delle formazioni provenienti dal precedente torneo della FIGC riuscirono a salvarsi (Sampierdarenese, Virtus Bologna, Cremonese, SPAL e Novese), contro le diciannove della disciolta CCI. Rocambolesco fu, in particolare, il cammino dello Spezia: ripescato inizialmente per la fusione delle due societ\u00e0 livornesi, che aveva liberato un posto nella massima serie, sub\u00ec una squalifica del campo per un anno, in seguito ai gravissimi incidenti che costellarono la gara al Picco contro gli acerrimi rivali genoani, con ripetuti tentativi di aggressione all'arbitro, sia allo stadio che, successivamente, alla stazione. Le numerose gare in campo neutro influirono negativamente sulle prestazioni degli aquilotti, che furono costretti allo spareggio-salvezza contro il Derthona: una prima gara si concluse con un nulla di fatto dopo ben 3 ore e 17 minuti di gioco, sospesa infine per oscurit\u00e0; la ripetizione, vinta dagli spezzini di misura, sanc\u00ec la retrocessione dei tortonesi.\nIl perfetto meccanismo genoano non conobbe intoppi neanche nelle finali. Il primo appuntamento \"clou\" si svolse a Vercelli, dove i campioni in carica vennero raggiunti dai rossoblu nel secondo tempo con un gol di Catto su cross di Santamaria. Nella seconda giornata il Genoa sconfisse abbastanza agevolmente il Padova, salendo a quota tre punti. Ma la grande sorpresa, e la fortuna per i Grifoni, si manifest\u00f2 allorch\u00e9, tra lo stupore generale, l'arrembante Padova batt\u00e9 nettamente i bianchi Leoni. Poich\u00e9 la settimana precedente gli euganei avevano perso a Marassi la partita con il Genoa, la strada per i liguri parve spianata.\nFu a questo punto che la gara di Marassi del 24 giugno tra Grifoni e bianchi Leoni assunse \"de facto\" il ruolo di ultima spiaggia per i vercellesi: una vittoria del Genoa, infatti, avrebbe estromesso la principale rivale, la Pro Vercelli, dalla corsa per il titolo. In uno stadio gremito da pi\u00f9 di diecimila spettatori, una rete di Sardi port\u00f2 il Genoa alla vittoria della partita ed escluse la Pro Vercelli dalla lotta per il titolo. Rimaneva teoricamente ancora in corsa il Padova, che tuttavia perse le rimanenti due partite, prima contro il Genoa e poi contro la Pro Vercelli, chiudendo terzo. Per la consueta passerella conclusiva l'avversaria fu la Lazio, dove militava un giovane Fulvio Bernardini. Prima della gara di ritorno, disputata al Flaminio, i genoani ebbero addirittura l'onore di essere ricevuti dal Papa e da Mussolini. I rossoblu non ebbero problemi a battere i biancocelesti in entrambe le partite (4-1 a Genova e 2-0 a Roma), riuscendo cos\u00ec nell'impresa di vincere il loro ottavo titolo finendo imbattuti in tutte le ventotto gare disputate.\nLega Nord.\nGirone A.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre\nPartite\nGirone B.\nClassifica finale.\nLegenda:\nRegolamento:\nNote:\nSpareggi.\nSpareggio retrocessione.\nVisto il risultato di parita la partita venne ripetuta.\nStatistiche.\nSquadre.\nPrimati stagionali.\nSquadre\nPartite\nGirone C.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre\nPartite\nFinali di Lega.\nClassifica finale.\nLegenda:\nRegolamento:\nRisultati.\nCalendario.\n Andata\n Ritorno\nLega Sud.\nGironi regionali di qualificazione.\nSezione campana.\nClassifica finale.\nLegenda:\nRegolamento:\nRisultati.\nCalendario.\nLa Puteolana si ritir\u00f2 prima dell'inizio del campionato a calendario gi\u00e0 compilato. ci\u00f2 comport\u00f2 l'inserimento di un turno di riposo nel calendario.\nSezione laziale.\nClassifica finale.\nLegenda:\nRegolamento:\nSezione marchigiana.\nSquadre partecipanti.\nEssendo l'unica squadra rappresentativa delle Marche, l'Anconitana fu qualificata d'ufficio alla fase finale della Lega Sud.\nSezione pugliese.\nClassifica finale.\nLegenda:\nRegolamento:\nSezione siciliana.\nClassifica finale.\nNote:\nRipetizione.\nClassifica finale.\nLegenda:\nRegolamento:\nSemifinali interregionali.\nGirone A.\nLa fu costretta a ritirarsi dal campionato per mancanza di giocatori, visto che 5 erano militari. Il Comando Marina di Taranto imped\u00ec ai marinai di poter giocare le partite contro le squadre composte solo da giocatori civili essendo il campo di propriet\u00e0 del Comando.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nBibliografia.\nLibri\nGiornali sportivi:"}
{"id": "77039", "revid": "125983483", "url": "https://it.wikipedia.org/wiki?curid=77039", "title": "Biancaneve e i sette nani (film 1937)", "text": "Biancaneve e i sette nani (\"Snow White and the Seven Dwarfs\") \u00e8 un film d'animazione statunitense del 1937 diretto da David Hand, prodotto da Walt Disney e distribuito dalla RKO Radio Pictures.\nBasato sull'omonima fiaba dei fratelli Grimm, \u00e8 stato il primo lungometraggio in rodovetro della storia del cinema, il primo film d'animazione prodotto negli Stati Uniti d'America, il primo a essere girato completamente a colori e il primo lungometraggio prodotto dalla Walt Disney Productions (il che ne fa il primo Classico Disney, secondo il canone ufficiale). La storia fu adattata dagli storyboard artists Dorothy Ann Blank, Richard Creedon, Merrill De Maris, Otto Englander, Earl Hurd, Dick Rickard, Ted Sears e Webb Smith. David Hand fu il supervisore alla regia, mentre William Cottrell, Wilfred Jackson, Larry Morey, Perce Pearce e Ben Sharpsteen diressero le sequenze individuali del film.\nIl film fu proiettato in anteprima al Carthay Circle Theatre il 21 dicembre 1937 e distribuito in tutti gli Stati Uniti il 4 febbraio 1938, mentre in Italia usc\u00ec l'8 dicembre dello stesso anno. Fu il film col maggiore incasso del 1937: dopo la sua prima uscita (prima delle riedizioni) il film aveva gi\u00e0 incassato un totale di 8 milioni di dollari in tutto il mondo.\nTrama.\nBiancaneve \u00e8 figlia di una nobile famiglia, ma quando lei \u00e8 ancora infante, la buona e dolce madre muore e il padre si risposa con una donna di grande bellezza ma crudele chiamata Grimilde. Rimasta vedova, la donna diventa regina ed eredita il castello del defunto marito. Temendo che la bellezza della figliastra Biancaneve possa superare la sua, la regina Grimilde l'ha costretta a lavorare come sguattera e ogni giorno chiede al suo Specchio Magico \"chi \u00e8 la pi\u00f9 bella del reame\". Crescendo, la bambina diventa sempre pi\u00f9 bella con un animo nobile e sogna che un giorno il principe che le fa la corte la porti via per vivere per sempre felici.\nDopo che per anni le ha dato soddisfazione rispondendole sempre che \u00e8 proprio lei la pi\u00f9 bella, un giorno lo specchio informa la regina Grimilde che \u00e8 ormai la sua figliastra Biancaneve la pi\u00f9 bella del reame; questa ordina perci\u00f2 ad un cacciatore di portare la sua figliastra Biancaneve nel bosco e di ucciderla. Per accertarsi che abbia compiuto il suo dovere, inoltre, ordina che ritorni con il cuore della ragazza contenuto in un cofanetto. Il cacciatore porta Biancaneve nel bosco con il pretesto di una passeggiata e raccogliere fiori selvatici, ma quando \u00e8 sul punto di ucciderla col suo pugnale, vedendola pura e innocente, non ha il coraggio di compiere il gesto. Egli le rivela che la sua malvagia matrigna la vuole morta e la spinge a fuggire nel bosco e a non tornare pi\u00f9. Per farle credere di aver ucciso la fanciulla, il cacciatore porta alla regina il cuore di un animale (maiale nell'originale, capretto nel primo doppiaggio e cinghiale nel secondo).\nPersa e spaventata, la giovane principessa scappa nel bosco, che muta a causa della sua paura, creando diverse allucinazioni, come rami simili a mani artigliate che cercano di afferrarla, alberi con facce minacciose, tronchi di legno che diventano coccodrilli e decine di occhi che la fissano. Dopo essersi ripresa dalla paura, fa amicizia con le creature della foresta, che la portano a una piccola casetta in mezzo al bosco. Trovando sette piccole sedie nella sala da pranzo della casa e un gran disordine, Biancaneve suppone che quella sia la casetta trasandata di sette bambini orfani: decide cos\u00ec di dare una ripulita al posto con l'aiuto degli animali sperando che i proprietari accettassero in cambio di ospitarla. Quella sera, dopo un giorno di lavoro alla miniera, i padroni di casa rincasano, rivelandosi essere dei nani: Dotto, il paronimico leader; Brontolo, arcigno e sempre imbronciato; Gongolo, forte ma gentile; Pisolo, sempre sul punto di crollare dal sonno; Mammolo, dolce e timido; Eolo, allergico a qualsiasi cosa; e Cucciolo, il pi\u00f9 giovane e spensierato dei fratelli. I nani si allarmano trovando l'abitazione pulita e pensano che vi si sia introdotto un intruso. Trovano poi Biancaneve al piano di sopra, mentre dorme su tre dei loro letti. La principessa si sveglia trovando i nani al suo capezzale e si presenta. Questi, dopo qualche dubbio iniziale, le danno il loro benvenuto nella casa, visto che lei ha assicurato di voler pulire e cucinare molto bene per loro. Biancaneve inizia una nuova vita facendo la cuoca, pulendo e badando alla casa dei nani mentre loro lavorano nella miniera e la sera, quando tornano dal lavoro, cantano, suonano e ballano felici tutti insieme.\nUn giorno, interrogando di nuovo lo specchio magico su chi sia la pi\u00f9 bella del reame, Grimilde viene a sapere che la sua figliastra Biancaneve \u00e8 ancora viva e che il cuore che il cacciatore le aveva portato millantando fosse quello della ragazza appartiene in realt\u00e0 a un cinghiale. Ripromettendosi di vendicarsi pi\u00f9 tardi dell'uomo che l'ha tradita, la donna \u00e8 decisa ad eliminare in prima persona Biancaneve: essendo esperta nelle arti magiche di stregoneria, prepara una pozione che la trasforma in un'orribile e vecchia donna. Prende poi una mela e la avvelena in modo da far cadere Biancaneve nel \"Sonno Mortale\", una maledizione che causa uno stato di incoscienza simile alla morte a chiunque addenti la mela avvelenata. Il sortilegio tuttavia pu\u00f2 essere annullato dalla potenza del \"primo bacio d'amore\", ma la regina \u00e8 convinta che non vi sia alcun pericolo per i suoi piani: secondo lei, una volta addormentata, i nani crederanno che la ragazza sia morta per davvero e la seppelliranno.\nGrimilde si dirige cos\u00ec alla casetta dopo che i nani sono andati a lavorare e, facendo leva sul buon cuore della figliastra, la inganna spacciandosi per una povera mendicante che vende mele, offrendole quella avvelenata. Gli animali l\u00ec vicino percepiscono subito che c'\u00e8 qualcosa di pericoloso nella vecchia e nella mela: tentano perci\u00f2 di attaccare la regina, poi, non riuscendoci perch\u00e9 rimproverati da Biancaneve stessa che crede di difendere un'innocua vecchietta, corrono ad avvertire i nani, i quali inizialmente non comprendono il loro comportamento. Pisolo capisce per primo che la regina ha trovato Biancaneve; Brontolo, temendo per l'incolumit\u00e0 della principessa, si mette a capo dei compagni, incitandoli a tornare indietro per salvarla.\nMontando al galoppo sul dorso di veloci cerbiatti, i sette nani si affrettano a raggiungere Biancaneve per soccorrerla. Quando arrivano per\u00f2 \u00e8 troppo tardi: la ragazza si \u00e8 lasciata convincere ad assaggiare la mela avvelenata ed \u00e8 caduta nel Sonno Mortale. La regina cattiva fugge trionfante dalla casa dei nani per cercare di tornare al castello, ma loro la inseguono fino alla cima di un dirupo e la intrappolano, mentre ha inizio un temporale. Grimilde, quindi, cerca di uccidere i nani facendogli rotolare un masso addosso, ma un fulmine colpisce lo spuntone di roccia sul quale ella si regge, facendola precipitare insieme al masso nel burrone sottostante: la regina \u00e8 apparentemente morta (ma nei fumetti che fanno da seguito al film e nello special \"C'era una volta Halloween\", si scopre essere miracolosamente sopravvissuta).\nI nani tornano alla loro casetta, trovando Biancaneve a terra, credendola morta e piangendo inconsolabilmente la perdita della loro amica assieme agli animali del bosco. Tuttavia, al contrario di come aveva previsto la regina, non sono disposti a seppellirla sotto terra per la sua incantevole bellezza, mettendola invece in una bara di cristallo e oro, al centro di una radura della foresta, continuando a vegliare su di lei con gli animali. Dopo diversi mesi, il principe, che aveva gi\u00e0 incontrato Biancaneve e se ne era innamorato, viene a sapere del suo sonno eterno e va a visitare la sua bara. Rattristato dalla morte della bella fanciulla, la bacia teneramente per dirle addio, rompendo in questo modo l'incantesimo e risvegliandola. I sette nani e gli animali sono presi da un tripudio di gioia, mentre il principe fa salire Biancaneve sul suo cavallo bianco e si allontana con lei verso il castello per farne la sua sposa, non prima, per\u00f2, che la ragazza abbia detto addio ai suoi piccoli amici.\nProduzione.\nLo sviluppo di \"Biancaneve e i sette nani\" cominci\u00f2 all'inizio del 1934: nel mese di giugno Walt Disney annunci\u00f2 dalle colonne del \"New York Times\" l'avvio della produzione del suo primo lungometraggio animato.\nPrima di \"Biancaneve e i sette nani\" lo studio Disney era stato impegnato in via quasi esclusiva nella produzione dei cortometraggi animati delle serie \"Mickey Mouse\" e \"Sinfonie allegre\". Con la scelta di passare al lungometraggio Disney sperava di espandere il prestigio e i ricavi del suo studio.\nL'impresa non era tuttavia agevole: il budget necessario fu stimato in non meno di dollari, ovvero circa dieci volte di pi\u00f9 rispetto al costo medio di una \"Sinfonia allegra\". Walt dovette fin da subito far fronte allo scetticismo del fratello Roy e della moglie di lui Lillian (suoi soci in affari), i quali tentarono di convincerlo a lasciar perdere; dal canto loro vari altri esponenti di spicco dell'industria cinematografica di Hollywood appellarono beffardamente il progetto del film \"Follia Disney\".\nLa produzione si rivel\u00f2 finanche pi\u00f9 dispendiosa delle stime: il costo totale arriv\u00f2 a dollari e Disney stesso dovette ipotecare la propria casa per contribuire a coprire il fabbisogno di liquidit\u00e0 del film.\nSceneggiatura.\nIl 9 agosto 1934 il redattore Richard Creedon compil\u00f2 ventuno pagine di appunti intitolate \"Suggerimenti per Biancaneve\": in esse erano codificate varie indicazioni su come configurare i personaggi principali, nonch\u00e9 le situazioni e le 'gag' funzionali alla storia.\nFin da subito Disney punt\u00f2 a dare massima preminenza ai sette nani, che giudicava i personaggi pi\u00f9 in grado di sviluppare situazioni \"pazze\" e \"gag\" da inserire nella trama; le tre riunioni preliminari per costruire l'intreccio, tenutesi nel mese di ottobre con la partecipazione di Disney, Creedon, Larry Morey, Albert Hurter, Ted Sears e Pinto Colvig, furono sostanzialmente finalizzate a conseguire tale obiettivo. Disney in particolare prefigur\u00f2 che la storia dovesse avere inizio nel momento in cui Biancaneve scopre la casetta dei sette nani.\nLo stesso patron sostenne fin dall'inizio che ognuno dei nani dovesse avere una personalit\u00e0 individuale ben definita (mentre nella fiaba originale non sono indicati n\u00e9 i nomi, n\u00e9 le caratteristiche di tali personaggi). Venne dunque stilata una lista di circa 50 potenziali nomi da attribuire ai nani, tra cui Jumpy, Deafy, Dizzey, Hickey, Wheezy, Baldy, Gabby, Nifty, Sniffy, Swift, Lazy, Puffy, Stuffy, Tubby, Shorty e Burpy. Su di essi fu praticato un processo di esclusione finalizzato a correlare al massimo l'antroponimo al tratto caratteriale del personaggio: a titolo d'esempio, essendo il capo dei nani di temperamento pomposo, presuntuoso e maldestro nella sua parvenza di erudizione, gli venne attribuito il nome \"Doc\" (in italiano \"Dotto\").\nAl termine delle summenzionate riunioni gli unici nani \"nominati\" erano Dotto (\"Doc\"), Brontolo (\"Grumpy\"), Mammolo (\"Bashful\"), Pisolo (\"Sleepy\") e Gongolo (\"Happy\"): i futuri Eolo (\"Sneezy\") e Cucciolo (\"Dopey\") erano sostituiti transitoriamente dal nome \"Jumpy\" e da uno spazio vuoto.\nOltre a mettere a fuoco le caratteristiche e le potenzialit\u00e0 comiche dei nani, le diciotto pagine di contorno della storia, scritte da Creedon per riunioni di ottobre, contenevano un \"flusso continuo\" di gag ed episodi aggiuntivi da inserire nell'intreccio narrativo, quale il tentativo della regina di uccidere Biancaneve con un pettine avvelenato (un elemento preso dalla storia originale dei Grimm). A tal proposito la trama suggerita prevedeva che la regina, fallito questo tentativo, avrebbe catturato il principe e l'avrebbe rinchiuso in una prigione, dove lei sarebbe andata a trovarlo per vessarlo (ad esempio animando magicamente gli scheletri contenuti nel castello per inscenare una danza macabra) e cercare di convincerlo a sposare lei: Ferdinand Hovarth predispose degli schizzi preliminari per tale storia (sia con protagonista la regina che con la strega). Il trattamento precisava poi che la regina potesse esercitare il proprio potere magico soltanto nel suo castello.\nVistasi rifiutata dal giovane, la regina avrebbe reagito lasciandolo morire (un altro schizzo mostra infatti il principe rinchiuso in una camera sotterranea che si sta riempiendo d'acqua) per poi ricorrere solo allora alla mela avvelenata. A quel punto gli animali della foresta avrebbero aiutato il principe a scappare e a dirigersi verso la casetta dei nani per salvare Biancaneve: egli avrebbe preso tuttavia la strada sbagliata (nonostante gli avvertimenti degli animali della foresta e del suo cavallo, che egli, a differenza di Biancaneve, non riusciva a capire), non riuscendo a difendere la donna amata dalla regina, salvo poi risuscitarla grazie al primo bacio d'amore. \nLa proposta originaria della trama abbondava inoltre di elementi comici: i suggerimenti comprendevano proposte di gag sulle verruche della strega, mentre sia la regina (dipinta come grassa, eccentrica e compiaciuta) che il principe (impacciato ed espansivo nelle sue dichiarazioni d'amore a Biancaneve) avrebbero dovuto essere pi\u00f9 affini a un personaggio da \"Sinfonia allegra\". Walt Disney incoraggi\u00f2 tutto il personale dello studio a contribuire ad arricchire il portfolio, offrendo cinque dollari per ogni gag inventata; nacque cos\u00ec la sequenza in cui i nasi dei nani appaiono sopra la testata del letto la prima volta che incontrano Biancaneve.\nPresto tuttavia Disney not\u00f2 che un tale approccio comico avrebbe potuto diminuire la plausibilit\u00e0 dei personaggi: intuendo in particolare che era necessario pi\u00f9 tempo per lo sviluppo del personaggio della regina, il 6 novembre istru\u00ec lo staff a occuparsi in prima battuta alla messa a punto delle scene in cui appaiono soltanto Biancaneve, i nani e i loro amici animali e uccelli. Come gi\u00e0 accennato i nomi e le personalit\u00e0 dei nani non erano ancora stabilmente definiti. Nel corso della riunione del 16 novembre fu stilata un'altra traccia, dal titolo \"I nani scoprono Biancaneve\", nella quale fu delineato il personaggio di Cucciolo (che si rivel\u00f2 poi essere, fra i nani, la caratterizzazione di maggior successo popolare). Per il resto del 1934 Disney svilupp\u00f2 ulteriormente la storia per conto proprio: insoddisfatto dalla caratterizzazione della Regina come 'grassa' ed 'eccentrica', la reimpost\u00f2 su un 'tipo dalla bellezza signorile' (possibilit\u00e0 gi\u00e0 prefigurata in alcune riunioni). A questo punto tuttavia il patron abbandon\u00f2 momentaneamente il progetto, forse dubitando della propria abilit\u00e0 e di quella del suo studio: un successivo viaggio in Europa nei mesi estivi del 1935 lo rinfranc\u00f2, sicch\u00e9 nei mesi autunnali i lavori ripresero. Disney e i suoi sceneggiatori si concentrarono sulle scene in cui Biancaneve e i nani vengono presentati al pubblico e si conoscono tra di loro. In un memorandum del 25 novembre 1935 assegn\u00f2 i compiti ai propri collaboratori: a quel punto le personalit\u00e0 dei singoli nani erano state definite.\nCome gi\u00e0 accennato, all'inizio della produzione si pensava che i nani avrebbero dovuto essere il fulcro della storia: molte sequenze furono abbozzate espressamente per i sette personaggi. Ad un certo punto si decise per\u00f2 di rimodulare il motore della storia, focalizzandola sul rapporto tra la regina e Biancaneve: ci\u00f2 port\u00f2 al taglio di diverse sequenze con i nani, molte delle quali gi\u00e0 animate nella loro interezza, ormai giudicate troppo \"pesanti\" per il fluido scorrimento della trama. Vennero cos\u00ec espurgati un alterco tra Dotto e Brontolo (intenti a discutere sulla permanenza di Biancaneve nella loro casa), la cena dei nani (intenti a sorbire la zuppa rumorosamente e disordinatamente, con Biancaneve che - senza successo - tenta di insegnare loro a mangiare \"come gentiluomini\"), la riunione dei nani per scegliere un regalo da fare a Biancaneve, dopo la quale essi, insieme agli animali della foresta, costruiscono e intagliano un letto per la principessa. Il capo animatore Ward Kimball, che si era occupato di animare gran parte di queste sequenze, non prese bene la decisione di tagliarle, giungendo finanche al punto di dimettersi; lo stesso Disney lo dissuase dall'intento, affidandogli l'animazione del Grillo Parlante per il successivo lungometraggio \"Pinocchio\".\nDesign.\nIl design del film era essenzialmente nelle mani del \"concept artist\" Albert Hurter: tutti i disegni utilizzati nel film, dall'aspetto dei personaggi alle ambientazioni, dovevano passare dalla sua approvazione prima di essere ultimati e impiegati. A lui si affiancavano Ferdinand Hovarth (che si occup\u00f2 delle animazioni tecnicamente pi\u00f9 difficili) e Gustaf Tenggren, il quale, ispirandosi a Arthur Rackham e John Bauer, seppe conferire alle illustrazioni lo stile \"europeo\" massimamente gradito da Walt Disney. Quest'ultimo assolse soprattutto la funzione di stilista di colore, occupandosi inoltre dell'atmosfera di molte scene, di disegnare le locandine del film e di illustrare il libro di stampa. Di costoro tuttavia il solo Hurter fu accreditato nei titoli di testa del film. Al film collabor\u00f2 infine Joe Grant, cui venne affidato il compito focale di ideare il design della regina in forma di vecchia strega.\nVi fu poi Art Babbitt, animatore alle dipendenze dello studio Disney dal 1932: egli invit\u00f2 sette dei suoi colleghi (che lavoravano nella sua stessa stanza) a frequentare con lui un corso d'arte che egli stesso aveva allestito nella sua casa a Hollywood Hills. Babbitt aveva infatti reclutato un modello che posasse per lui e i suoi compagni animatori mentre loro disegnavano. Queste strane \"lezioni\" (di fatto una specie di think tank, giacch\u00e9 non vi era alcun \"maestro\") venivano tenute settimanalmente, incrementando di volta in volta il numero di animatori che vi presenziava. Dopo tre settimane Walt Disney chiam\u00f2 Babbitt nel suo ufficio e gli propose di trasferire le \"lezioni\" allo studio, offrendosi di pagare tutte le spese vive e di garantire lo spazio necessario: Babbitt accett\u00f2 e continu\u00f2 a gestire il corso per un mese, finch\u00e9 l'animatore Hardie Gramatky sugger\u00ec di reclutare il docente Don Graham, che tenne la sua prima lezione allo studio il 15 novembre 1932; poche settimane dopo a lui si un\u00ec Phil Dike. Queste lezioni puntavano soprattutto ad approfondire la conoscenza e la padronanza dell'anatomia umana e del movimento corporeo, nonch\u00e9 analisi di azione, anatomia animale e saggi di recitazione.\nLe lezioni vennero descritte da chi vi prendeva parte come una \"battaglia brutale\", giacch\u00e9 istruttori e studenti (i cui ruoli si confondevano) erano poco esperti dei mestieri altrui; tuttavia l'entusiasmo e l'energia dei convenuti contribuirono a rendere le lezioni stimolanti e utili. Graham spesso sceglieva di impostare la lezione con la proiezione iniziale dei cortometraggi Disney, cui poi faceva seguire una critica sui punti di forza e debolezza del girato: il docente, ad esempio, critic\u00f2 l'animazione di Babbitt sul topo Abner ne \"Il cugino di campagna\", che a suo luogo nell'assumere le azioni tipiche di un ubriaco non \"coordinava adeguatamente il resto del corpo\"; d'altro canto elogi\u00f2 lo stile, capace a suo avviso di essere umoristico senza diventare grossolano, mediocre o volgare.\nPochissimi degli animatori impiegati presso lo studio Disney avevano avuto una pregressa formazione artistica in senso lato: la maggior parte di essi svolgeva la professione di fumettisti nei giornali quotidiani. Tra le poche eccezioni c'era Grim Natwick, che si era formato in Europa e aveva riscosso grande successo nella progettazione e animazione di Betty Boop per i Fleischer Studios: dalle sue realizzazioni traspariva un alto livello di comprensione dell'anatomia femminile umana, sicch\u00e9 quando Walt Disney lo assunse gli furono affidati da animare quasi esclusivamente personaggi femminili, primo fra tutti Persefone, il cui livello artistico nel film \"The Goddess of Spring\" era stato giudicato insoddisfacente. Natwick pertanto \"ri-anim\u00f2\" l'eroina nella \"sinfonia allegra\" \"Carnevalesca\": giudicando il risultato particolarmente ben riuscito, Disney si risolse ad affidargli il compito di animare Biancaneve. \nAl fine di mettere insieme il maggior numero possibile di spunti stilistici, Disney incoraggiava i suoi dipendenti alla visione regolare di una larga variet\u00e0 di film, sia di grande richiamo (come \"Giulietta e Romeo\" della MGM, al quale il patron fece diretto riferimento nel corso di una riunione produttiva volta a studiare la scena in cui Biancaneve si trova nella bara di vetro) che prodotti di nicchia del cinema muto europeo (in special modo le pellicole espressioniste tedesche). A quest'ultimo filone appartenevano \"Nosferatu il vampiro\" e \"Il gabinetto del dottor Caligari\", che Disney raccomand\u00f2 caldamente al suo staff: la loro influenza \u00e8 chiaramente intuibile in \"Biancaneve e i sette nani\", segnatamente nella scena della fuga di Biancaneve attraverso la foresta e in quella della trasformazione della regina in strega (quest'ultima si ispir\u00f2 anche a \"Il dottor Jekyll\", film del 1931 a sua volta raccomandato da Disney ai propri collaboratori).\nTecniche di realizzazione.\nTutti i personaggi umani del film (eccetto i sette nani) furono stilizzati e animati in larga parte con la tecnica del rotoscopio, col la quale si andava a ricalcare fotogramma per fotogramma una pellicola in cui erano stati precedentemente filmati degli attori in carne ed ossa, intenti a recitare la parte del personaggio da animare. Molti animatori tuttavia disapprovavano la tecnica rotoscopica, considerandola d'ostacolo alla produzione di una caricatura efficace: Babbitt non si serv\u00ec di esso per nessuna delle animazioni sulla regina a lui affidate.\nLe live action del rotoscopio non erano pensate per essere utilizzate nella produzione finale, ma piuttosto come spunto per studiare i movimenti, gli equilibri, i pesi e i gesti dei personaggi. Tuttavia, nonostante le obiezioni di Graham e Natwick, alcune scene con Biancaneve e il principe vennero tracciate direttamente dalle suddette riprese in live-action.\nBiancaneve.\nCome viene raccontato nel libro allegato alla Diamond Edition del 2009, la figura della protagonista fu realizzata dopo mesi e mesi di lavorazione. Inizialmente la sua immagine richiamava molto quella di Betty Boop, un personaggio dei cartoni allora molto popolare. Grim Natwick, un animatore assunto da Disney nel 1935 e che fu messo a collaborare al cortometraggio delle Sinfonie Allegre \"Carnevalesca\", realizzando il personaggio femminile per delineare il design di Biancaneve, aveva lavorato precedentemente nello studio di Max Fleischer a New York, ove aveva creato Miss Boop. Hamilton Luske aveva gi\u00e0 cominciato, su richiesta di Disney stesso, a lavorare sul personaggio femminile del cortometraggio \"The Goddess of Spring\", che, sebbene molto realistico, non era ancora convincente agli occhi di Walt. Non appena fu chiamato a occuparsi di Biancaneve, Luske raccont\u00f2 di aver cominciato a disegnarle gli occhi e la bocca per renderla pi\u00f9 realistica: al ritratto fu poi dato un aspetto pi\u00f9 spigoloso, simile all'attrice Ginger Rogers, per poi stabilirsi definitivamente nella figura realistica ma elegante ispirata alle illustrazioni dei libri dei fiabe. La figura di Biancaneve divenne poi un modello per tutte le principesse successive. Le pose per il rotoscopio vennero affidate alla figlia di un maestro di ballo di Los Angeles, Marjorie Belcher (nota successivamente anche come Marge Champion), che in seguito interpret\u00f2 anche la Fata Turchina in Pinocchio. Particolare cura fu posta nei dettagli: sui disegni venne applicato del blush in corrispondenza delle gote della principessa, onde conferire loro il tipico rossore.\nLa regina cattiva.\nPer la parte di Grimilde gli animatori Albert Hunter e Joe Grant si ispirarono alla celebre attrice Joan Crawford, modellando la sua immagine su maschere dell'artista contemporaneo Wladislaw T. Benda, come si pu\u00f2 evincere da un abbozzo del 1934. Per il suo alter ego da vecchia megera, palese fu l'ispirazione al film del \"Dottor Jekyll e mister Hyde\". Nel racconto dei Grimm infatti la Regina si traveste da mendicante, mentre nel film l'antagonista beve un filtro magico da lei realizzato per ottenere quelle sembianze. L'obiettivo era di rendere il personaggio il pi\u00f9 crudele e malvagio possibile, al fine di ottenere un aspetto realistico. Ella doveva essere \u00abfredda, crudele, maliziosa\u00bb, ma allo stesso tempo anche bella, come le streghe regine che popolano i racconti e le leggende europee da Circe alla Fata Morgana. Per quanto riguarda l'aspetto fisico, che evoca, oltre alla bellezza, un'altera nobilt\u00e0 germanica, Disney prese ispirazione dalla statua della margravia Uta di Ballenstedt (XI secolo) che si trova all'interno del duomo di Naumburg, in Sassonia. La regina ha un volto dai tratti forti e accentuati in opposizione alla rotondit\u00e0 e alla dolcezza di Biancaneve. Anche lei, come la sua controparte, sar\u00e0 d'ispirazione per tutte le antagoniste femminili dei lungometraggi successivi, Disney e non, da Malefica de \"La bella addormentata nel bosco\" a Crudelia De Mon de \"La carica dei 101\".\nI sette nani.\nNel racconto dei Grimm i nani non hanno una loro personalit\u00e0. Una versione teatrale della novella precedente al film aveva per\u00f2 introdotto per la prima volta dei nomi da associare ai personaggi: \"Blick\", \"Flick\", \"Glick\", \"Snick,\" \"Frick\", \"Whick\" e \"Quee\". Nel 1921 l'illustratore inglese John Hassall inscrisse i nomi dei nani sulle loro culotte, appellandoli con degli oggetti della loro vita quotidiana: \"Stool\" (sedia), \"Plate\" (piatto), \"Bread\" (pane), \"Spoon\" (cucchiaio), \"Fork\" (forchetta), \"Knife\" (coltello) e \"Wine\" (vino). La Disney, come gi\u00e0 accennato, scelse i nomi collegandosi a umori e stati d'animo..\nTra i primi abbozzi di produzione realizzati dalla Disney, uno elenca i possibili nomi e le caratteristiche dei nani. Molti nomi sono cos\u00ec elencanti come \"Sleepy, Hoppy-Jumpy, Bashful, Happy, Sneezy-Wheezy, Gaspy, Biggy-Wiggy, Biggo-Ego\" o \"Awful\". Fra le oltre 50 proposte, furono suggeriti nomi come \"Jumpy\" (saltante), \"Deafy\" (sordo), \"Baldy\" (baldo), \"Gabby\" (burlone), \"Nifty\" (simpatico), \"Swift\" (lesto), \"Lazy\" (pigrone), \"Puffy\" (paffutello), \"Stuffy\" (opprimente), \"Shorty\" (corto) e \"Burpy\" (ruttone). David Koenig elenc\u00f2 54 nomi. Per Robin Allan, ogni nome possiede una caratteristica universale, che ci rimanda alle morali del Medio Evo e ai sette vizi capitali e le loro voci appartengono alle tradizioni dei vaudeville.\nI sette nani ebbero una lunghissima fase di elaborazione, che port\u00f2 gradualmente a definire la singola personalit\u00e0 di ognuno. Furono quindi scelti i nomi di Doc (Dotto), Grumpy (Brontolo), Sneezy (Eolo), Bashful (Mammolo), Happy (Gongolo), Sleepy (Pisolo) e Dopey (Cucciolo) e per ogni nanetto furono attentamente studiate tutte le possibili caratteristiche e sfumature per farlo emergere il pi\u00f9 possibile dal gruppo. Ogni singolo componente doveva infatti avere una personalit\u00e0 propria, capace di \"intrattenere\" il pubblico anche con gag singole. Walt chiese a tutta la sua squadra di lavoro di partecipare all'elaborazione delle gag attorno ai nani, offrendo ben cinque dollari (del 1936) a gag. Una paga molto alta se pensiamo che lo stipendio di un dipendente della Disney all'epoca era di 60 dollari al mese. Un esempio di queste gag sono Pisolo che dorme nel cassetto del com\u00f2, Dotto che controlla una gemma ascoltandone il suono con un martelletto e Cucciolo che balla con Biancaneve sulle spalle di Eolo (questa scena sar\u00e0 ripresa per l'animazione in Robin Hood).\nIl disegno dei nani fu completato e rifinito fin nei minimi particolari come il colore delle sopracciglia, la forma della barba, la veduta posteriore e addirittura il riflesso degli occhiali di Dotto. Centinaia furono i bozzetti distribuiti affinch\u00e9 ogni artista, animatore, pittore, inchiostratore mantenesse la rappresentazione pi\u00f9 coerente del personaggio. Mai si era avuta tanta complessit\u00e0 e precisione nella definizione del carattere di un gruppo di cartoni animati; Walt Disney prese a definire i nani come dei \"sette piccoli uomini\".\nIl castello.\nIl turrito castello della regina cattiva - il cui profilo esterno, simile a una dimora di fate, compare a distanza fin dalla prima scena del film - \u00e8 chiaramente ispirato al castello di Neuschwanstein, fatto costruire dal re Ludovico II di Baviera.\nColonna sonora.\nLe canzoni di \"Biancaneve e i sette nani\" furono composte da Frank Churchill e Larry Morey. Paul J. Smith e Leigh Harline composero la musica di scena. Canzoni famose di \"Biancaneve e i sette nani\" sono \"Ehi-Ho!\", \"Il mio amore un d\u00ec verr\u00e0\" e \"Impara a fischiettar\". Poich\u00e9 all'epoca Disney non aveva una propria casa editrice musicale, i diritti di pubblicazione per la musica e le canzoni vennero amministrate attraverso la Bourne &amp; Co., che continua a detenere questi diritti. Negli anni successivi, lo studio fu in grado di acquisire i diritti musicali di molte altre pellicole, ma non di \"Biancaneve\". \"Biancaneve e i sette nani\" divent\u00f2 il primo film americano ad avere un album con la colonna sonora originale pubblicato in concomitanza con l'uscita della pellicola. Prima di \"Biancaneve e i sette nani\", una registrazione della colonna sonora di un film era inaudita e di scarso valore per uno studio cinematografico.\nAlbum.\nL'album usc\u00ec nel gennaio 1938 con il titolo \"Songs from Walt Disney's Snow White and the Seven Dwarfs (with the Same Characters and Sound Effects as in the Film of That Title)\" e da allora ha avuto numerose espansioni e ristampe. La prima edizione dell'album comprendeva undici tracce. In occasione dell'uscita della Platinum Edition in DVD del film, avvenuta del 2001, l'album \u00e8 stato ripubblicato in versione rimasterizzata e in stereo. Qui sotto, le tracce dell'edizione italiana.\nDistribuzione.\n\"Biancaneve e i sette nani\" debutt\u00f2 al Carthay Circle Theatre di Los Angeles il 21 dicembre 1937: in platea sedevano molti tra coloro che avevano soprannominato il film \"Follia di Disney\", nonch\u00e9 svariate celebrit\u00e0 come Charlie Chaplin e Paulette Goddard, Shirley Temple, Mary Pickford, Douglas Fairbanks Jr., Judy Garland, Ginger Rogers, Jack Benny, Fred MacMurray, Clark Gable e Carole Lombard, George Burns, Gracie Allen, Ed Sullivan, Milton Berle, John Barrymore e Marlene Dietrich. Gli astanti furono entusiasmati dalla proiezione, al termine della quale tributarono una standing ovation.\nSei giorni dopo Walt Disney e i sette nani apparvero sulla copertina della rivista \"TIME\", mentre il \"New York Times\" titol\u00f2 in prima pagina \"Grazie mille, signor Disney\". Ulteriori anteprime si tennero nel gennaio 1938 al Radio City Music Hall di New York City e in un teatro a Miami, dopodich\u00e9 il 4 febbraio il film (distribuito dalla RKO Radio Pictures) usc\u00ec nelle sale su tutto il territorio degli USA.\nNel corso dei decenni \"Biancaneve e i sette nani\" \u00e8 stato pi\u00f9 volte riproposto nelle sale cinematografiche di vari paesi, sempre con grande successo. A titolo d'esempio, negli USA fu redistribuito gi\u00e0 nel 1944, al fine di aumentare le entrate dello studio Disney durante il periodo della seconda guerra mondiale e successivamente negli anni 1952, 1958, 1967, 1975, 1983, 1987 e 1993. Una edizione in 16mm in Technicolor fu realizzata a cura della stessa RKO nell'aprile 1953 e rimase per anni disponibile, anche dopo la chiusura delle agenzie RKO, tramite la San Paolo. Per la riedizione del 1972 il film fu ridoppiato e tale doppiaggio fu utilizzato anche in tutte le riedizioni successive. In concomitanza con la riedizione del cinquantesimo anniversario nel 1987, la Disney pubblic\u00f2 un romanzo autorizzato della storia, scritto dall'autrice per bambini Suzanne Weyn. Nel 1993 \"Biancaneve e i sette nani\" divenne il primo film ad essere interamente scansionato in file digitali, restaurato e registrato nuovamente. Il progetto di restauro \u00e8 stato realizzato interamente a risoluzione 4K e con una profondit\u00e0 di colore di 10-bit utilizzando il sistema Cineon per rimuovere digitalmente sporco e graffi e ripristinare i colori sbiaditi.\nData di uscita.\nLe date di uscita internazionali sono state:\nEdizione italiana.\nIl film venne presentato in Italia l'8 agosto 1938 alla 6\u00aa Mostra internazionale d'arte cinematografica di Venezia, dove vinse il Grande trofeo d'arte della Biennale, per poi uscire nelle sale il successivo 8 dicembre. La distribuzione fu curata dalla Generalcine, che aveva ottenuto dalla RKO l'esclusiva per tutto il territorio nazionale e le colonie. Il successo fu notevole e gi\u00e0 nel 1949 e nel 1962 fu organizzata una redistribuzione.\nIl doppiaggio del film in lingua italiana era stato eseguito negli stabilimenti di Cinecitt\u00e0 con la partecipazione della CDC, sotto la direzione di Alberto Carlo Lolli e Luigi Savini e il coordinamento di Cesare Cavagna. I dialoghi vennero adattati da Vittorio Malpassuti e da Alberto Simeoni, mentre i testi delle canzoni vennero trasposti da Mario Panzeri, Nino Rastelli e Umberto Bertini per le Edizioni Suvini Zerboni. A partire dal 1961 Alberto Curci (la cui casa editrice aveva precedentemente acquisito i diritti di pubblicazione in Italia delle partiture delle colonne sonore disneyane) integr\u00f2 le canzoni del film con alcune strofe adattate e/o aggiunte \"ex novo\", firmandosi con lo pseudonimo Devilli.\nSia l'adattamento dei dialoghi che quello delle canzoni si connotavano per una grande libert\u00e0 espressiva a discapito della fedelt\u00e0 agli originali inglesi, facendo inoltre ampio ricorso a battute in rima: lo stile era di netta impronta \"melodrammatica\", in linea coi gusti del pubblico italiano del tempo. Alcuni esempi:\nNel secondo dopoguerra tale sonoro pales\u00f2 una precoce obsolescenza: l'eccessiva ricercatezza del linguaggio, la complessit\u00e0 di determinati dialoghi e il lirismo spinto delle arie cantate finivano infatti per appesantire la visione, specie nel pubblico infantile. Nel 1972, anche a seguito di un sollecito diretto da parte della Walt Disney Productions, per la quarta riedizione italiana si decise di procedere a un nuovo doppiaggio eseguito dalla C.V.D. negli stabilimenti Fono Roma e diretto da Fede Arnaud, con dialoghi dal linguaggio pi\u00f9 moderno e fedele all'originale inglese, ad opera di Roberto De Leonardis. Questo doppiaggio \u00e8 stato utilizzato in tutte le riedizioni cinematografiche successive (1972, 1980, 1987, 1992 e 1994) e in tutte le edizioni home video, sostituendosi completamente a quello del 1938.\nUn'evoluzione a s\u00e9 ebbero invece i fotogrammi contenenti parti testuali: la gran parte di essi (i nomi dei nani intagliati sui loro letti, le copertine e i testi dei libri ecc...), per volere di Walt Disney stesso (onde dare l'illusione che il film fosse stato girato nella lingua in cui lo si guardava), venne tradotta in vari idiomi, italiano compreso. Le scritte residue furono invece rimosse (ad esempio l'insegna \"Vault\" su una porta della miniera dei nani, l'etichetta \"Flour\" su un contenitore di farina mentre Biancaneve prepara la torta di mirtilli) o sostituite da elementi non testuali (la scritta \"Grumpy\" sulla torta, che nella versione italiana \u00e8 sostituita da una semplice decorazione).\nNelle ultime tre riedizioni del film, complice il ridoppiaggio e l'inserimento di un narratore per la scena iniziale dell'apertura del libro, le parti testuali persero la correlazione con le battute dei personaggi. Tale discordanza \u00e8 stata superata a decorrere dalla prima edizione in VHS, dove sono state adottate le sole scritte in inglese. Le scritte nei lettini in italiano sono per\u00f2 presenti nella prima edizione in DVD del 2001.\nAccoglienza.\nIncassi.\nIl film fu un grande successo al botteghino, incassando quattro volte di pi\u00f9 di ogni altro film uscito nel 1938. Nella sua distribuzione originale, \"Biancaneve e i sette nani\" incass\u00f2 3,5 milioni di dollari nei soli USA e Canada, e nel maggio 1939 il suo totale incasso mondiale di 6,5 milioni lo fece diventare il film sonoro di maggior successo di tutti i tempi, sorpassando \"Il cantante pazzo\" con Al Jolson (1928) (il film fu in seguito spodestato da questa posizione da \"Via col vento\" nel 1940). Alla fine della sua prima uscita, \"Biancaneve e i sette nani\" aveva guadagnato oltre 8 milioni di dollari in tutto il mondo. Il film ha avuto un incasso totale di 416 milioni di dollari tra l'edizione originale e le diverse riedizioni. Al netto dell'inflazione e incorporando le riedizioni successive, il film registra ancora uno dei primi dieci incassi della storia del cinema americano.\nCritica.\nWalt Disney vinse un Oscar onorario per il film, riconosciuto come \"una significativa innovazione sullo schermo che ha affascinato milioni di persone ed \u00e8 stato il pioniere in un importante campo dell'intrattenimento\". Disney ricevette un Oscar di dimensioni normali e sette statuette in miniatura, presentategli dalla decenne Shirley Temple. Il film ricevette anche una nomination per la migliore colonna sonora. \"Il mio amore un d\u00ec verr\u00e0\" divenne uno standard del jazz eseguito da numerosi artisti, tra cui Buddy Rich, Lee Wiley, Oscar Peterson e Miles Davis.\nRegisti famosi come Sergej \u0116jzen\u0161tejn e Charlie Chaplin lodarono \"Biancaneve e i sette nani\" come un risultato notevole nel cinema; \u0116jzen\u0161tejn si spinse fino a definirlo il pi\u00f9 grande film mai realizzato. Il film ispir\u00f2 la Metro-Goldwyn-Mayer a produrre un loro film fantasy, \"Il mago di Oz\", nel 1939. Un altro pioniere dell'animazione, Max Fleischer, decise di produrre il suo lungometraggio d'animazione, \"I viaggi di Gulliver\", al fine di competere con \"Biancaneve\". Il film parodia del 1941 \"Colpo di fulmine\" parlava di una cantante di nightclub che comprometteva la vita di sette studiosi (e di Gary Cooper) mentre si nascondeva dalla polizia. Il cortometraggio delle \"Merrie Melodies\" del 1943 \"Coal Black and de Sebben Dwarfs\", diretto da Bob Clampett, parodiando \"Biancaneve e i sette nani\", presentava la storia con un cast all-black che canta una colonna sonora jazz.\nSul sito web Rotten Tomatoes, il film ha un indice di gradimento del 98% basato su 54 recensioni e con una valutazione media di 7,8/10; il consenso critico del sito recita: \"Con la sua storia e i suoi personaggi coinvolgenti, l'arte vibrante e le canzoni memorabili, \"Biancaneve e i sette nani\" stabilirono lo standard dell'animazione per i decenni a venire.\" Su Metacritic, il film ha ottenuto una media ponderata di 95/100 in base alle recensioni di 15 critici, che indica un \"plauso universale\".\nIl successo di \"Biancaneve\" port\u00f2 la Disney a continuare con pi\u00f9 lungometraggi. Walt Disney us\u00f2 gran parte dei profitti del film per finanziare un nuovo studio da 4,5 milioni di dollari a Burbank - il luogo dove oggi sorgono i Walt Disney Studios. Entro due anni lo studio aveva completato \"Pinocchio\" e \"Fantasia\" e aveva avviato la produzione di film come \"Dumbo\", \"Bambi\", \"Cenerentola\" e \"Le avventure di Peter Pan\".\nRiconoscimenti.\nIl film \u00e8 stato aggiunto al National Film Registry degli Stati Uniti per essere considerato \"culturalmente, storicamente o esteticamente significativo\" nel 1989.\nEra uno dei due film d'animazione a comparire nella lista dei 100 pi\u00f9 grandi film americani di tutti i tempi dell'American Film Institute nel 1997 (l'altro era \"Fantasia\", sempre della Disney), al numero 49 della classifica. Ha raggiunto il numero 34 nella revisione del 2007, questa volta come unico film in animazione tradizionale della lista.\nL'AFI lo ha eletto il miglior film d'animazione americano di tutti i tempi nel 2008.\nEdizioni home video.\nVHS.\nLa prima edizione VHS del film in Italia usc\u00ec nel maggio 1994. Un'edizione quasi identica fu distribuita nell'agosto 1997.\nLa terza e ultima edizione VHS usc\u00ec il 17 ottobre 2001, insieme alla prima edizione in DVD, come primo titolo della linea \"Platinum Editions\".\nDVD.\nIl film fu pubblicato per la prima volta in DVD il 17 ottobre 2001, come primo titolo della linea \"Platinum Editions\".\nLa seconda edizione in DVD \u00e8 uscita il 2 dicembre 2009, insieme alla prima edizione in BD, come primo titolo della linea \"Diamond Editions\".\nBlu-Ray.\nLa prima edizione in Blu-ray \u00e8 uscita il 2 dicembre 2009, come primo titolo della linea \"Diamond Editions\". L'edizione comprende due dischi BD e un DVD che contiene solo il film. I contenuti speciali sono pressoch\u00e9 gli stessi dell'edizione DVD, con l'aggiunta di tre giochi e un dietro le quinte.\nAltri media.\nParchi a tema.\nSnow White's Scary Adventures \u00e8 una popolare attrazione a Disneyland (l'inaugurazione risale al 1955), al Magic Kingdom di Walt Disney World Resort, a Tokyo Disneyland e a Disneyland Paris. Biancaneve, il suo principe, la regina (sia sotto forma di reggente che di strega) e i sette nani sono presenti anche in parate e apparizioni dei personaggi attraverso i parchi. Fantasyland al Walt Disney World \u00e8 stato oggetto di un ampliamento portato a termine nel 2013. Snow White's Scary Adventures verr\u00e0 chiusa e sostituita con Princess Fairytale Hall, in cui Biancaneve e altre principesse saranno disponibili per incontri e saluti. L'espansione di Fantasyland del 2013 ha incluso anche le montagne russe Seven Dwarfs Mine Train.\nVideogiochi.\nIl primo tentativo di creare un videogioco di \"Biancaneve e i sette nani\" fu per l'Atari 2600, come parte della linea Atari di giochi per bambini. Non \u00e8 mai stato pubblicato ufficialmente, anche se una versione \"homebrew\" \u00e8 stata resa disponibile su una base limitata.\nUn videogioco di \"Biancaneve e i sette nani\" fu pubblicato per il Game Boy Color.\nBiancaneve fa anche un'apparizione nel gioco per PlayStation 2 \"Kingdom Hearts\", come una delle sette Principesse del Cuore. Un mondo basato sul film, il \"Bosco dei Nani\", appare in \"Kingdom Hearts Birth by Sleep\" per PSP e i personaggi del film che appaiono sono Biancaneve, i nani, lo specchio magico, il principe e la regina in entrambe le sue forme. Biancaneve, i sette nani, gli animali della foresta e la strega appaiono anche all'inizio del primo \"Kingdom Hearts\" nel mondo Tuffo nel Cuore.\nFumetti.\n\u00c8 stata pubblicata anche una versione a fumetti del film durante la sua uscita. Era pi\u00f9 fedele alla sceneggiatura originale, dove il principe aveva un ruolo pi\u00f9 importante, mentre parte del vestito di Biancaneve era verde. I protagonisti del film, in particolare i nani e la strega, apparvero anche in successivi fumetti e storie Disney non connessi al film.\nIn Italia a fine anni Trenta vennero prodotte due storie a fumetti che proseguivano idealmente la storia del film, \"Biancaneve e il mago Basilisco\" e \"I sette nani cattivi contro i sette nani buoni\", introducendo anche nuovi personaggi: ad esempio, il figlio di Biancaneve e del Principe, il terribile Mago Basilisco e i Sette Nani Cattivi. Queste storie furono pubblicate su Topolino giornale nel 1939 ed in seguito furono ristampate sulla pubblicazione Super Almanacco Paperino (prima serie).\nNel 1953 su Topolino libretto fu pubblicata la storia \"Biancaneve e Verde Fiamma\", su testi di Guido Martina e disegni di Romano Scarpa che riport\u00f2 in scena la regina Grimilde. Questa storia diede vita a un nuovo, lungo, ciclo di avventure a fumetti, pi\u00f9 che altro incentrati sui Sette Nani e sulle loro peripezie per salvare Biancaneve, di volta in volta insediata dalla Regina, che prosegu\u00ec fino al 1968.\nSolo 18 anni dopo Scarpa riport\u00f2 in scena Biancaneve con la storia \"I sette nani e il cristallo di Re Arbor\" dove veniva presentato il retroscena in cui la regina si salva alla fine della prima avventura. Le storie ad ampio respiro continueranno ad essere pubblicate fino al 1997.\nMusical.\n\"Biancaneve e i sette nani\" debutt\u00f2 il 18 ottobre 1979, presso il Radio City Music Hall e chiuse il 18 novembre. Fu riaperto l'11 gennaio 1980 e chiuso, dopo 106 spettacoli, il 9 marzo.\nTelevisione.\nBiancaneve, i sette nani e la perfida regina Grimilde appaiono nella serie televisiva \"House of Mouse - Il Topoclub\" insieme a molti altri personaggi Disney come gli ospiti del ristorante. Invece l'attuale serie televisiva basata sul film intitolata \"I 7N\" vede come protagonisti i sette nani, che saranno coinvolti in un insieme di avventure seguenti agli eventi del film.\nIl nuovo film televisivo \"Descendants\" trasmesso su Disney Channel comprende l'apparizione della regina Grimilde (qui chiamata semplicemente Regina Cattiva) insieme a sua figlia Evie e del nano Cucciolo insieme al suo figlioletto Doug. Biancaneve invece appare solo in un cameo. La figlia Evie, cos\u00ec anche Doug, tornano nel seguito \"Descendants 2\" del 2017. Nel seguito, per\u00f2, la regina Grimilde \u00e8 assente.\nRemake in live action.\nNel marzo 2016 la Disney ha messo in sviluppo \"Rose Red\", uno spin-off revisionista in live action del film d'animazione, che sarebbe stato raccontato dal punto di vista della sorella perduta di Biancaneve, Rosarossa, per poi essere cancellato ufficialmente il 29 Maggio 2021. Nell'ottobre seguente si annuncia inoltre \"Snow White\", il remake in live action del Classico stesso, con la sceneggiatrice Erin Cressida Wilson in trattative per scriverne la sceneggiatura e i compositori Pasek &amp; Paul a scrivere delle nuove canzoni originali. Nel giugno 2021 il regista Marc Webb viene confermato alla regia e Rachel Zegler ottiene il ruolo di Biancaneve, seguenti poi accuse di blackwashing e revisionismo. Nel novembre 2021 Gal Gadot ottiene il ruolo della Regina Cattiva, mentre nel gennaio 2022 Andrew Burnap quello del protagonista maschile. A seguito delle critiche dell'attore Peter Dinklage sulla \"rappresentazione stereotipata dei nani\", la Disney ha annunciato che il film sostituir\u00e0 i personaggi titolari con \"creature magiche\" e che il casting per le loro voci inizier\u00e0 a breve. Apparentemente, secondo la seguente reazione negativa generale, Dinklage non avrebbe compreso la differenza tra gli umani della vita reale che soffrono di nanismo e i Nani come creature mitiche e fantastiche del fantasy, del folklore e della mitologia europea. Dinklage \u00e8 andato persino oltre affermando che i Nani di \"Biancaneve\" vivono in una \"caverna\" invece che in un cottage nella foresta. Questa mossa \u00e8 stata fortemente criticata da persone e fan che hanno accusato Dinklage (e successivamente la Disney) di ipocrita e \"woke\" virtue signalling (o farisaismo) e di ignorare il materiale originale, e criticando le sue parole e la conseguente risposta istantanea della Disney per essere fortemente dannose per la \"comunit\u00e0 delle persone piccole\", compresi i potenziali attori per i ruoli dei nani che lo hanno biasimato e denunciato di avergli fatto perdere prospettive di lavoro."}
{"id": "77047", "revid": "2225", "url": "https://it.wikipedia.org/wiki?curid=77047", "title": "NBA Live 04", "text": ""}
{"id": "77049", "revid": "2225", "url": "https://it.wikipedia.org/wiki?curid=77049", "title": "NBA Live '04", "text": ""}
{"id": "77050", "revid": "125589291", "url": "https://it.wikipedia.org/wiki?curid=77050", "title": "Prima Divisione 1923-1924", "text": "La Prima Divisione 1923-1924 \u00e8 stata la 24\u00aa edizione della massima serie del campionato italiano di calcio, disputato tra il 7 ottobre 1923 e il 7 settembre 1924 e concluso con la vittoria del , al suo nono e fino a oggi ultimo titolo.\nStagione.\nNovit\u00e0.\nL'introduzione dello \"scudetto\".\nDopo una serie di annate tormentate, il campionato italiano trov\u00f2 nel 1923 la sua definitiva razionalizzazione secondo il \"format\" previsto nel Progetto Pozzo, elaborato due anni prima. Il torneo si fond\u00f2 finalmente su due soli gironi composti dalle migliori societ\u00e0 italiane, su un regolare meccanismo di sali-scendi con la Seconda Divisione e una lineare serie di finali per l'assegnazione del titolo. Per sancire la pace ritrovata, la Federazione ide\u00f2 lo scudetto, un simbolo da assegnare, alla fine della stagione, ai campioni d'Italia in carica. L'introduzione di tale fregio aveva anche un secondo fine: con la simbologia ufficiale del triangolino di stoffa, che sarebbe poi diventato per tutti i tifosi il simbolo palpabile del primato nazionale, da quel momento in poi nessuna associazione rivale, come fu al tempo la CCI, avrebbe potuto conferire valore a un titolo alternativo a quello federale.\nFormula.\nIl campionato della Lega Nord era strutturato su due gironi interregionali da 12 squadre ciascuno, di cui la prima classificata accede alla finale, mentre l'ultima viene retrocessa e la penultima spareggia per la salvezza contro formazioni cadette. Le due finaliste si sfidano in andata e ritorno, e la vincitrice ratifica il titolo in una finalissima, anch'essa a doppio turno, contro il campione della Lega Sud.\nIl torneo meridionale si organizzava in prima istanza sui campionati regionali di Lazio, Campania, Puglia e Sicilia. Alla fase nazionale accedevano i campioni regionali, le seconde classificate dei tornei laziale, campano e pugliese, e l' unica iscritta nelle Marche. Le semifinali della Lega Sud erano dunque strutturate su due gironi da quattro squadre, le cui vincitrici si affrontavano in finale per il titolo meridionale.\nAvvenimenti.\nLega Nord.\nGirone A.\nCome ormai consuetudine, anche l'inizio della nuova stagione vide nel Genoa, squadra \"leader\" del calcio italiano dei primordi e campione in carica, la formazione pi\u00f9 quotata. I rossobl\u00f9 partirono forte, rifilando sei reti al Casale, ma alla sesta giornata incapparono, complice l'infortunio di Edoardo Catto nel primo tempo, nella prima sconfitta dopo trentatr\u00e9 giornate consecutive d'imbattibilit\u00e0, record che sarebbe rimasto inviolato per 69 anni. I grifoni si ripresero subito, ma a dar loro filo da torcere fu la Juventus: il 24 luglio 1923 Edoardo Agnelli era divenuto presidente della societ\u00e0 bianconera e aveva dato subito il via a un'aggressiva campagna di rafforzamento condotta a suon di migliaia di lire (sebbene gli statuti federali ancora vietassero il professionismo, la pratica di retribuire gli atleti sottobanco era molto diffusa). I bianconeri s'imposero nello scontro diretto del 2 dicembre, a Torino, portandosi ad un solo punto di distacco; al termine del girone d'andata, bianconeri e genoani risultavano in vetta a quota 16 punti, staccando di due lunghezze Alessandria e Livorno.\nA compromettere la corsa allo scudetto della Juventus fu la posizione del terzino bianconero Virginio Rosetta, precedentemente in forza alla Pro Vercelli. A inizio stagione, Rosetta e il suo compagno di squadra Gustavo Gay inviarono una lettera di dimissioni a Luigi Bozino, presidente del club vercellese: la missiva fu accettata, e Gay e Rosetta vennero messi fuori squadra; il primo decise di trasferirsi al Milan, il secondo alla Juventus. Il 24 ottobre la Lega Nord, retta dal dirigente rossonero Ulisse Baruffini, approv\u00f2 il passaggio di Gay al Milan; tuttavia, quando il 7 novembre 1923 Rosetta chiese di essere messo in lista di trasferimento, Baruffini rimand\u00f2 ogni decisione al Consiglio di Lega del 1\u00ba dicembre. Rosetta, allora, sporse reclamo alla FIGC, che il 24 novembre 1923 lo accolse, stabilendo che tutti i giocatori le cui dimissioni erano state accettate dalla societ\u00e0 di appartenenza erano inseriti automaticamente nelle liste. I bianconeri, forti della delibera della Federazione, schierarono in campo Rosetta dal 25 novembre contro il Modena, il Genoa e il Padova, vincendo tutti e tre gli incontri; i tre club battuti fecero ricorso per la posizione irregolare di Rosetta e la Lega Nord diede loro ragione, assegnando d'ufficio a ciascuna squadra la vittoria per 2-0. Contestualmente, il vicepresidente bianconero Craveri sporse reclamo per le sconfitte a tavolino al Consiglio Federale, il quale il 15 dicembre diede ragione alla Juventus, restituendole i tre successi nelle suddette partite.\nIl braccio di ferro tra FIGC e Lega Nord continu\u00f2 per quasi due mesi, allarmando il CONI, retto dal gerarca fascista Aldo Finzi, che decise di intervenire per scongiurare un nuovo scisma dopo quello del 1921 e per evitare che il rendimento della nazionale alle imminenti Olimpiadi ne risultasse compromesso: il CONI eman\u00f2 dunque un ordine del giorno in cui si pronunciava favorevole alle posizioni della Lega Nord. Il caso si chiuse all'assemblea generale del 9 febbraio 1924 allorquando le societ\u00e0 federate, dando ragione alla Lega Nord, sfiduciarono il consiglio federale e lo costrinsero a dimettersi. La Federazione venne quindi commissariata e stabil\u00ec il 17 febbraio che Rosetta andava considerato ancora un giocatore della Pro Vercelli e che, essendogli stata revocata la tessera di calciatore, non poteva pi\u00f9 giocare per il resto della stagione; la stessa FIGC assegn\u00f2 la sconfitta a tavolino alla Juventus nelle tre partite vinte sul campo contro Modena, Genoa e Padova, graziando per\u00f2 i bianconeri per le quattro partite successive in cui fu schierato Rosetta, perch\u00e9 avvenute dopo la sentenza del 15 dicembre e in ragione della buona fede dei bianconeri. A fine stagione, i torinesi pagarono lire alla Pro Vercelli e Rosetta pass\u00f2 definitivamente ai bianconeri.\nIl risultato dell\"affaire Rosetta\" fu che la Juventus si ritrov\u00f2 tagliata fuori dalla corsa al titolo. Alla vigilia della sentenza conclusiva, alla quindicesima giornata (giocata il 10 febbraio 1924), bianconeri e genoani erano appaiati in vetta a quota 21 punti, staccando di due lunghezze il Livorno. La sconfitta a Novara nella giornata successiva, unita alla sentenza, fece scivolare la Juventus al settimo posto in graduatoria, a dieci punti dalla vetta. Nonostante un calo nel finale, il Genoa riusc\u00ec a gestire l'ampio distacco su Padova, Inter e Livorno e a qualificarsi alla finale. Tuttavia, a rimarcare l'importanza del Caso Rosetta sulle sorti del campionato, nella ipotetica classifica finale compilata senza tenere conto della sentenza del 17 febbraio i bianconeri risulterebbero in vetta al girone con un punto di vantaggio sul Grifone, sebbene non sia da escludere che la sentenza possa aver condizionato il rendimento di entrambe le compagini (con il Genoa ormai sicuro del primo posto e la Juventus a met\u00e0 classifica senza pi\u00f9 obiettivi che potrebbero aver perso punti perch\u00e9 demotivate) e dunque non si possa avere la certezza assoluta su quale delle due compagini avrebbe vinto il girone.\nGirone B.\nL'altro raggruppamento visse invece un testa a testa fra il Bologna, il Torino e la . Il primo a balzare in vetta fu il Torino, mentre i felsinei ebbero un inizio altalenante (5 punti nelle prime cinque giornate), ma tre sconfitte consecutive dei granata tra settima e nona giornata permisero ai leoni bianchi di Vercelli di chiudere in vetta il girone d'andata con una lunghezza di vantaggio su Torino e Pisa e tre su Bologna, Legnano e Andrea Doria. Alla quattordicesima giornata, tuttavia, la Pro Vercelli perse sul campo del Verona subendo il sorpasso in vetta del Torino (che tuttavia aveva disputato una partita in pi\u00f9). I vercellesi ebbero a questo punto un calo e, a causa di tre pareggi nelle successive quattro partite, si fecero scavalcare anche dal Bologna proprio alla vigilia dello scontro diretto. Alla terzultima giornata i felsinei compirono l'impresa di espugnare il campo della Pro Vercelli (inviolato in partite di campionato dal 1915) allontanando i bianchi leoni a tre punti quando mancavano solo due giornate dalla fine. Nella giornata successiva, mentre i bianchi leoni rimediarono un'altra sconfitta abdicando da ogni velleit\u00e0 di rimonta, il Bologna, vittorioso sul campo dell'Andrea Doria, sorpass\u00f2 in vetta il Torino, sconfitto tra le polemiche per 1-0 sul campo dello Spezia in zona retrocessione in una partita che sub\u00ec numerose interruzioni di gioco per il comportamento antisportivo del pubblico di casa. All'ultima giornata il Torino vinse lo scontro diretto a Bologna ma furono comunque i felsinei a chiudere in vetta per un punto battendo nel recupero il Verona, raggiungendo cos\u00ec la loro seconda finale, dopo quella persa nel 1920-21 contro la Pro Vercelli.\nIl Torino fece, allora, reclamo per ottenere il successo a tavolino nel \"match\" contro lo Spezia per le intemperanze della tifoseria avversaria, e conseguentemente il primo posto nel girone a spese del Bologna: la Presidenza Federale, comunque, respinse il 17 maggio la richiesta dei piemontesi, confermando i risultati del campo. Alcune testimonianze filotoriniste, invece, sostengono che a fine giugno, dopo la Finale Nord, la Federazione avrebbe accolto un ulteriore ricorso del Torino attribuendogli d'ufficio la vittoria per la partita spezzina, senza per\u00f2 annullare la gi\u00e0 disputata finale settentrionale. Questa versione dei fatti, tuttavia, non trova alcun riscontro nelle fonti documentali dell'epoca.\nIn zona retrocessione, oltre ai bolognesi della Virtus, fin\u00ec la Novese: i biancoazzurri conclusero cos\u00ec la brevissima parabola che li aveva portati, due anni prima, alla vittoria del titolo, sebbene nel contesto della tribolata scissione di quella stagione. Complice il blocco delle promozioni nella precedente annata, le societ\u00e0 di Seconda Divisione erano inoltre riuscite a strappare, insieme all'ordinaria ascesa delle due migliori classificate fra di esse, la possibilit\u00e0 di giocare una sorta di spareggio tra altre due societ\u00e0 della cadetter\u00eca e le penultime classificate dei due gironi del massimo campionato. Novara e Spezia non ebbero comunque alcuna difficolt\u00e0 a gestire avversari nettamente inferiori; l'unico dato statistico curioso da ricordare \u00e8 che gli spezzini riuscirono, per il terzo anno consecutivo, a salvarsi dalla retrocessione ricorrendo a uno spareggio, dimostrando indubbiamente di possedere una grande saldezza di nervi, oltre che un discreto pizzico di buona sorte.\nFinale.\nLe due squadre rossobl\u00f9 si trovarono di fronte per la finale di Lega Nord il 15 giugno 1924, dopo una pausa durata tutto maggio per la partecipazione della Nazionale alle olimpiadi di Parigi 1924, sul campo del Genoa di via del Piano a Marassi. La partita fu assai tesa, dentro e fuori dal terreno di gioco; sugli spalti scoppiarono diverse risse fra gli spettatori, mentre il campo venne invaso da alcuni tifosi: uno di questi, l'ex giocatore genoano e allenatore in carica della Cremonese, Giovanni Battista Traverso, dopo un diverbio con il giocatore del Bologna Giuseppe Della Valle, lo colp\u00ec con un pugno. La partita si risolse a favore dei padroni di casa solamente nel finale, grazie ad un gol di Neri, nonostante una netta supremazia di gioco da parte del Bologna. Il Bologna in seguito sporse reclamo contro l'omologazione del risultato, che per\u00f2 venne respinto dal direttorio della Lega Nord in data 22 giugno; il Genoa venne multato di mille lire per l'invasione di campo, mentre l'allenatore Traverso venne squalificato per quattro mesi.\nIl ritorno si svolse in Emilia una settimana dopo, sul campo dello Sterlino colpito da un'inarrestabile pioggia. Il Bologna, come accadde nella partita di andata, mantenne il netto predominio della partita, ma il Genoa rispose prontamente sul campo nella prima frazione di gioco, con un gol in contropiede di Santamaria; il parziale inviper\u00ec il pubblico bolognese. Nel primo quarto d'ora della ripresa il Bologna riusc\u00ec a pareggiare con un rigore trasformato da Pozzi, e nei successivi trenta minuti la partita si trascin\u00f2 in maniera convulsa, funestata sia dall'acquazzone che dal comportamento turbolento dei tifosi, al punto che all'arbitro Panzeri di Milano sfugg\u00ec totalmente la situazione di mano (una cronaca del giorno dopo lo definir\u00e0 \u00abnaufrago in tempesta\u00bb). La gara fu sospesa a pochi minuti dalla conclusione, dopo che alcuni sostenitori felsinei ebbero tentato un'altra invasione di campo, scavalcando le reti di recinzione: in principio il direttore di gara motiv\u00f2 la decisione sulla base dell'impraticabilit\u00e0 del campo dovuta alle cattive condizioni atmosferiche, ma poi confid\u00f2 ai cronisti di aver preso tale provvedimento per le intemperanze della tifoseria di casa, e di aver assegnato il rigore del pareggio solo dopo pesanti pressioni (nel referto del \"match\", spiegher\u00e0 testualmente di aver \u00abspeciosamente concesso il calcio di rigore al Bologna per evitare incidenti in campo e sulle tribune\u00bb).\nLa Lega Nord non omolog\u00f2 il risultato (anche in seguito al reclamo del Genoa) e si riserv\u00f2 la decisione dopo avere interrogato il direttore di gara. Il Consiglio di Lega, rilevando una differente e contraddittoria versione nel rapporto di Panzeri, in particolare \u00absopra un punto di grave importanza tecnica\u00bb, diede mandato alla presidenza di Lega, in unione con la commissione tecnica, di approfondire ulteriormente lo svolgimento della partita di Bologna. La vicenda si concluse con la seduta del consiglio di Lega Nord del 16 luglio, nel quale Panzeri forn\u00ec i chiarimenti richiesti e venne applicato l'articolo 15 ai danni del Bologna, con la conseguente attribuzione della vittoria a tavolino al Genoa per 0-2 a causa di \u00abgravi intemperanze del pubblico\u00bb. I liguri, conquistato cos\u00ec il titolo di campione di Lega Nord, a settembre affrontarono nella finalissima i campani del , dopo una lunga attesa per il protrarsi del campionato meridionale.\nLega Sud.\nEliminatorie e semifinali.\n Il torneo centromeridionale fu caratterizzato da alcune discusse decisioni della Lega Sud, che ne resero infine rocambolesco l'esito. Il torneo laziale fu caratterizzato da una lotta a tre per i due posti in palio per le semifinali tra Alba, Lazio e Fortitudo; l'Alba vinse il girone per un punto, mentre la Lazio e la Fortitudo, secondi a pari merito, dovettero spareggiare tra loro per assicurarsi la qualificazione: prevalse la Lazio. Il girone campano fu caratterizzato dal solito dominio del Savoia di Torre Annunziata, mentre il secondo posto fu conteso tra l'Internaples e la sorpresa Cavese: prevalsero i partenopei per un punto, a causa di una controversa decisione del Comitato Regionale che assegn\u00f2 persa a tavolino alla Cavese la partita con lo Stabia finita sul campo in parit\u00e0. Infine nel girone pugliese, caratterizzato come sempre dai disordini nei derby di Bari e di Taranto, con la Lega Sud spesso costretta a farli disputare in campo neutro, si assicurarono la qualificazione l'Audace di Taranto e l'Ideale di Bari. Il girone siciliano vide trionfare il Palermo, mentre quello marchigiano non si disput\u00f2, essendo l'Anconitana l'unica iscritta e pertanto gi\u00e0 qualificata di diritto alle semifinali. Queste ultime avrebbero dovuto cominciare gi\u00e0 il 16 marzo ma furono rinviate al 27 aprile a causa dei reclami di alcune societ\u00e0 pugliesi e romane e dei conflitti di competenza tra Comitati Regionali, Lega Sud e FIGC. Infatti il Comitato Regionale Laziale aveva punito la Fortitudo con la sconfitta a tavolino nella partita contro l'Alba ma la Federazione annull\u00f2 tale decisione facendo ripetere la partita che fu vinta dai fortitudiani, che cos\u00ec agganciarono la Lazio al secondo posto rendendo necessario lo spareggio. I biancocelesti nel frattempo sporsero reclamo chiedendo invano l'annullamento e la ripetizione della partita persa contro il Tivoli, con il risultato che lo spareggio che decret\u00f2 la qualificazione della Lazio si disput\u00f2 addirittura una settimana dopo l'inizio delle semifinali.\nQueste ultime, partite in ritardo, furono assai combattute. Nel girone B la favorita Alba trov\u00f2 un'inattesa rivale nell'Audace di Taranto: le due squadre conclusero in testa il girone, rendendo necessario uno spareggio per la qualificazione alla finale che vide infine prevalere i romani. Per quanto riguarda, invece, il girone A, esso fu inizialmente vinto dal Savoia, che prevalse per un punto sulla Lazio, mentre l'Ideale di Bari concluse il girone al terzo posto con tre punti di distacco dagli oplontini. Tuttavia, l'Ideale sporse reclamo alla Lega Sud per la partita Savoia-Ideale, in programma per il 1\u00ba giugno ma rinviata al 22 giugno, per via dell'indisponibilit\u00e0 del campo di gioco del Savoia: in quel giorno infatti su quel campo di gioco era in programma una manifestazione festiva militare. L'Ideale chiese che gli fosse assegnata la vittoria a tavolino per \"forfait\", non essendosi il Savoia impegnato a sufficienza per trovare un altro campo di gioco dove disputare la partita ed equivalendo pertanto questa mancanza di impegno al rifiuto di scendere in campo, ma il reclamo fu respinto dalla Lega Sud; il recupero del 22 giugno fu poi vinto dal Savoia per 7-1, ma l'Ideale, ritenendo che la partita non andasse ritenuta valida, per la mancata disputa dell'incontro del 1\u00ba giugno, sporse reclamo alla presidenza federale di Torino, rivendicando la vittoria a tavolino con le stesse motivazioni del ricorso presentato alla Lega Sud. In attesa delle decisioni la finale d'andata Alba-Savoia, prevista per il 29 giugno, fu rinviata a data da destinarsi. A inizio luglio il reclamo fu accolto dalla \"Presidenza Federale\", con la seguente motivazione:\nLa Presidenza federale assegn\u00f2, pertanto, al Savoia la sconfitta a tavolino e ordin\u00f2 alla Lega Sud di riscrivere la classifica, nella quale Lazio e Ideale di Bari risultavano in vetta a pari merito; fu quindi necessario lo spareggio tra le due formazioni, da svolgersi il 6 luglio sul campo neutro di Ancona, che vide infine prevalere la Lazio (2-1 ai tempi supplementari). La Lazio fu pertanto ammessa alla finale contro l'Alba la cui partita di andata era in programma per il 13 luglio; di fronte al ricorso del Savoia, tuttavia, la disputa della finale fu rinviata a data da stabilirsi una volta valutato il ricorso degli oplontini. Nel frattempo il consiglio della Lega Sud rassegn\u00f2 le dimissioni in segno di protesta nei confronti della Federazione nonch\u00e9 per solidariet\u00e0 nei confronti del Savoia, pur rimanendo in carica per il disbrigo delle pratiche ordinarie. La sera del 20 luglio 1924, alla riunione della Presidenza federale svoltasi a Genova, che si protrasse fino ai primi del mattino del giorno successivo, il reclamo del Savoia fu accolto: con il ripristino del risultato acquisito sul campo, il Savoia risult\u00f2 di nuovo vincitore del girone e riottenne cos\u00ec il diritto di disputare la finale di Lega Sud.\nFinale.\nLe polemiche, tuttavia, non si spensero affatto con l'esito controverso delle semifinali: nella finale d'andata del 27 luglio, il Savoia si stava imponendo sul campo albino per 2-0, allorch\u00e9 l'arbitro Grossi fischi\u00f2 la fine dell'incontro con cinque minuti di anticipo. Il campo fu immediatamente invaso dai tifosi albini che minacciarono l'arbitro (reo di aver concesso un rigore al Savoia per un fallo di mano forse involontario) costringendo i carabinieri a intervenire; nel frattempo Grossi, accortosi subito dell'errore su segnalazione dei guardalinee, tent\u00f2 di far rientrare in campo le squadre per terminare la sfida, ma i giocatori dell'Alba avevano gi\u00e0 abbandonato frettolosamente lo Stadio prima che potessero essere avvisati (secondo la cronaca del quotidiano romano \"L'Epoca\", invece, si rifiutarono di tornare in campo). La Lega Sud accolse il reclamo albino annullando il \"match\" perch\u00e9 fatto terminare dall'arbitro con troppo anticipo e facendolo ripetere come partita di ritorno. Nel frattempo, la settimana successiva, il Savoia si impose di nuovo sugli avversari per 2-0, questa volta a Torre Annunziata. Nella ripetizione della partita di andata, disputata il 10 agosto, tuttavia prevalsero i romani per 1-0, che cos\u00ec pareggiarono la serie rendendo necessaria la disputa di uno spareggio in campo neutro. Tuttavia il Savoia present\u00f2 reclamo contestando l'annullamento dell'incontro del 27 luglio. Il Consiglio Federale avrebbe dovuto decidere in merito al ricorso in occasione dell'assemblea di Torino del 24 agosto, ma l'assenza del presidente della Lega Sud e il mancato arrivo da Roma dei documenti in possesso della Lega rese impossibile ogni decisione a proposito.\nNel frattempo la Lega Sud impose ad Alba e Savoia di recarsi comunque a Livorno il 24 agosto per disputare lo spareggio, onde evitare che l'ennesimo reclamo degli oplontini portasse alla perdita di ulteriori domeniche, senza contare che il Genoa stesso premeva affinch\u00e9 si procedesse al pi\u00f9 presto alla disputa della finalissima. L'Alba, tuttavia, rifiut\u00f2 di partire per Livorno non avendo ottenuto dalla Lega Sud l'anticipo dei fondi per la trasferta, e fece pubblicare sul \"Messaggero\" del 23 agosto 1924 un annuncio con il quale avvertiva i propri soci calciatori del rinvio dello spareggio con il Savoia a data da destinarsi per cause di forza maggiore. In realt\u00e0, nonostante tali dichiarazioni, la partita non era stata rinviata, e il 24 agosto si presentarono sul campo del Livorno sia il Savoia che l'arbitro, il quale, dopo aver vanamente atteso per quarantacinque minuti l'eventuale arrivo degli albini, assegn\u00f2 agli oplontini la vittoria a tavolino per \"forfait\" dell'avversario. Questa decisione fu ratificata alcuni giorni dopo dalla Lega Sud che proclam\u00f2 di conseguenza il Savoia campione dell'Italia Centro-Meridionale. Gli oplontini ottennero cos\u00ec l'accesso alla Finalissima per lo scudetto contro il Genoa.\nFinalissima.\nLa finalissima giunse per i rossobl\u00f9 dopo due mesi di pausa estiva. All'andata, a Genova, il Genoa si port\u00f2 subito in vantaggio di due gol nel primo quarto d'ora della partita ma il Savoia non si arrese e accorci\u00f2 le distanze al 49' con Bobbio. Al 55' il Genoa segn\u00f2 con Santamaria la rete del 3-1, risultato con cui si concluse la partita. La sfida di ritorno si disput\u00f2 allo stadio \"Oncino\" di Torre Annunziata il 7 settembre 1924. Qui il fu accolto tra l'entusiasmo generale dei tifosi, e furono ricevuti anche dal Sindaco Francesco Galli de' Tommasi. La gara di ritorno fu abbastanza equilibrata, il primo tempo fin\u00ec 0-0. Nella ripresa il Genoa pass\u00f2 in vantaggio con un presunto gol fantasma di Moruzzi al 71', ma due minuti dopo il Savoia riacciuff\u00f2 il pareggio con Mombelli. La contesa fin\u00ec 1-1 e, grazie alla vittoria per 3-1 all'andata, il Genoa vinse il proprio nono e a tutt'oggi ultimo scudetto della sua storia. Il Savoia, invece, pot\u00e9 vantarsi di essere la prima squadra della Lega Sud a concludere imbattuta un \"match\" ufficiale contro un club del Nord Italia.\nLega Nord.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nFinali di Lega.\n\u00a0\u00a0\u00a0\u00a0\u00a0 Genoa campione della Lega Nord e ammesso alla finalissima.\nQualificazioni interdivisionali.\nClassifica finale.\nLegenda:\nRegolamento:\nLega Sud.\nGironi regionali di qualificazione.\nSezione marchigiana.\nVerdetti.\nAnconitana qualificata alle semifinali della Lega Sud in quanto unica iscritta.\nSezione campana.\nClassifica finale.\nLegenda:\nRegolamento:\nNote:\nNOTA: I risultati degli scontri tra Salernitanaudax e Stabia sono oggetto di controversia: i quotidiani dell'epoca, nonch\u00e9 le ricostruzioni degli storici della Salernitana, riferiscono che essi furono cambiati a tavolino, mentre altre ricostruzioni (ad esempio quella del sito RSSSF) riportano i risultati sul campo attribuendo a Salernitanaudax e Stabia rispettivamente due e sei punti in classifica. La versione pi\u00f9 attendibile \u00e8 quella delle sconfitte a tavolino, confermata dai comunicati ufficiali del Comitato Regionale Campano pubblicati sui giornali dell'epoca, nonch\u00e9 da un articolo del quotidiano \"La Basilicata\" in cui viene precisato che la Salernitana e lo Stabia chiusero il campionato con rispettivamente tre e cinque punti.\nSezione laziale.\nClassifica finale.\nLegenda:\nRegolamento:\nNote:\nSezione pugliese.\nClassifica finale.\nLegenda:\nRegolamento:\nNote:\nSpareggi interdivisionali.\nNell'agosto 1924 il Comitato Regionale Pugliese stabil\u00ec che il campione regionale di Seconda Divisione, il Bari, non sarebbe stato promosso direttamente in Prima Divisione, ma avrebbe dovuto disputare uno spareggio di qualificazione pre-campionato con l'ultima classificata della Prima Divisione, il Foggia.\nTuttavia, in seguito alle proteste del Bari, che rivendicava la promozione diretta (sulla base del regolamento di inizio campionato), gli spareggi furono annullati mentre erano in corso, e il Bari fu promosso direttamente in Prima Divisione, mentre il Foggia retrocedette direttamente in Seconda.\nSezione siciliana.\nClassifica finale.\nLegenda:\nRegolamento:\nNote:\nSemifinali interregionali.\nGirone A.\nClassifica finale.\nLegenda:\nRegolamento:\nNota: in seguito a un doppio reclamo dell'Ideale, la Presidenza Federale diede inizialmente la sconfitta a tavolino al Savoia per il rinvio del match dell'ultima giornata con i baresi dal 1\u00ba al 22 giugno, declassando gli oplontini al terzo posto del girone. Lo spareggio per il primo posto fra Lazio e Ideale (2-1 dts) fu poi invalidato dalla stessa Federazione in seguito all'accoglimento del ricorso del Savoia, il quale riottenne definitivamente la prima posizione in graduatoria e la qualificazione alla finale Centrosud.\nGirone B.\nClassifica finale.\nLegenda:\nRegolamento:\nNote:\nFinale di Lega.\nNota: la gara d'andata si disput\u00f2 a Roma il 27 luglio e fin\u00ec 2-0 per il Savoia, tuttavia la Federazione accolse il ricorso dell'Alba annullando il risultato della gara (in quanto l'arbitro aveva fischiato la fine dell'incontro troppo in anticipo invalidandola) e facendola ripetere. La gara d'andata fu ripetuta il 10 agosto e fu vinta dallAlba.\n\u00a0\u00a0\u00a0\u00a0\u00a0 Savoia campione della Lega Sud e ammesso alla finalissima."}
{"id": "77051", "revid": "287204", "url": "https://it.wikipedia.org/wiki?curid=77051", "title": "Battaglione sacro", "text": "Il battaglione sacro (), o battaglione della citt\u00e0 () era un corpo dell'esercito tebano dell'antica Grecia, istituito dal comandante tebano Gorgida qualche anno dopo il 378 a.C. e formato interamente da circa 150 coppie di soldati scelti e perfettamente addestrati legati fra loro da stretti vincoli affettivi e consacrati al dio Eros (vedi omosessualit\u00e0 militare nell'antica Grecia).\nSi distinse contro Sparta dapprima nella battaglia di Tegira (375 a.C.) e quindi nella battaglia di Leuttra (371 a.C.), quando annient\u00f2 i corpi scelti dell'esercito spartano e uccise lo stesso re Cleombroto I, dando inizio alla fase storica della cosiddetta egemonia tebana. Rimase imbattuto per pi\u00f9 di trent'anni, fino alla battaglia di Cheronea, nel 338 a.C., nella quale l'esercito tebano fu sconfitto dal re di Macedonia Filippo II.\nNella loro ultima battaglia, i soldati del battaglione sacro resistettero fino all'estremo e furono tutti uccisi. Alla fine del XIX secolo, nei pressi di Cheronea fu rinvenuta la loro tomba comune, vicino al luogo dove fu poi ritrovato anche un leone di pietra monumentale, forse eretto dai Tebani a memoria della battaglia. La tomba ha restituito gli scheletri di 254 soldati caduti, allineati su sette file.\nStoria.\nFondazione.\nIl battaglione sacro fu istituito come corpo speciale dell'esercito tebano poco dopo l'abbattimento del governo oligarchico filo-spartano del 382-379. Plutarco e Polieno sono concordi ad attribuire a Gorgida la sua fondazione, mentre Ateneo la ascrive ad Epaminonda. Plutarco testimonia che il motivo per cui era composto da sole coppie di amanti era dovuto al fatto che si riteneva che ogni soldato sarebbe stato motivato a combattere al massimo delle proprie capacit\u00e0 sia per proteggere il compagno, sia per evitare di disonorarsi nei suoi confronti. Lo storico di Cheronea spiega anche la motivazione dell'impiego di questo \"Esercito di amanti\" in battaglia:\nL'aggettivo \"sacro\" (, \"hier\u00f3s\"), secondo Plutarco, che a sua volta cita Platone, \u00e8 dovuto al fatto che l'amore \u00e8 sacro in quanto \"ispirato dagli dei\". In alternativa, il battaglione era anche chiamato \"il battaglione della citt\u00e0\" perch\u00e9 il loro quartier generale era situato nella Cadmea, la rocca di Tebe, detta anche \"citt\u00e0\".\nSuccessi.\nPlutarco riporta che inizialmente Gorgida schier\u00f2 le coppie del battaglione sacro all'interno delle avanguardie tebane, per rinforzare la risolutezza degli altri soldati. Ma dopo che il battaglione si era distinto nella battaglia di Tegira (375 a.C.), Pelopida decise di raggrupparli tutti insieme in un unico corpo scelto, in modo da non sparpagliarne le forze lungo la prima linea, al fine da sfruttarne meglio le potenzialit\u00e0 offensive in combattimento.\nIl battaglione sacro ebbe un ruolo di spicco nella famosa battaglia di Leuttra (371 a.C.), nella quale Epaminonda lo utilizz\u00f2 sul lato sinistro dell'esercito, schierato secondo lo schema falange obliqua. In quell'occasione, il battaglione sbaragli\u00f2 i nemici e fece strage di Spartiati, uccidendo lo stesso re di Sparta Cleombroto I, fatto mai accaduto in precedenza in uno scontro dell'esercito spartano con avversari greci. Per pi\u00f9 di trent'anni anni dalla sua istituzione, il battaglione sacro di Tebe non sub\u00ec mai alcuna sconfitta, contribuendo cos\u00ec all'egemonia tebana di quel periodo.\nSconfitta di Cheronea.\nIl momento della sconfitta giunse durante la battaglia di Cheronea (338 a.C.), il combattimento decisivo durante il quale l'esercito tebano si confront\u00f2 con lo schieramento tattico e l'armamento della falange macedone. L'esito della battaglia consentir\u00e0 a Filippo II di Macedonia e suo figlio Alessandro il Grande di stabilire l'egemonia sulla maggior parte delle poleis della Grecia balcanica. Filippo era stato prigioniero di guerra a Tebe dove aveva appreso le tattiche militari che sfrutt\u00f2 e perfezion\u00f2 nell'esercito macedone tanto da sconfiggere definitivamente i Tebani.\nIl resto dell'esercito tebano batt\u00e9 in ritirata di fronte alla sconfitta, ma il battaglione sacro, circondato e per nulla deciso ad arrendersi, rimase sul campo e cadde in combattimento al completo. Plutarco racconta che, alla vista dei cadaveri ammassati dei membri del battaglione, e avendo capito chi fossero, Filippo pianse ed esclam\u00f2:\nNel 1818 l'architetto George Ledwell Taylor, durante una visita dei dintorni di Cheronea, scopr\u00ec in modo casuale dei reperti che si dimostrarono poi essere parte del gigantesco leone di pietra, descritto da Pausania il Periegeta nella sua opera, che era stato eretto dai tebani nei pressi di Cheronea per commemorare i morti in battaglia. I successivi scavi portarono alla luce il leone che, gravemente danneggiato durante la Guerra d'indipendenza greca del 1831-1832, fu nuovamente restaurato nel 1902. Il leone, che secondo Pausania simboleggia il coraggio dimostrato dai Tebani durante la battaglia, \u00e8 alto circa quattro metri ed \u00e8 posto su un piedistallo di circa tre metri d'altezza.\nAlcuni scavi della fine del XIX secolo presso Cheronea riportarono alla luce un luogo di sepoltura comune (, \"polyandre\u00eeon\"), nel quale furono rinvenuti i 254 scheletri dei soldati del battaglione sacro che morirono nella battaglia. Il numero degli scheletri non coincide esattamente con trecento ma, dato che Plutarco testimonia che tutti i soldati di questa compagnia morirono in battaglia, \u00e8 possibile che il numero dei componenti effettivi fosse solo approssimativo.\nStoriografia moderna.\nLa veridicit\u00e0 storica del battaglione sacro \u00e8 stata messa in dubbio nel 2002 dallo studioso David D. Leitao, che sottolinea come alcuni autori antichi, tra i quali Diodoro Siculo, pur nominando espressamente il battaglione, omettono di menzionare che si trattasse di una compagnia di amanti. Inoltre, Leitao sottolinea come Plutarco, che \u00e8 la fonte antica pi\u00f9 completa ed esaustiva al riguardo, nel descrivere il battaglione sacro utilizzi una terminologia ambigua e incerta, usando perifrasi quali \"come dicono\" () ed \"alcuni dicono\" (). Inoltre, lo storico di Cheronea non cita espressamente, come fa in altre occasioni, le fonti primarie dalle quali ricava queste notizie, lasciando quindi il dubbio di non avere prove attendibili ma di basarsi piuttosto su dicerie.\nIl filologo statunitense arriva alla conclusione che Plutarco, in questo caso, non avrebbe utilizzato delle fonti storiografiche, ma si sarebbe basato invece sui lavori di Platone, che esaltano l'eros come massima espressione del ricongiungimento con la sfera divina. Inoltre, Leitao evidenzia come il silenzio di Senofonte sul ruolo avuto da Pelopida e dal battaglione sacro nel periodo dell'egemonia tebana indichi che il loro ruolo potrebbe essere stato marginale o addirittura nullo nelle battaglie di Tegira e di Leuttra, e che sia invece stato volutamente esagerato da altri autori successivi come Plutarco.\nInfine, lo studioso statunitense sottolinea come Plutarco, nativo proprio di Cheronea, non descriva mai nelle sue opere il leone rinvenuto negli scavi archeologici e come Pausania si riferisca a esso, genericamente, come una tomba di soldati tebani caduti in battaglia, non nominando espressamente il battaglione sacro. Lo storico William Armstrong Percy III ha controbattuto gli argomenti di Leitao, evidenziando come studiosi molto importanti, quali John Kinloch Anderson e George Cawkwell, abbiano accettato senza riserve la veridicit\u00e0 storica del battaglione sacro e della \"Vita di Pelopida\" di Plutarco, sottolineando invece la superficialit\u00e0 di Senofonte nel trattare la storia tebana.\nAnche lo storico Gordon S. Shrimpton interpreta la reticenza di Senofonte su Pelopida, sul battaglione sacro, e in generale sul periodo di egemonia tebana, come un tentativo di omettere o minimizzare i successi militari e politici degli altri greci che non fossero Ateniesi o Spartani. Secondo lo studioso canadese, sarebbero state invece le fonti contemporanee di Pelopida, meno condizionate da sentimenti anti-tebani, come Eforo di Cuma e Callistene (le cui opere sono per\u00f2 quasi completamente perdute), ad essere pi\u00f9 attendibili su questo periodo storico e proprio su queste fonti potrebbe essersi basato il racconto posteriore di Plutarco e di Polieno riguardo all'egemonia tebana e, in particolare, riguardo alle vicende del battaglione sacro.\nEredit\u00e0.\nNella storia militare greca, il nome venne ripreso dapprima da un gruppo di rivoluzionari nella guerra d'indipendenza dalla Turchia; fecero seguito poi varie unit\u00e0 militari di \"\u00e9lite\", come il reparto Ier\u00f2s L\u00f2chos nel 1942, dapprima della consistenza di una compagnia e poi cresciuto di organico, impiegato durante tutta la campagna di Tunisia insieme allo Special Air Service britannico; il nome \u00e8 tuttora associato, nell'esercito ellenico, a una compagnia di forze speciali nell'ambito della 1\u00aa brigata ranger/paracadutisti."}
{"id": "77053", "revid": "2175", "url": "https://it.wikipedia.org/wiki?curid=77053", "title": "Protossido di azoto", "text": ""}
{"id": "77055", "revid": "124777267", "url": "https://it.wikipedia.org/wiki?curid=77055", "title": "Architettura di von Neumann", "text": "L'architettura di Von Neumann \u00e8 una tipologia di architettura hardware per computer digitali programmabili a programma memorizzato la quale condivide i dati del programma e le istruzioni del programma nello stesso spazio di memoria, contrapponendosi all'architettura Harvard nella quale invece i dati del programma e le istruzioni del programma sono memorizzati in spazi di memoria distinti.\nStoria.\nL'architettura di Von Neumann prende nome dal matematico e informatico John Von Neumann, il quale inizialmente ha contribuito a svilupparla per l'EDVAC e successivamente l'ha riadattata per la IAS machine. L'EDVAC \u00e8 un computer elettronico costruito dalla Moore School of Electrical Engineering (una ex scuola universitaria dell'Universit\u00e0 della Pennsylvania) su commissione dell'Ordnance Department (un ex dipartimento dell'esercito degli Stati Uniti d'America). Anche la IAS machine \u00e8 un computer elettronico, ma \u00e8 stato costruito dall'Institute for Advanced Study.\nJohn von Neumann non \u00e8 stato il principale progettista dell'EDVAC, bens\u00ec colui che ha descritto l'architettura dell'EDVAC nella relazione \"First draft of a report on the EDVAC\" datata 30 giugno 1945. In seguito il matematico Herman Goldstine, supervisore alla Moore School of Electrical Engineering per l'Ordnance Department, ha fatto distribuire copie di tale relazione in molte universit\u00e0 degli Stati Uniti d'America. L'architettura hardware dell'EDVAC \u00e8 cos\u00ec diventata di dominio pubblico e \"First draft of a report on the EDVAC\" \u00e8 diventata il testo di riferimento per una nuova generazione di computer basati sull'architettura hardware dell'EDVAC. Di conseguenza tale architettura \u00e8 diventata nota come \"architettura di von Neumann\" suscitando malcontento tra gli altri progettisti dell'EDVAC.\nSebbene l'architettura di von Neumann sia stata sviluppata per l'EDVAC, non \u00e8 stato l'EDVAC il primo computer operativo della storia basato sull'architettura di von Neumann. Prima dell'EDVAC sono diventati operativi i seguenti computer basati sull'architettura di von Neumann:\nL'EDVAC \u00e8 stato consegnato al Ballistics Research Laboratory nell'agosto 1949 ma \u00e8 diventato operativo solo nel 1951 a causa di alcuni malfunzionamenti scoperti solo in seguito.\nAttraverso i decenni degli anni 1960 e 1970 i computer in generale sono diventati pi\u00f9 piccoli e veloci, che ha portato ad alcune evoluzioni nella loro architettura. Ad esempio, l'I/O mappato in memoria consente ai dispositivi di ingresso e di uscita di essere trattati allo stesso modo della memoria. A volte \u00e8 utilizzato un bus di sistema unico per fornire un sistema modulare con costi inferiori. Questo \u00e8 talvolta chiamato una \"razionalizzazione\" dell'architettura. Nei decenni successivi, microcontrollori semplici hanno a volte omesso delle caratteristiche nei modelli per ridurre i costi e le dimensioni. Ai computer pi\u00f9 grandi sono state aggiunte funzioni per prestazioni pi\u00f9 elevate.\nDescrizione.\nLo schema si basa su cinque componenti fondamentali:\nQueste cinque unit\u00e0 fondamentali vengono raggruppate a loro volta in quattro categorie:\nAll'interno dell'ALU \u00e8 presente un registro detto accumulatore, che fa da ponte tra \"input\" e \"output\" grazie a una speciale istruzione che carica una parola dalla memoria all'accumulatore e viceversa. \u00c8 importante sottolineare che tale architettura, a differenza di altre, si distingue per la caratteristica di immagazzinare all'interno dell'unit\u00e0 di memoria, sia i dati dei programmi in esecuzione che il codice di questi ultimi.\nBisogna comunque precisare che questa \u00e8 una schematizzazione molto sintetica, sebbene molto potente e espressiva: basti pensare che i moderni computer di uso comune sono progettati secondo l'architettura von Neumann. Difatti essa regola non solo gli insiemi, ma l'intera architettura logica interna degli stessi, ovvero la disposizione delle porte logiche, perlomeno per quanto riguarda la parte elementare, sulla quale si sono sviluppate le successive progressioni.\nInoltre, quando si parla di \"unit\u00e0 di memoria\" si intende la memoria primaria, mentre le memorie di massa sono considerate dispositivi di I/O. Il motivo di ci\u00f2 \u00e8 innanzitutto storico, in quanto negli anni quaranta, epoca a cui risale questa architettura, la tecnologia non lasciava neanche presupporre dispositivi come hard disk, CD-ROM, DVD-ROM o anche solo nastri magnetici, ma anche tecnico, se si considera che in effetti i dati da elaborare devono comunque essere caricati in RAM, siano essi provenienti da tastiera o da hard-disk."}
{"id": "77067", "revid": "125718625", "url": "https://it.wikipedia.org/wiki?curid=77067", "title": "Colli Euganei", "text": "I colli Euganei sono un gruppo di rilievi collinari di origine vulcanica, creati dai coni o dalle colate laviche dei vulcani, caratterizzati da forme e altezze quantomai eterogenee, che sorgono, pressoch\u00e9 isolati, sulla pianura veneta centrale, a sudovest di Padova, occupando un'area dal perimetro approssimativamente ellittico di quasi ettari, tutelato dal Parco regionale dei Colli Euganei che, istituito nel 1989, divenne il primo parco regionale del Veneto.\nToponimo.\nIl toponimo \"colli Euganei\" \u00e8 stato coniato in tempi abbastanza tardi (tra il Due e il Cinquecento) prendendo spunto dall'aggettivo latino \"Euganeus\" che, se in origine rimandava agli Euganei, antichissima popolazione che occupava la zona prima dell'arrivo dei Veneti, in seguito fu impiegato come termine dotto con il significato di \"padovano\".\nGeologia.\nI Colli Euganei sono costituiti da circa un centinaio di elevazioni di origine vulcanica createsi in due fasi distinte a seguito delle tensioni che furono responsabili anche dell'innalzamento progressivo della catena alpina. \nI Colli Euganei sono nati in seguito ad eruzioni sottomarine con effusioni di lava basaltica, durante l'Eocene superiore, cui ha fatto seguito nell'Oligocene, un'attivit\u00e0 caratterizzata dai magmi viscosi, che ha condotto alla formazione di depositi di trachite.\nQuesti fenomeni sono avvenuti circa 30 milioni di anni fa.\nClima.\nIl clima dei Colli Euganei \u00e8 condizionato dalla loro orografia: i versanti esposti a sud godono di un maggiore soleggiamento rispetto a quelli posti a nord. Sui Colli \u00e8 inoltre meno accentuato il fenomeno dell'inversione termica notturna rispetto alla pianura. Di contro per\u00f2, sui Colli Euganei vi \u00e8 maggiore ventilazione e minore umidit\u00e0, ci\u00f2 grazie all'altitudine ed anche dalla scarsa urbanizzazione, che lascia molto spazio alle aree verdi che rinfrescano notevolmente la zona.\nL'autunno \u00e8 fresco e piovoso e col diminuire delle ore di luce la natura si tinge di colori accesi.\nIn inverno I Colli presentano un clima leggermente meno rigido rispetto alla pianura; tuttavia spesso vengono raggiunti da venti molto freddi che incanalano, tra valli e conche, cuscini di aria fredda persistenti che portano temperature di diversi gradi sotto lo zero e notevoli gelate. Da notare inoltre che, nonostante la modesta altitudine, i Colli Euganei ricevono spesso considerevoli precipitazioni nevose. La primavera presenta ancora recrudescenze invernali ma, con l'avanzare della stagione, le temperature si fanno miti e la natura rinasce, sfoggiando colorazioni disparate.\nIn estate la temperatura \u00e8 elevata seppur mitigata dall'altitudine e da un modesto tasso di umidit\u00e0. La calura \u00e8 spesso attenuata da temporali che possono anche risultare particolarmente violenti e portano forti raffiche di vento, piogge consistenti ed intense grandinate.\nFlora.\nLa flora dei Colli Euganei \u00e8 caratterizzata da un sorprendente numero di specie. La diversa origine e composizione dei terreni, l'accidentata e singolare morfologia dei rilievi (responsabile, fra l'altro, di microclimi contrastanti), l'isolamento da altri gruppi montuosi e le alterne vicende climatiche, legate ai cicli glaciali e al periodo postglaciale, rendono i colli Euganei un'isola naturalistica complessa, dove vivono a stretto contatto sia specie d'ambiente caldo arido (\"termofile\"), sia a carattere montano o submontano (\"microterme\").\nCos\u00ec, in base alla natura e alla composizione del terreno e alle diversit\u00e0 climatiche si possono individuare le seguenti tipologie di associazioni vegetali:\nFauna.\nScomparsi gi\u00e0 nell'antichit\u00e0 i grandi animali, la fauna dei Colli Euganei \u00e8 al giorno d'oggi costituita prevalentemente da piccoli mammiferi, rettili, anfibi ed uccelli.\nTra i carnivori vi sono le volpi e mustelidi come la faina, il tasso e la donnola.\nTra gli erbivori, vi sono i lagomorfi come la lepre.\nTra gli uccelli, sono presenti: fagiani, quaglie e falchi.Tra i rettili sono presenti i serpenti comuni e il ramarro.\nRecente \u00e8 la comparsa dei cinghiali i quali ora proliferano e danneggiano le coltivazioni, ma che sono oggetto di un severo piano di controllo da parte del Parco dei Colli Euganei. Da notare la rara testuggine dei Colli Euganei, adattamento a questo ambiente della Emys orbicularis.\nNomi dei monti e altezze.\nLa cima pi\u00f9 elevata e nota \u00e8 il monte Venda (601 m s.l.m.), facilmente riconoscibile per essere uno dei siti di installazione dei ripetitori di segnali TV che coprono gran parte delle zone circostanti (province di Padova e Vicenza).\nDi seguito l'elenco completo dei Colli Euganei:\nI comuni dei Colli Euganei.\nLa formazione collinare euganea \u00e8 compresa quasi interamente nell'omonimo parco regionale, appartenente alla Provincia di Padova, fatta eccezione per il Monte Santo di Lovertino, il Colle di Albettone e il Colle di Lovolo, che rappresentano la propaggine pi\u00f9 occidentale del gruppo e ricadono in Provincia di Vicenza.\nLa legge speciale di salvaguardia dei Colli Euganei.\nNel 1971 fu varata la legge speciale per la salvaguardia dei Colli Euganei. I Colli erano minacciati da 68 cave che estraevano materiale da costruzione. La legge \u00e8 considerata la prima vera legge ecologica varata dal Parlamento italiano. Promotore della legge fu il deputato rodigino Giuseppe Romanato.\nLetteratura.\nAd Arqu\u00e0 Petrarca trascorse gli ultimi anni della sua vita il poeta trecentesco Francesco Petrarca, nativo di Arezzo. Sui Colli Euganei \u00e8 ambientata una parte del romanzo \"Le ultime lettere di Jacopo Ortis\" di Ugo Foscolo."}
{"id": "77068", "revid": "124738302", "url": "https://it.wikipedia.org/wiki?curid=77068", "title": "Algoritmo di Dijkstra", "text": "Lalgoritmo di Dijkstra \u00e8 un algoritmo utilizzato per cercare i cammini minimi in un grafo con o senza ordinamento, ciclico e con pesi non negativi sugli archi. Fu inventato nel 1956 dall'informatico olandese Edsger Dijkstra che lo pubblic\u00f2 successivamente nel 1959. \nTale algoritmo trova applicazione in molteplici contesti quale l'ottimizzazione nella realizzazione di reti (idriche, telecomunicazioni, stradali, circuitali, ecc.) o l'organizzazione e la valutazione di percorsi runtime nel campo della robotica.\nAlgoritmo.\nSupponiamo di avere un grafo con n vertici contraddistinti da numeri interi {1,2...,n} e che uno di questi nodi sia quello di partenza e un altro quello di destinazione. Il peso sull'arco che congiunge i nodi j e k \u00e8 indicato con \"p(j,k)\". A ogni nodo, al termine dell'analisi, devono essere associate due etichette, \"f(i)\" che indica il peso totale del cammino (la somma dei pesi sugli archi percorsi per arrivare al nodo i-esimo) e \"J(i)\" che indica il nodo che precede i nel cammino minimo. Inoltre definiamo due insiemi \"S\" e \"T\" che contengono rispettivamente i nodi a cui sono gi\u00e0 state assegnate le etichette e quelli ancora da scandire.\nPseudocodice.\nNel seguente algoritmo, il codice codice_1, cerca per dei nodi codice_2 nell'insieme dei nodi codice_3 che hanno il valore codice_4 pi\u00f9 piccolo. Questi nodi sono rimossi dall'insieme codice_3 e restituiti all'utente. codice_6 calcola la distanza tra due nodi vicini codice_2 e codice_8. La variabile codice_9 nelle linee 20 22 rappresenta la lunghezza del percorso dal nodo iniziale al nodo vicino codice_8 se passa da codice_2. Se questo percorso \u00e8 pi\u00f9 corto dell'ultimo percorso registrato per codice_8, allora il percorso corrente \u00e8 rimpiazzato dal percorso identificato con codice_9. L'array codice_14 \u00e8 popolato con un puntatore al nodo successivo del grafo sorgente per ricevere il percorso pi\u00f9 breve dalla sorgente.\n 1 function Dijkstra(\"Grafo\", \"sorgente\"):\n 2 For each vertice \"v\" in \"Grafo\": \"// Inizializzazione\"\n 3 dist[\"v\"] := infinito ; \"// Distanza iniziale sconosciuta\" \n 4 \"// dalla sorgente a v\"\n 5 precedente[\"v\"] := non definita ; \"// Nodo precedente in un percorso ottimale\"\n 6 end for \"// dalla sorgente\"\n 7\n 8 dist[\"sorgente\"] := 0 ; \"// Distanza dalla sorgente alla sorgente\"\n 9 \"Q\" := L'insieme di tutti i nodi nel \"Grafo\" ; \"// Tutti i nodi nel grafo sono\"\n 10 \"// Non ottimizzati e quindi stanno in Q\"\n 11 while \"Q\" non \u00e8 vuota: \"// Loop principale\"\n 12 \"u\" := vertice in \"Q\" con la pi\u00f9 breve distanza in dist[] ; \"// Nodo iniziale per il primo caso\"\n 13 rimuovi \"u\" da \"Q\" ;\n 14 if dist[\"u\"] = infinito:\n 15 break ; \"// tutti i vertici rimanenti sono\"\n 16 end if \"// inaccessibili dal nodo sorgente\"\n 17\n 18 For each neighbour \"v\" di \"u\":\n 20 \"alt\" := dist[\"u\"] + dist_tra(\"u\", \"v\") ;\n 21 if \"alt\" &lt; dist[\"v\"]: \"// questa condizione e' sempre false se v e' gia stato rimosso da Q\"\n 22 dist[\"v\"] := \"alt\" ;\n 23 precedente[\"v\"] := \"u\" ;\n 24 decrease-key \"v\" in \"Q\"; \"// Riordina v nella coda\"\n 25 end if\n 26 end for\n 27 end while\n 28 return dist;\nSe siamo interessati solo al percorso minimo tra due nodi codice_15 e codice_16, possiamo terminare la ricerca alla riga 13 se codice_17.\nAdesso possiamo leggere il percorso pi\u00f9 breve da codice_15 a codice_16 tramite un'iterazione inversa:\n 1 \"S\" := sequenza vuota\n 2 \"u\" := \"destinazione\"\n 3 while precedente[\"u\"] \u00e8 definito: \"// Costruisci il cammino minimo con uno stack S\"\n 4 inserisci \"u\" all'inizio di \"S\" \"// Esegui il push del vertice sullo stack\"\n 5 \"u\" := precedente[\"u\"] \"// Traverse da destinazione a sorgente.\"\n 6 end while ;\nAdesso la sequenza codice_20 \u00e8 la lista dei nodi che costituiscono un cammino minimo da codice_15 a codice_16, o la sequenza vuota se non ci sono percorsi minimi esistenti.\nTempo di esecuzione.\nLa complessit\u00e0 computazionale dell'algoritmo di Dijkstra pu\u00f2 essere espressa in funzione di formula_2 ed formula_3 ossia, rispettivamente, il numero di nodi e degli archi appartenenti al grafo sul quale viene eseguito. L'algoritmo utilizza una coda di priorit\u00e0 su cui vengono effettuate tre operazioni: la costruzione della coda, l'estrazione dell'elemento minimo e la riduzione del valore di un elemento. La struttura dati utilizzata per l'implementazione della coda di priorit\u00e0 determina la complessit\u00e0 di queste tre operazioni e, di conseguenza, quella dell'algoritmo. \nIn generale, la complessit\u00e0, formula_4, dell'algoritmo di Dijkstra \u00e8 limitata superiormente da \ndove formula_6, formula_7 e formula_8 sono le complessit\u00e0 necessarie alle operazioni di costruzioni di una coda con formula_2 elementi, estrazione del minimo da una coda con formula_2 elementi e la riduzione di un valore in una coda con formula_2 elementi.\nDi seguito sono riportate le complessit\u00e0 di formula_6, formula_7, formula_8 e dell'algoritmo di Dijkstra nel caso in cui le code di priorit\u00e0 siano implementate tramite array, heap binarie o heap di Fibonacci.\n\u00c8 interessante notare che, nel caso in cui il grafo non sia sufficientemente sparso e formula_15, la soluzione basata sugli array \u00e8 pi\u00f9 efficiente di quella implementata tramite le heap binarie.\nEsempio.\nAlla base di questi problemi c'\u00e8 lo scopo di trovare il percorso minimo (pi\u00f9 corto, pi\u00f9 veloce, pi\u00f9 economico\u2026) tra due punti, uno di partenza e uno di arrivo. Con il metodo che si vedr\u00e0 \u00e8 possibile ottenere non solo il percorso minimo tra un punto di partenza e uno di arrivo ma l'albero dei cammini minimi, cio\u00e8 tutti i percorsi minimi tra un punto di partenza e tutti gli altri punti della rete. Come per praticamente tutti i problemi riguardanti le reti la cosa migliore \u00e8 fare una schematizzazione della situazione per risolvere l'esercizio pi\u00f9 agevolmente e avere sempre a disposizione i dati necessari. Una buona schematizzazione per i problemi di percorso minimo deve includere tutti i possibili collegamenti tra i nodi (e i relativi costi) e deve essere fissato un nodo di partenza.\nSi consideri un problema in cui si vuole calcolare il percorso minimo tra casa e il posto di lavoro. Si schematizzino tutti i possibili percorsi e il relativo tempo di percorrenza (supponendo di voler calcolare il percorso pi\u00f9 breve in fatto di tempo di percorrenza). I nodi A, B, C, D, E indicano le cittadine per cui \u00e8 possibile passare. Ecco una schematizzazione della rete:\nBisogna ora assegnare a ogni nodo un valore, chiamato \u201cpotenziale\u201d, seguendo alcune regole:\nSi veda come si risolve questo esercizio nella pratica. Questa \u00e8 la rete in cui sono indicati anche i potenziali:\nSeguendo le regole appena fissate si consideri il nodo con potenziale minore (\u201ccasa\u201d) e lo si renda definitivo (colorandolo di rosso) e si aggiornino tutti i nodi adiacenti sommando l'attuale valore del potenziale (ovvero zero) al costo del percorso. Si aggiornino i potenziali perch\u00e9 si aveva, nel caso di A, potenziale infinito mentre ora il potenziale \u00e8 2. Ricordando che il potenziale minore \u00e8 sempre preferibile. Ecco come si \u00e8 aggiornata la rete:\nBisogna ora considerare il nodo non definitivo (ovvero quelli scritti in nero) con potenziale minore (il nodo A). Lo si rende definitivo e si aggiornano i potenziali dei nodi adiacenti B e C. Si indichi con una freccia da dove proviene il potenziale dei nodi resi definitivi.\nIl nodo con potenziale minore ora \u00e8 C. lo si rende definitivo e si aggiornano quelli adiacenti.\nVa notato come il nodo D abbia ora potenziale 6 in quanto 6 \u00e8 minore di 8 e quindi lo si aggiorna. Se si avesse ottenuto un valore maggiore di quello che gi\u00e0 c'era si sarebbe dovuto lasciare invariato. Si renda definitivo il nodo D e si aggiorni il grafico:\nIl nodo con potenziale minore restante \u00e8 B e lo si rende definitivo aggiornando di conseguenza il grafico:\nRestano da considerare il nodo E e da aggiornare \u201cufficio\u201d.\nSeguendo all'indietro le frecce si ottiene il percorso minimo da casa a ufficio che misura (come indicato dal potenziale) \u201c10\u201d.\nBisogna notare come questo algoritmo ci dia non solo la distanza minima tra il punto di partenza e quello di arrivo ma la distanza minima di tutti i nodi da quello di partenza, da cui si pu\u00f2 realizzare l'albero dei cammini minimi semplicemente eliminando gli archi utilizzati da nessun cammino."}
{"id": "77071", "revid": "1534511", "url": "https://it.wikipedia.org/wiki?curid=77071", "title": "Criselefantino", "text": "L'aggettivo criselefantino o crisoelefantino deriva dal greco \u03c7\u03c1\u1fe1\u03c3\u03b5\u03bb\u03b5\u03c6\u03ac\u03bd\u03c4\u03b9\u03bd\u03bf\u03c2 \"chr\u0233seleph\u00e1ntinos\", che significa \"fatto d'oro\" (\u03c7\u03c1\u03c5\u03c3\u03cc\u03c2, \"chrys\u00f3s\") \"e d'avorio\" (\u1f10\u03bb\u03ad\u03c6\u03b1\u03c2, \"\u00e9lephas\").\nIl termine \u00e8 generalmente usato al femminile, come attributo dei sostantivi \"scultura\" e \"statua\".\nEsso si riferisce infatti ad una tecnica adoperata nell'antica Grecia, che consisteva nel ricoprire con un sottile strato di avorio una struttura di sostegno che rimaneva invisibile: si utilizzava l'avorio per il volto, le braccia, le gambe di una statua, mentre il panneggio delle vesti e i capelli venivano realizzati con l'oro.\nLo scultore pi\u00f9 famoso per la realizzazione di statue criselefantine nell'antichit\u00e0 fu il greco Fidia, di cui si ricordano la statua di Zeus a Olimpia e quella di Atena Parthenos nel Partenone.\nAnche lo scultore Policleto realizz\u00f2 statue con questa tecnica: di lui si sa che fece una statua di Era ad Argo.\nRiconducibili a questa tecnica, in et\u00e0 romana, furono le statue colossali con testa e parti nude del corpo in marmo bianco, mentre le vesti erano realizzate in altri materiali retti da strutture di sostegno. Ne \u00e8 un esempio la statua colossale di Costantino I di cui si conservano la testa, una mano e un piede nel cortile del palazzo dei Conservatori a Roma.\nSempre in et\u00e0 romana non furono rare le statue realizzate in blocchi di marmo colorato per le vesti, la cui testa e gli arti erano scolpiti in marmo bianco."}
{"id": "77074", "revid": "1543377", "url": "https://it.wikipedia.org/wiki?curid=77074", "title": "Noriko Sasaki", "text": "Laureatasi all'Universit\u00e0 Pedagogica di Hokkaid\u014d, ha iniziato la carriera come mangaka nel 1980 con pubblicato in un numero speciale della rivista \"Hana to yume\". La sua opera pi\u00f9 conosciuta \u00e8 (\"Il veterinario\"), pubblicata da \"Hana to yume\" tra il 1988 e il 1994. Da \"D\u014dbutsu no o-isha-san\" \u00e8 stato successivamente tratto un serial televisivo di 11 episodi, trasmesso dalla rete televisiva Asahi durante la primavera del 2003."}
{"id": "77075", "revid": "466539", "url": "https://it.wikipedia.org/wiki?curid=77075", "title": "Howard Hughes", "text": "Ide\u00f2, progett\u00f2 e costru\u00ec l'aeroplano \"Hughes H-4 Hercules\", comunemente noto come \"Spruce goose\".\nInoltre fu un grande uomo d'affari, investitore e filantropo, diventando uno degli uomini pi\u00f9 influenti a livello finanziario nel mondo. Pi\u00f9 tardi nella sua vita divent\u00f2 sempre pi\u00f9 eccentrico, probabilmente per colpa del disturbo ossessivo-compulsivo nonch\u00e9 dolore cronico in seguito a un incidente quasi fatale in aereo e sordit\u00e0 sempre pi\u00f9 accentuata.\nBiografia.\nHughes ebbe una personalit\u00e0 complessa, contraddittoria e, a detta di molti, estremamente geniale e dotata di grande iniziativa. Probabilmente originario della cittadina texana di Humble, anche se ufficialmente risulta nato a Houston, soffr\u00ec a lungo di disturbi mentali, dovuti quasi certamente a una forma di sifilide contratta in giovent\u00f9, con violente e frequenti crisi di ossessione compulsiva che lo costringevano ad autorecludersi nella propria abitazione.\nIl padre, Howard Sr., divenne un magnate del petrolio dopo che nel 1909 brevett\u00f2 uno scalpello di perforazione con corona ricoperta di diamanti che penetrava ogni tipo di roccia. Con la morte del padre nel 1924 eredit\u00f2 la \"Hughes Tool Company\". Nel 1929 divorzi\u00f2 dalla prima moglie Ella Rice, sposata nel 1925.\nHughes nel 1926 divenne un produttore cinematografico indipendente con \"The Caddo Company\". Tra i film pi\u00f9 conosciuti da lui prodotti o diretti figurano \"Gli angeli dell'inferno\" (1930), di cui cur\u00f2 la regia e che dedic\u00f2 interamente al mondo dell'aviazione, e \"Il mio corpo ti scalder\u00e0\" (1943), un western che fece scalpore per l'esordio della ventiduenne Jane Russell.\nFra gli anni trenta e gli anni quaranta fu considerato l'uomo pi\u00f9 ricco e potente degli Stati Uniti. Gli furono attribuite relazioni con diverse attrici, fra cui Katharine Hepburn, Bette Davis, Jean Harlow, Ginger Rogers, Lana Turner, Faith Domergue e Ava Gardner. Fu poi sposato dal 1957 al 1971 con l'attrice Jean Peters. Hughes ebbe diversi guai con l'establishment politico e industriale, probabilmente a causa del proprio carattere eccentrico. Dal 1948 al 1955 ottenne il controllo dell'importante major cinematografica RKO Pictures, che dovette per\u00f2 poi cedere in virt\u00f9 delle leggi antitrust.\nSorte migliore ebbero la sua casa di produzione di aerei, la \"Hughes Aircraft\", che fond\u00f2 nel 1932, entrata prepotentemente in competizione sul mercato aeronautico USA e nella quale il produttore invest\u00ec una fortuna, e la compagnia aerea Trans World Airlines (TWA) che egli acquis\u00ec nel 1939, aprendo nel 1946 i collegamenti Stati Uniti-Europa.\n Lo \"Hughes H-4 Hercules\" \u00e8 stato fino al 2019 l'aereo con la pi\u00f9 grande apertura alare e altezza mai costruito.\n Fu un ottimo pilota, e nel 1935 con il suo Hughes H-1 Racer stabil\u00ec il record mondiale di velocit\u00e0 con 566 km/h. Hughes nel 1938 fece anche il giro del mondo in aereo in tre giorni, diciannove ore e diciassette minuti.\nSi vide spesso preclusa la corsa all'Oscar, evidentemente a causa dei dissapori con diversi membri della MPAA (\"Motion Picture Association of America\"), e trascorse gli ultimi anni di vita in giro per il mondo, con frequenti soste in cliniche di lusso. Mor\u00ec durante un volo di trasferimento dal Messico all'ospedale metodista di Houston, dove si sarebbe dovuto sottoporre a un nuovo ricovero. Non lasciando alcun testamento, la sua eredit\u00e0 - calcolata in circa 5 miliardi di dollari dell'epoca - fu per decenni contesa tra una cinquantina di pretendenti, fra i quali decine di presunti figli illegittimi.\nVita privata.\nPrime storie.\nNel 1929, la moglie di Hughes, Ella, torn\u00f2 a Houston e chiese il divorzio. Hughes frequent\u00f2 molte donne famose, tra cui Billie Dove, Faith Domergue, Bette Davis, Ava Gardner, Olivia de Havilland, Katharine Hepburn, Hedy Lamarr, Ginger Rogers, Janet Leigh, Rita Hayworth, Mamie Van Doren e Gene Tierney. Cerc\u00f2 anche di fidanzarsi con Joan Fontaine, secondo la sua autobiografia \"No Bed of Roses\". Jean Harlow lo accompagn\u00f2 alla premi\u00e8re di \"Gli angeli dell'inferno\", ma Noah Dietrich avrebbe scritto molti anni dopo che la relazione era strettamente professionale, dal momento che Hughes apparentemente non amava Harlow. Nel suo libro del 1971, \"Howard: The Amazing Mr. Hughes\", Dietrich disse che a Hughes piaceva e stimava sinceramente Jane Russell, ma non cercava mai un coinvolgimento romantico con lei. Secondo l'autobiografia di Russell, tuttavia, una volta Hughes cerc\u00f2 di portarla a letto dopo una festa. Russell (che all'epoca era sposata) lo rifiut\u00f2 e Hughes promise che non sarebbe mai pi\u00f9 successo. I due hanno mantenuto un'amicizia professionale e privata per molti anni. Hughes rimase molto amico di Gene Tierney che, dopo i suoi falliti tentativi di sedurla, fu citato dicendo \u00abNon credo che Howard potesse amare qualsiasi cosa che non avesse un motore\u00bb. Pi\u00f9 tardi, quando la figlia di Tierney, Daria, nacque sorda e cieca e con una grave difficolt\u00e0 di apprendimento a causa della rosolia della Tierney durante la gravidanza, Hughes fece in modo che Daria ricevesse le migliori cure mediche pagando tutte le spese.\nRievocazioni.\nVita, opere, passione e (geniale) follia di Howard Hughes sono state spesso rievocate per il cinema e per la televisione, e anche il mondo dei fumetti si \u00e8 occupato di lui, in quanto Stan Lee basa il personaggio di Tony Stark sullo stile di vita e il carattere di Hughes. Nel 1964, la sua figura fu interpretata da George Peppard nel film \"L'uomo che non sapeva amare\", tratto dall'omonimo romanzo di Harold Robbins. Sulla sua vita stravagante, si narrano numerosi aneddoti: come, ad esempio, l'aver pagato un milione di dollari di penale per portare via Katharine Hepburn, \"rapita\" con un aereo dalla scena di un film di un produttore avversario. O l'aver comprato tutti i biglietti aerei degli USA verso l'estero per un giorno, per impedire ad Ava Gardner di espatriare dopo un litigio. O il mantenere in altrettanti appartamenti, spesate di vitto, 200 modelle reclutate sulle riviste di moda, in cambio di un'ipotetica disponibilit\u00e0 di una cena e di una notte d'amore: quasi nessuna lo vide mai. O l'aver comprato un grattacielo di 45 piani, svuotato dagli inquilini per dormirci all'ultimo, in una scatola di vetro disinfettata con antibiotici (il cartoonist Al Capp, autore di \"Li'l Abner\", lo prese in giro, per ci\u00f2, in una strip). In tempi recenti la figura del produttore-aviatore \u00e8 stata raccontata, con sufficiente aderenza alla realt\u00e0, nel film \"The Aviator\" del 2004, diretto da Martin Scorsese e interpretato da Leonardo DiCaprio, premiato con tre Golden Globe e cinque Oscar. \u00c8 stato anche protagonista indiretto del film \"L'imbroglio - The Hoax\", girato da Lasse Hallstr\u00f6m nel 2006, in cui un giornalista, interpretato da Richard Gere, inventa un libro-intervista proprio su Hughes.\nPrima di lui fu Orson Welles nel film \"F come falso\" (\"F for Fake\") del 1975 a raccontare le immaginarie vicende di un falsario sedicente biografo del magnate texano e Jonathan Demme con \"Una volta ho incontrato un miliardario\" (\"Melvin and Howard\") del 1980. \u00c8 presente anche nel film del 1991 \"Le avventure di Rocketeer\", interpretato dall'attore Terry O'Quinn.\nIl personaggio di Robert House che nel videogioco \u00e8 il proprietario dell'omonima citt\u00e0 \u00e8 stato creato basandosi su Howard Hughes.\nNell'episodio 10 della stagione 5 de I Simpsons il signor Burns, arricchitosi ulteriormente grazie a un casin\u00f2, inizia ad avere disturbi mentali, si ricovera in una clinica terrorizzato dai germi e inizia a progettare aerei da trasporto, tre ovvi riferimenti a Howard Hughes."}
{"id": "77078", "revid": "256896", "url": "https://it.wikipedia.org/wiki?curid=77078", "title": "ICAO", "text": ""}
{"id": "77082", "revid": "640277", "url": "https://it.wikipedia.org/wiki?curid=77082", "title": "Carnivore (software)", "text": "Carnivore (conosciuto anche come DCS1000 che significa Digital Collection System) \u00e8 il nome dato ad un sistema, analogo ad un network tap, implementato dall'FBI (Federal Bureau of Investigation), nei suoi laboratori di Quantico (Virginia). Grazie all'utilizzo di questa tecnologia le e-mail vengono controllate cos\u00ec come le conversazioni telefoniche. \u00c8 una forma di controllo di polizia.\nStoria.\nQuesto sistema \u00e8 stato messo in funzione dai servizi segreti americani nel periodo immediatamente successivo all'attacco al World Trade Center l'11 settembre 2001 per controllare il traffico in rete e prevenire ulteriori attacchi terroristici.\nCon questa piattaforma \u00e8 possibile intercettare il traffico sui protocolli di navigazione HTTP, FTP, SMTP, e POP3, inviato o diretto a tutte le porte.\nL'esistenza di Carnivore viene resa nota il 4 luglio 2000, quando il quotidiano statunitense Wall Street Journal scrive per la prima volta dell'esistenza di Carnivore, nello stesso periodo in cui il senato americano stava dibattendo sul suo possibile impiego.\nSoltanto il 26 ottobre 2002 il governo USA concede il via libera per l'utilizzo su larga scala come conseguenza dell'attacco all'America. DCS1000 da allora viene, infatti, inserito all'interno del pacchetto di misure anti-terrorismo chiamato \"Patriot Act\" per contrastare il terrorismo mondiale ed in particolare l'organizzazione di Al-Qaeda.\nIl progetto Carnivore \u00e8 derivato da una precedente esperienza molto simile denominata \"Omnivore\", che gi\u00e0 permetteva di focalizzare l'attenzione su un particolare utente, controllarlo in ogni suo movimento nel cyberspazio oltre a consentire un'analisi approfondita su tutta la posta elettronica, e dal sistema di sorveglianza \"Echelon\", messo in atto dalla National Security Agency (NSA) durante il periodo della Guerra Fredda.\nSi tratta, quindi, di un programma in grado di filtrare i pacchetti di dati che transitano tra l'utente e il provider e di ricostruire i messaggi scambiati: posta elettronica, pagine web visitate e conversazioni in diretta (chat).\nCarnovire pu\u00f2 essere definito come uno sniffer, con la differenza che i normali sniffer permettono a chiunque l'accesso come amministratore per controllare il flusso di dati il tipo di indagini che si stanno svolgendo; questo sistema, invece, analizza il traffico della rete solo dopo averlo copiato: in questo modo nessuno pu\u00f2 conoscere la quantit\u00e0 e il tipo di informazioni intercettate.\nIl sistema.\nIl sistema si compone di un computer collegato presso un provider, che copia tutti i dati: esso si inserisce nel segmento della rete in cui si trova la persona sospetta, non interagisce, n\u00e9 intralcia il flusso comunicativo, limitandosi esclusivamente a copiarlo.\nI pacchetti di dati cos\u00ec copiati con il software Carnivore vengono automaticamente analizzati da un filtro che cerca le parole o i termini considerati motivo di sospetto dalla polizia federale americana; tutto il materiale ininfluente viene, al contrario, eliminato, anche per occupare il minor spazio possibile in memoria.\nI dati vengono trasmessi tramite linea telefonica al client \"Packeteer\" che ricostruisce i file sulla base delle intercettazioni, il risultato viene successivamente inviato agli operatori federali con l'aiuto del terzo software del pacchetto chiamato \"Coolminer\", salvato e copiato su un particolare tipo di disco Jaz che quotidianamente viene scaricato dagli uomini dell'FBI.\nLe operazioni di copiatura dei dati non rallentano il flusso comunicativo, per cui la presenza di Carnivore nel server \u00e8 impercettibile; non si tratta di un sistema molto veloce, ma in grado comunque di elaborare milioni di e-mail al secondo.\nIl costo del pacchetto \u00e8 stimato intorno ad un milione di euro.\nLa procedura per l'installazione del DCS1000 \u00e8 molto semplice: una volta individuato il soggetto sospetto da controllare, l'FBI chiede al giudice l'autorizzazione per le intercettazioni, specificando che le informazioni rientrano nell'ambito di un'inchiesta penale.\nOttenuto il permesso viene ricercato il provider interessato e si installa il pacchetto che \u00e8 molto simile alla scatola nera degli aerei, perfettamente sigillata. Periodicamente i poliziotti scaricano e verificano i dati raccolti.\nIl governo statunitense potr\u00e0 confermare o negare il funzionamento del sistema, ma ci sono alcuni aspetti che generalmente sono accettati. Un computer per essere accessibile deve essere fisicamente installato in un ISP o in un'altra locazione dove si pu\u00f2 \"sniffare\" il traffico per cercare messaggi email in transito. La tecnologia non richiede niente di particolare, basta usare un comune packet sniffer o qualcosa di simile (come uno script perl ad esempio).\nSi pu\u00f2 ottenere la cooperazione degli ISP o dei gestori di una LAN dove installare Carnivore sia volontariamente sia su mandato; una volta che il sistema \u00e8 piazzato non \u00e8 solo abilitato a catturare semplicemente ogni email che attraversa il sistema, ma pu\u00f2 anche inviare un avvertimento nominando specifiche persone o email che possono essere monitorate. Quando una email equivale a questi criteri, il messaggio viene annotato con le informazioni desiderate come la data, l'ora, il destinatario e il mittente. Tale intercettazione pu\u00f2 anche essere inviato immediatamente all'FBI, ma attualmente non si conoscono i dettagli.\nDal momento in cui \u00e8 stata resa nota l'esistenza di questo sistema, sono nate controverse polemiche legate alle possibili violazione della privacy che questo nuovo strumento di sorveglianza poteva facilmente attaccare: i difensori della sfera privata hanno iniziato una mobilitazione per frenare la curiosit\u00e0 di Carnivore\nIn particolare tra le misure preventive per tutelare la libert\u00e0 personale rientra la creazione di programmi anti-Carnivore come il software criptografico chiamato \"Antivore\" lanciato dalla software House ChainMail; oppure \"Camera Sky\" in grado di nascondere i dati eludendoli al controllo del DCS1000, infine altri due software come \"Freedom\" ideato da \"Zeroknowledge\" e quello della societ\u00e0 \"NetworIce\".\nL'FBI ha sempre sostenuto che il DCS100 non avrebbe pregiudicato la privacy dei navigatori poich\u00e9, grazie a filtri speciali (che possono essere modificati all'insaputa del provider), esso \u00e8 in grado di intercettare solo le informazioni sensibili, una rassicurazione non priva di polemiche.\nInoltre, il gi\u00e0 citato, \"Patriot Act\" fornisce alla polizia informatica americana la libert\u00e0 di perseguire Hacker stranieri accusati di avere commesso crimini sulla rete degli USA.\nLa polizia federale ha ammesso di avere usato Carnivore in venticinque casi di cui sedici nel 2000 d cui sei criminali e dieci di spionaggio e terrorismo.\nCi sono diverse speculazioni riguardo l'implementazione, l'uso, e i possibili abusi di Carnivore. Ma i fautori di Free speech e dei diritti civili sono interessati sul potenziale di questo strumento.\nL'assistente del direttore dell'FBI Director Donald Kerr ha affermato:\n\"Il sistema Carnivore funziona pi\u00f9 o meno come uno \"sniffer\" e altri strumenti di diagnostica delle reti usati dagli ISP quotidianamente, tranne che fornisce all'FBI l'unica abilit\u00e0 di distinguere tra comunicazioni che potrebbero essere o non essere legittimamente intercettate. Per esempio, se un mandato prevede l'intercettazione legale di un tipo di comunicazione (per esempio, e-mail), ma esclude gli altri (per esempio, online shopping) lo strumento pu\u00f2 essere configurato a intercettare solo e-mail che vengono trasmesse da e per un certo nome. \u00c8 un analizzatore di reti molto specializzato che funziona come un applicativo su un normale PC sotto il sistema operativo Microsoft Windows. Funziona come \"sniffing\" di una determinata porzione di rete e copiando e memorizzando solo i pacchetti che uguagliano precisamente un definito filtro configurato in conformit\u00e0 al mandato. Questo filtro pu\u00f2 essere molto complesso e fornisce all'FBI la capacit\u00e0 di raggruppare trasmissioni che si conformano ai mandati scritti, ai mandati \"trap &amp; trace\", agli ordini di intercettazione Titolo III, ecc. \u00c8 importante distinguere ora cosa significa \"sniffing.\" Il problema di discernere tra i messaggi degli utenti di Internet \u00e8 complesso. Tuttavia ci\u00f2 che esattamente Carnivore fa \u00e8 che non cerca nel contenuto di ogni messaggio collezionando quelli che contengono una certa parola come \"bomba\" o \"droga\", ma seleziona i messaggi basati su criteri espressi nel mandato, per esempio, messaggi trasmessi da e per un particolare account o utente. cryptome.org\"\nL'FBI non si \u00e8 per\u00f2 fermata a Carnivore iniziando ad utilizzare nuovi sistemi tra i quali: Dragon Ware utile per tracciare ogni movimento del sospetto in rete e \"Magic Lantern\".\nQuest'ultimo funzione come un \"Trojan Horse\" (letteralmente \"Cavallo di Troia\"), un programma che si installa sul computer del soggetto da controllare e compie una serie di attivit\u00e0 tra le quali quella di registrare i tasti premuti sulla tastiera in modo da captare parole sospette (come attentati, terrorismo, ecc.) oltre a fornire chiavi di accesso, password e modalit\u00e0 di decifrazione dei documenti criptati.\nIl meccanismo che permette di rilevare la chiave di accesso in gergo \u00e8 chiamato \"Keylogging\", cio\u00e8 memorizza le parole inserite dalla tastiera in un file particolare che, una volta elaborato, permette di risalire alla parola chiave. In questo modo, potendo vedere i tasti \u00e8 possibile risalire a password, testi scritti, programmi eseguiti, indirizzi internet visitati.\nLa polizia federale americana non ha mai voluto rendere pubblico il codice sorgente di questo sistema per tre ragioni:\nNonostante questo, la legge americana sulla libert\u00e0 di informazione ha consentito all'EPIC (Electronic Privacy Information Center) di ottenere 565 pagine di documenti riservati su Carnivore, alcune delle quali sono per\u00f2 state in parte mascherate con inchiostro indelebile tra cui proprio quelle del codice sorgente.\nDopo i prolungati attacchi della stampa, l'FBI ha cambiato il nome di questo sistema da \"Carnivore\" a \"DCS1000.\"\nA met\u00e0 gennaio 2005 l'FBI essenzialmente abbandona Carnivore in favore di software commerciali.\nLe motivazioni che hanno spinto la polizia federale verso questa scelta riguardano le forti critiche dell'opinione pubblica contro questo sistema pi\u00f9 volte accusato di violare la libert\u00e0 personale dei cittadini.\nAltre applicazioni pratiche.\nEsiste, infine, un'altra faccia di Carnivore. Un gruppo di net-artisti interessati alla sperimentazione digitale i \"Radical Software Group\" (RSG) di New York, hanno clonato il software creato dalla polizia federale americana, per utilizzarlo con degli scopi diversi. Si tratta di una piattaforma situata nella loro citt\u00e0 per la net-art chiamata \"CarnivorePE\", che ha lo scopo di catturare i pacchetti di dati e trasformarli successivamente in musica, immagini o filmati; in questo modo i dati diventano arte.\nIl programma \u00e8 stato messo a disposizione dal RSG di una vasta comunit\u00e0 di altri artisti.\nTra questi, un gruppo di italiani chiamato \"Limiteazero\" ha visto in Carnivore una nuova forma di ready made. Essi hanno sperimentato due forme di arte con questo sniffer: una sperimentazione software chiamata \"Actiwe Metaphore\" (2002) e una hardware denominata \"Network is Speaking\" (2004).\nLa prima traduce gli indirizzi e i dati intercettati in forme tridimensionali, movimenti e suoni, in questo modo il flusso dei dati, normalmente percepibile solo dalla macchina, viene reso visibile a tutti.\nLa seconda, invece, \u00e8 un'installazione molto complessa allestita a Milano, essa ricorda la forma di Idra dove le dodici teste del mostro sono rappresentate da 12 monitor LCD appesi al soffitto.\nInfine, altri due esempi di arte emergente riguardano: \"Policestate\" che converte i dati catturati in movimenti per modellini delle macchinine radio comandate dalla polizia, con movimenti a volte disordinati e altre organizzati in modo da formare vere e proprie coreografie; \"Word Wide Painters\" che trasforma i dati ricevuti in graffiti sul muro, talvolta riproducendo le bandiere dei paesi di provenienza dei soggetti spiati, i loro indirizzi IP o i siti a cui si connettono, naturalmente in assoluto rispetto della privacy degli utenti."}
{"id": "77085", "revid": "1305772", "url": "https://it.wikipedia.org/wiki?curid=77085", "title": "Alta Austria", "text": "L'Alta Austria o Austria Superiore (in tedesco: \"Ober\u00f6sterreich\"; in austro-bavarese: \"Oba\u00f6starreich\") \u00e8 uno dei nove stati federati (\"Bundesland\") dell'Austria. La sua capitale \u00e8 Linz.\nGeografia fisica.\nConfina a nord con la Germania (Baviera) e la Repubblica Ceca (Boemia Meridionale), a est con la Bassa Austria, a sud con la Stiria e a sud-ovest con il Salisburghese.\nCon una superficie di 11.982 km\u00b2 (4.626 m\u00b2) e 1.453.948 abitanti, l'Alta Austria \u00e8 il quarto stato austriaco per superficie terrestre e la terza pi\u00f9 popolata.\nAmministrazione.\nTradizionalmente l'Alta Austria viene suddivisa in quattro aree dette \"Viertel\", il Hausruckviertel, l'Innviertel, il M\u00fchlviertel e il Traunviertel. Attualmente \u00e8 anche convenzione definire Area centrale dell'Alta Austria (\"Ober\u00f6sterreichischer Zentralraum\") l'area compresa tra Linz, Eferding, Wels, Steyr e Enns.\nSecondo l'attuale suddivisione amministrativa lo stato si divide in 15 distretti, 3 citt\u00e0 statutarie e 442 comuni:\nCitt\u00e0 statutarie\nDistretti"}
{"id": "77087", "revid": "4506", "url": "https://it.wikipedia.org/wiki?curid=77087", "title": "Connessione punto-punto", "text": ""}
{"id": "77088", "revid": "1305772", "url": "https://it.wikipedia.org/wiki?curid=77088", "title": "Bassa Austria", "text": "La Bassa Austria o Austria Inferiore (in tedesco: \"Nieder\u00f6sterreich\"; in austro-bavarese: \"Nieda\u00f6stareich\") \u00e8 uno stato federato (\"Bundesland\") dell'Austria, il pi\u00f9 grande per superficie e numero di abitanti.\nGeografia fisica.\nTerritorio.\nConfina con la Repubblica Ceca (Boemia Meridionale e Moravia Meridionale) a nord, con la Slovacchia (regioni di Trnava e di Bratislava) a est, con il Burgenland a sud-est, con la Stiria a sud e con l'Alta Austria a ovest. Lo stato di Vienna \u00e8 completamente compreso all'interno della Bassa Austria.\nLa Bassa Austria \u00e8 il pi\u00f9 esteso ed il pi\u00f9 agricolo dei Bundesl\u00e4nder, all'interno del suo territorio \u00e8 situata come un'enclave la capitale Vienna, che ha dovuto lasciare il ruolo di capoluogo amministrativo a St. P\u00f6lten; \u00e8 attraversata interamente dal Danubio, lungo il quale si snodano le principali citt\u00e0 e le pi\u00f9 importanti vie commerciali della regione.\nQuesto \"Bundesland\" vanta un'enorme variet\u00e0 di paesaggi, dal Danubio alle Prealpi, dai colli boemi alla pianura ungherese, e pu\u00f2 offrire meravigliosi spettacoli naturali che, sia nella stagione estiva che in quella invernale, attirano molti turisti.\nStoria.\nFino dall'antichit\u00e0 abitata da popolazioni celtiche, la parte meridionale della regione viene fatta provincia romana con il nome di Norico. \nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Magno di F\u00fcssen, San Ruperto di Salisburgo e San Virgilio di Salisburgo.\nViene poi compresa nella Marca Orientale carolingia del IX secolo, ed assume il primo assetto statale sotto la dinastia dei Babenberg, che fa della vecchia marca un potente ducato di confine.\nConosce il suo massimo splendore sotto la dinastia degli Asburgo, che elevano il Ducato ad Arciducato, facendo diventare la regione della Bassa Austria un importante centro culturale europeo.\nIl \"Bundesland\" della Bassa Austria viene istituita con la creazione della Prima Repubblica Austriaca, creatasi in seguito alla caduta dell'Impero austro-ungarico, per venire poi trasformato in Reichsgau \"Niederdonau\" ai tempi del nazismo.\nDurante la seconda guerra mondiale, tutta la regione viene bombardata dagli Alleati e ricostruita con l'aiuto degli Stati Uniti.\nL'assetto attuale di questo \"Bundesland\" risale alla proclamazione della Seconda Repubblica Austriaca nel 1955.\nPolitica.\nDurante la Prima Repubblica d'Austria, solo tra il 1919 e il 1921 il Land fu governato dalla sinistra; dal 1921 al 1938 fu schierato coi Cristiano-Sociali. \nLa Bassa Austria \u00e8 dal 1945 un feudo dell'\u00d6VP. Erwin Pr\u00f6ll \u00e8 stato leader regionale democristiano indiscusso del partito e del Land per 25 anni, dal 1992 al 2017. Alle elezioni del 3 marzo 2013, l'\u00d6vp ottenne il 50,79% e la maggioranza assoluta al Landtag. Nel 2016, Johanna Mikl-Leitner si \u00e8 dimessa da Ministro dell'Interno del Governo federale di Vienna per assumere la guida del partito democristiano, succedendo a Pr\u00f6ll.\nAlle elezioni regionali del 28 gennaio 2018, l'\u00d6VP di Mickl-Leitner ottiene il 49,6% dei voti e 29 seggi su 56, uno pi\u00f9 della met\u00e0. La SP\u00d6 cresce del 2,35% al 23,92%; la FP\u00d6 raddoppia i voti, passando dall'8,2% al 14,8%; i Verdi scendono al 6,4%, perdendo l'1,5%; la NEOS, al suo debutto nel land, ottiene il 5,2%\nPresidente della Bassa Austria.\nJohanna Mikl-Leitner, \u00d6VP"}
{"id": "77091", "revid": "869733", "url": "https://it.wikipedia.org/wiki?curid=77091", "title": "Herman Melville", "text": "Biografia.\nNacque a New York il 1\u00ba agosto del 1819, figlio di Allan Melville e Maria Gansevoort.\nHerman Melville ricevette la prima istruzione a New York, dove il padre Allan, ricco commerciante, stimol\u00f2 con i suoi racconti il desiderio d'avventura del suo secondogenito. La vita della famiglia trascorse agiata fino all'estate del 1830, quando il padre sub\u00ec un tracollo finanziario, dichiar\u00f2 bancarotta e manifest\u00f2 una malattia psichica che lo port\u00f2 alla morte. Dopo questo evento, che lasci\u00f2 segni indelebili in Melville, la famiglia (composta di otto figli tra fratelli e sorelle), ridotta in povert\u00e0, si trasfer\u00ec nel villaggio di Lansingburgh, sul fiume Hudson. Qui Herman lasci\u00f2 definitivamente la scuola; dapprima lavor\u00f2 nell'azienda di uno zio, poi nel negozio del fratello maggiore, infine come insegnante.\nL'irrequietezza di Herman e il desiderio di essere economicamente indipendente, nonch\u00e9 la mancanza di una prospettiva lavorativa, lo spinsero nel giugno 1839 a imbarcarsi come mozzo su una nave ancorata al porto di New York e in partenza per Liverpool, la \"St. Lawrence\". Fece la traversata, visit\u00f2 Londra e ritorn\u00f2 con la stessa nave. \"Redburn: il suo primo viaggio\" (\"Redburn: His First Voyage\"), pubblicato nel 1849, si ispira a questa esperienza.\nPass\u00f2 buona parte dei tre anni seguenti (1837-1840) insegnando.\nLa lettura di \"Due anni a prora\" (\"Two Years Before the Mast\") di Richard Henry Dana Jr. contribu\u00ec probabilmente a ridestare in Melville il desiderio di viaggiare. Il libro, pubblicato nel 1840, descriveva la dura vita da marinaio semplice di uno studente di legge. Melville si arruol\u00f2 di nuovo come marinaio e il 1\u00ba gennaio 1841 part\u00ec dal porto di New Bedford (Massachusetts) sulla baleniera \"Acushnet\", diretta verso l'Oceano Pacifico. Non abbiamo informazioni dirette riguardo a questo viaggio di diciotto mesi, per quanto il romanzo sulla baleniera \"Moby Dick; ovvero, la balena\" rielabori probabilmente molti ricordi dell'esperienza a bordo della \"Acushnet\". Una volta a Nuku Hiva, nelle Isole Marchesi, Melville disert\u00f2 con un compagno. Il romanzo \"Typee\" e la sua continuazione, \"Omoo\", riguardano questa vicenda, anche se in forma romanzata.\n\"Omoo\" \u00e8 ambientato a Tahiti e Moorea ed \u00e8 la storia quasi biografica delle disavventure di un marinaio disertore tra polinesiani e coloni bianchi.\nDopo un soggiorno alle Isole della Societ\u00e0 e l'imbarco su due baleniere, Melville raggiunse le Hawaii nell'aprile del 1843. Vi rest\u00f2 quattro mesi facendo diversi lavori. Nell'agosto 1843 si arruol\u00f2 sulla fregata americana \"United States\" che, dopo aver fatto scalo in Per\u00f9, raggiunse Boston nell'ottobre 1844. La \"United States\" serv\u00ec da modello alla \"Neversink\" (\"L'inaffondabile\") nel romanzo \"Giacchetta bianca, o il mondo visto su una nave da guerra\" (\"White Jacket: or, The World in a Man-of-War\"). Cos\u00ec tre dei libri di Melville (\"Typee\", \"Omoo\" e \"Giacchetta bianca\") sono schiettamente autobiografici, mentre \"Moby Dick\" lo \u00e8 indirettamente. \"Redburn\" si colloca tra queste due tipologie; \"Mardi\", romanzo filosofico scritto tra \"Omoo\" e \"White Jacket\", parte dall'esperienza dei Mari del Sud per divenire presto un lungo viaggio conoscitivo e satirico sul modello de \"I viaggi di Gulliver\" e altri classici che Melville andava via via scoprendo con entusiasmo da neofita.\nCon il rientro a Boston finirono le avventure marinaresche e iniziarono quelle letterarie e famigliari. Il 4 agosto 1847 Melville spos\u00f2 Elizabeth Shaw a Boston. Lizzie Melville, donna intelligente, mite e affettuosa riusc\u00ec, nonostante il carattere via via pi\u00f9 scontroso e malinconico del marito, a stabilire con lui forti legami. Ebbero due figli maschi, entrambi premorti al padre, e due femmine. Melville abit\u00f2 a New York fino al 1850, anno in cui acquist\u00f2 una fattoria a Pittsfield (Massachusetts) occidentale; nel febbraio del 1850 pose mano a \"Moby Dick\", che termin\u00f2 e pubblic\u00f2 nel 1851. Rest\u00f2 a Pittsfield tredici anni, impegnato a scrivere e a dirigere la fattoria. In vari racconti, fra cui \"Io e il mio camino\" (\"I and My Chimney\"), \"Montagna d'ottobre\" (\"October Mountain\"), \"Cock-A-Doodle-Doo!\" (\"Chicchirich\u00ec!\") e \"La Veranda\" (\"The Piazza\"), Melville offre immagini della non facile vita a Arrowhead (nome che diede alla fattoria) e della campagna circostante. Il suo racconto pi\u00f9 celebre, \"Bartleby lo scrivano\" (1853), \u00e8 invece ambientato a New York.\nDopo i successi di \"Typee\" e \"Omoo\" le sue opere furono accolte con favore decrescente e non gli consentirono pi\u00f9 di mantenere la famiglia. Per questo, e forse per l'affaticamento dovuto all'intensa attivit\u00e0 letteraria, dal 1857 Melville cess\u00f2 di pubblicare narrativa e dipese economicamente dal suocero, autorevole giudice del Massachusetts. Fra il 1856 e il 1857 comp\u00ec un viaggio solitario in Inghilterra, dove visit\u00f2 l'amico Hawthorne, e in Palestina. Al rientro, nella primavera del 1857, sost\u00f2 una settimana a Napoli e a Vico Equense e un mese a Roma; fu anche a Genova e Venezia. Rientrato in patria, tent\u00f2 dal 1857 al 1860 l'attivit\u00e0 di conferenziere itinerante. I suoi argomenti erano le opere d'arte che aveva visto in Europa e le meraviglie dei Mari del Sud. Ma non riscosse il successo sperato essendo, a quanto sembra, privo dell'arte di interessare gli ascoltatori.\nNel 1866 ottenne un impiego come ispettore doganale nel porto di New York, lavoro che esercit\u00f2 con rassegnazione fino al 1885. In questo periodo diede alle stampe una raccolta di poesie ispirate alla Guerra di secessione americana (1866) e pubblic\u00f2 a spese del suocero un lungo poema, \"Clarel\" (1878), liberamente ispirato al suo soggiorno in Palestina.\nNel 1867 il primogenito Malcolm, nato nel 1849, si uccise in casa dei genitori con un colpo di pistola. Il secondogenito, Stanwix (1851-1886), mor\u00ec pi\u00f9 tardi a San Francisco dopo una vita errabonda. Solo la quartogenita, Frances (1855-1938), si spos\u00f2 ed ebbe quattro figlie, che ricordavano un nonno molto assorto nei suoi pensieri. Fra le nipoti, Eleanor Melville Metcalf cur\u00f2 un volume di lettere e documenti famigliari: \"Herman Melville: Cycle and Epicycle\".\nNel 1890 Melville sub\u00ec un attacco di erisipela. Il 19 aprile 1891 port\u00f2 a termine il manoscritto dell'ultimo breve romanzo, \"Billy Budd\", ma in seguito lo riprese ancora in mano, lasciandolo inedito alla morte. Mor\u00ec a New York il 28 settembre 1891 e fu sepolto nel Woodlawn Cemetery nel Bronx.\nNel 1892 furono pubblicate, a cura di Arthur Stedman, nuove edizioni dei suoi quattro romanzi di maggior successo: \"Typee\", \"Omoo\", \"White-Jacket\" e \"Moby Dick\".\nI romanzi.\nI primi romanzi, narrazioni di avventure nei mari del sud, conobbero un notevole successo, facendo di Melville uno dei pi\u00f9 noti autori di storie marinaresche. Ma la sua popolarit\u00e0 declin\u00f2 dopo la pubblicazione di \"Moby Dick\" (1851), che pure fu accolto con favore dai recensori, specie inglesi. Alla sua morte, Melville era quasi completamente dimenticato, anche se diversi suoi romanzi erano regolarmente ristampati.\n\"Moby Dick\": il capolavoro.\n\"Moby Dick\" del 1851, da molti ritenuto il capolavoro di Melville, fu riscoperto nel 1921 grazie a una biografia di Raymond Weaver. Oggi \u00e8 considerato una delle opere fondamentali della letteratura mondiale.\nMelville era amico di Nathaniel Hawthorne, e le sue opere furono ispirate dalla produzione pi\u00f9 tarda di quest'ultimo; \"Moby Dick\" \u00e8 dedicato a Hawthorne.\nOpere varie.\nIl romanzo breve \"Billy Budd\", scritto dopo circa trenta anni da Moby Dick, rimasto inedito e non del tutto finito alla morte di Melville, fu pubblicato nel 1924 e fu presto ritenuto un classico. Due compositori, Giorgio Federico Ghedini e Benjamin Britten, ne hanno ricavato opere per il teatro musicale.\nTra le opere di Melville sono anche i romanzi \"Taipi\", \"Omoo\", \"Giacchetta bianca\" (\"White-Jacket\"), \"Pierre o delle ambiguit\u00e0\" (\"Pierre: or, The Ambiguities\"), \"L'uomo di fiducia\" (\"The Confidence Man\") (che \u00e8 stato interpretato come una critica alla filosofia ottimista di Ralph Waldo Emerson), numerosi racconti e alcune opere poetiche. Il racconto \"Bartleby lo scrivano\" (\"Bartleby the Scrivener\") \u00e8 uno dei suoi scritti pi\u00f9 celebri e discussi, spesso considerato un precursore dell'esistenzialismo e della letteratura dell'assurdo.\nIl romanzo breve del 1855 \"Benito Cereno\" \u00e8 una delle poche opere dell'Ottocento letterario americano che si occupa della tratta degli schiavi, raccontando la storia di un ammutinamento realmente avvenuto e prendendosi gioco dei pregiudizi egalitari del capitano americano (che mette in salvo il collega spagnolo vittima dell'ammutinamento).\nIl carteggio fra Melville e Hawthorne rappresenta uno dei nodi pi\u00f9 affascinanti e problematici della letteratura dell'Ottocento. Se pur breve e incompleto (Melville distrusse le lettere dell'amico), esso ci consente di seguire la crisi artistica dell'autore di \"Moby-Dick \"negli anni decisivi e pi\u00f9 inquieti della letteratura americana. \u00c8 questa un'evoluzione sofferta che riflette le svolte cruciali della carriera di Melville, dalle vette di \"Moby-Dick\" e \"Pierre\" all'impasse della \"Storia di Agatha\", un progetto mai portato a termine che Melville delinea nelle ultime lettere a Hawthorne, sollecitando l'amico a una s\u00f2rta di creazione vicaria. Ed \u00e8 proprio sulla scia della storia di Agatha - la storia inconclusa e inconclusiva della donna abbandonata e derelitta - che Melville riorienta radicalmente la propria arte uscendo dallo stallo creativo per assumere il ruolo di critico spietato e corrosivo della coscienza nazionale.\nLa poesia.\nMelville pubblic\u00f2 poesia in versi dopo aver cessato l'attivit\u00e0 di narratore. La raccolta dedicata alla Guerra di secessione, \"Pezzi di battaglia\" (\"Battle Pieces\"), ebbe successo. Il successivo poema, \"Clarel\", che tratta del pellegrinaggio di uno studente in Terra Santa, la pi\u00f9 ambiziosa opera poetica di Melville, rimase invece pressoch\u00e9 sconosciuto ai suoi tempi, e resta tutt'oggi poco frequentato.\nIl \"Leviathan melvillei\".\nA Melville \u00e8 stato dedicato il nome della specie di \"Leviathan melvillei\", un cetaceo del miocene affine ai moderni capodogli, con riferimento alla bestia protagonista del suo romanzo \"Moby Dick\"."}
{"id": "77093", "revid": "1632387", "url": "https://it.wikipedia.org/wiki?curid=77093", "title": "Mammuthus primigenius", "text": "Il mammut lanoso (Mammuthus primigenius Blumenbach, 1799) \u00e8 una specie estinta di elefante. Visse dai 200.000 a circa 5.000 anni fa, nel Pleistocene, in Europa, Asia e Nordamerica. Questa specie estremamente adattata ad un clima gelido si \u00e8 evoluta dal precedente mammut delle steppe (\"Mammuthus trogontherii\").\nMorfologia.\nCome tutti i congeneri, il mammut lanoso era caratterizzato principalmente dalla forma delle zanne dei maschi, ricurve verso l'alto e all'indietro; inoltre disponeva di una pelliccia lunga e folta, mentre le orecchie e la coda, rispetto agli attuali elefanti, erano molto piccole, come adattamento al clima freddo, per ridurre al minimo la dispersione di calore. Contrariamente all'opinione comune, il mammut lanoso non era gigantesco: ma grande poco meno dell'attuale elefante africano (ma comunque pi\u00f9 dell'elefante asiatico), essendo la sua altezza compresa tra i 2,8-3,5 m al garrese. Poteva superare i 4,5 m di lunghezza e raggiungere un peso di 6 tonnellate.Le zanne dei maschi differivano invece molto da quelle dei moderni elefanti sia nella forma sia in lunghezza: ricurve verso l'alto e avvolte a spirale, erano lunghe fino a 420\u00a0centimetri; questa particolare conformazione permetteva ai mammut di spostare agevolmente la neve accumulata al suolo e di cibarsi dell'erba sottostante, infatti come tutti i proboscidati era un erbivoro.Le femmine avevano zanne molto pi\u00f9 brevi e con una curvatura molto meno accentuata.\nEra un animale adattato a climi gelidi.\nLa pelliccia era composta da peli lunghi oltre 1 metro e da un folto sottopelo, come in altri mammiferi durante l'estate avveniva la muta del pelo ed il suo manto si rinnovava completamente. Alcuni esemplari di \"Mammuthus primigenius\" avevano il pelo biondo, secondo quanto rilevato dal gene Mc1r, rilevato proprio dalle ossa di questo animale. La pelle era simile a quella degli odierni elefanti, ma a differenza di essi era ricca di ghiandole sebacee, le secrezioni di \"sebo\", sostanza grassa ed oleosa, sul pelo, miglioravano l'isolamento termico dell'animale. Disponevano inoltre di uno strato di grasso vascolarizzato sottocutaneo spesso fino ad 8\u00a0cm, un particolare presente anche nei mammiferi marini come le balene. \nAltri adattamenti di questa specie al clima gelido degli ambienti in cui viveva erano un lembo di pelle che proteggeva l'ano dal freddo e i testicoli che, diversamente dalla maggior parte dei mammiferi, restavano anche nell'adulto nell'originaria posizione all'interno della cavit\u00e0 addominale. Tali caratteristiche, impossibili da dedurre dai resti fossili, sono state riscontrate nei numerosi individui ritrovati congelati nel permafrost.In prossimit\u00e0 delle vertebre cervicali e delle spalle era presente una sorta di gobba, che fungeva come deposito di grasso adiposo, come avviene anche nei cammelli, provato anche grazie alle numerose rappresentazioni di mammut nelle pitture rupestri.\nOrigine ed uso comune del nome.\nL'origine del nome \u00e8 incerta, ma la si fa risalire al russo \"mamont\" da cui il francese \"mammouth\" e l'inglese \"mammuth\", tutte espressioni di provenienza oscura, ma col probabile significato di \"scavatore\". Ci\u00f2 perch\u00e9 i reperti di \"Mammuthus primogenius\" erano piuttosto comuni in Russia (specie nella regione tra Perm e il fiume Ural) e venivano frequentemente scoperti quando si scavava nei pressi dei fiumi. I contadini locali fino al Settecento-Ottocento erano convinti che queste ossa appartenessero al mamont, una specie di mitologica talpa gigante.\nIl termine \"mammut\" si suole aggiungere ad altri sostantivi per indicare oggetti di grandi dimensioni, come l'\"Albero del Mammut\", ovvero la Sequoia gigante, un albero enorme, o ancora la \"petroliera mammut\", nave petroliera di grande stazza.\nRitrovamenti.\nDei mammut sono stati ritrovati numerosi scheletri, le cui zanne forniscono una variet\u00e0 di avorio di scarso pregio ma ugualmente molto ricercato. Dai ritrovamenti effettuati in Europa, Asia e America settentrionale, che hanno consentito di rinvenire esemplari intatti congelati, imprigionati nel permafrost, \u00e8 stato possibile ricavare interessanti notizie circa le caratteristiche di questo grande animale vissuto nel Pleistocene ed estintosi alla fine di questa epoca. Esso fu contemporaneo dell'uomo del Paleolitico.\nDi recente sono stati scoperti i resti di mammut nani sopravvissuti sull'isola di Wrangel (Russia) dopo la fine del Pleistocene, fino a circa 3.500 anni fa.\nNella grotta di La Madeleine della Francia sud-occidentale, dove si sono trovati resti del Paleolitico, tra i molti disegni rupestri ve n'\u00e8 uno che rappresenta un mammut. Il rinvenimento delle rappresentazioni dei mammut eseguite dagli uomini primitivi ha aiutato i paleontologi a ricostruirne l'aspetto fisico: questi disegni mostrano che l'animale era dotato di una gobba di grasso sulla schiena, probabilmente in funzione di riserva energetica per il periodo invernale, non evidente dal semplice esame dello scheletro. La grotta di Rouffignac, nel P\u00e9rigord Noir, valle della V\u00e9z\u00e8re (Dordogna), contiene oltre 100 disegni di Mammut, risalenti alla fine dell'era glaciale (circa 13.000 anni fa)."}
{"id": "77094", "revid": "124808", "url": "https://it.wikipedia.org/wiki?curid=77094", "title": "Mathieu Kassovitz", "text": "Biografia.\nNato da una famiglia di cineasti (la madre Chantal R\u00e9my lavora come montatrice, mentre il padre Peter Kassovitz, ebreo che aveva lasciato l'Ungheria nel 1956, \u00e8 regista e sceneggiatore), Mathieu Kassovitz esordisce come attore appena undicenne nel film \"Au bout du bout du banc\", diretto dal padre, a cui seguono altre sporadiche apparizioni come attore. A diciassette anni lascia la scuola e inizia a lavorare come assistente alla regia. Dopo aver diretto alcuni cortometraggi, tra cui \"Cauchemar blanc\" (1991), premiato a Cannes, nel 1993 esordisce nel lungometraggio con \"Meticcio\", che gli vale due nomination ai Premi C\u00e9sar, per la miglior opera prima e come miglior promessa maschile.\nDopo aver vinto il Premio C\u00e9sar come miglior promessa maschile e il Premio Jean Gabin per la sua interpretazione in \"Regarde les hommes tomber\" (1994) di Jacques Audiard, raggiunge la consacrazione come uno dei pi\u00f9 promettenti giovani autori del cinema francese con la sua opera seconda da regista, \"L'odio\" (1995), che vince il premio per la migliore regia al 48\u00ba Festival di Cannes e tre Premi C\u00e9sar, per il miglior film, miglior montaggio e miglior produttore (su un totale di undici nomination, tra cui quelle per miglior regista e miglior sceneggiatura).\nIn seguito ha continuato a portare avanti parallelamente l'attivit\u00e0 dietro la macchina da presa e quella di attore, al servizio di registi importanti come Jean-Pierre Jeunet (\"Il favoloso mondo di Am\u00e9lie\"), Costa-Gavras (\"Amen.\", interpretazione che gli ha valso una nomination ai Premi C\u00e9sar come miglior attore) e Steven Spielberg (\"Munich\"). Nel 2009, al volante di una Tesla Roadster, ha vinto il Rallye Monte Carlo des \u00c9nergies Nouvelles, nella categoria dei veicoli elettrici.\n\u00c8 il padre dell'attrice Carmen Kassovitz."}
{"id": "77099", "revid": "123878137", "url": "https://it.wikipedia.org/wiki?curid=77099", "title": "Epigrafia", "text": "Il termine epigrafia (dal greco \u03ad\u03c0\u03af\u00a0\u2013 \u03b3\u03c1\u03ac\u03c6\u03b5\u03b9\u03bd = \"ep\u00ecgr\u00e1phein\", latino \"in-scribere\", scrivere su) genericamente si riferisce \u00ab...all'ambito della pratica della scrittura, in senso pi\u00f9 specifico definisce la scienza di ci\u00f2 che \u00e8 scritto su materiale di supporto duro e, in quanto tale, potenzialmente durevole nel tempo\u00bb.\nIn chiave moderna \u00e8 la scienza \nIl termine epigrafe \u00e8 calco colto del Rinascimento, mentre epigrafia ed epigrafista sono stati usati solo a partire dall'Ottocento. In epoca romana invece le iscrizioni pubbliche venivano chiamate semplicemente \"tituli\".\nEsistono tante epigrafie quanti tipi di alfabeto; ad esempio si hanno, un'epigrafia greca, un'epigrafia ebraica, una etrusca, una osca, una araba, una cinese, una latina, una semitica, ecc.\nLe diverse discipline epigrafiche sono distinguibili in base alla lingua in cui le iscrizioni sono iscritte, ma questo rende difficile classificare le iscrizioni multilingue per esempio. L'articolazione in base a diversi periodi storici, sorpassando il problema della lingua di scrittura e dell'alfabeto utilizzato, permette anche l'avvicinamento delle varie epigrafie alle discipline storiche che fanno uso delle ricerche propriamente epigrafiche.\nUna possibile distin\u0290ione \u00e8 quella tra chi ritiene l'epigrafia una disciplina sussidiaria della storia, e chi invece la ritiene una disciplina indipendente.\nStoria dell'epigrafia.\nL'epigrafia ha una lunga storia, che si pu\u00f2 far risalire, come interesse nei documenti iscritti, per lo meno a Teopompo di Chio, il quale si serviva di documentazione epigrafica e ci riporta una notizia importantissima per l'epigrafia greca, rispetto alla decisione di utilizzare l'alfabeto milesio.\nUn pioniere dell'epigrafia greca e romana fu Ciriaco d'Ancona, vissuto tra il XIV e il XV secolo, in pieno umanesimo: come un moderno, tentava di interpretare le epigrafi presenti sugli antichi monumenti consultando le opere dei classici, che ricercava con assiduit\u00e0 nelle biblioteche. \u00c8 noto che durante le sue ricerche archeologiche in Grecia, aveva sempre con s\u00e9 i testi di Strabone, i quali, tra l'altro, contribu\u00ec a diffondere, copiandone i codici scoperti durante i suoi viaggi. Nel 1447, nella citt\u00e0 di Mistr\u00e0, ad esempio, aveva copiato un codice di Strabone appartenuto a Gemisto Pletone. L'epigrafia greca e l'epigrafia latina devono molto all'anconitano Giovanni Battista de Rossi, il noto archeologo ottocentesco il quale disse che l'attivit\u00e0 di Ciriaco nel copiare le iscrizioni antiche era compiuta con un'accuratezza tale da essere \nSecondo l'epigrafista e archeologo genovese Luigi Bruzza, contemporaneo nonch\u00e9 amico del De Rossi, l'epigrafia consentiva di ricostruire il passato in maniera rigorosa e scientifica, e quindi di sopperire alle lacune della storiografia.\nDel periodo dell'umanesimo si deve ricordare anche Georg Fabricius (1516\u20131571); fu un notevole rappresentante dell'umanesimo tedesco dopo la Riforma. Ha curato una prima breve selezione di iscrizioni romane, con particolare attenzione ai testi giuridici. Questo \u00e8 stato un momento chiave nella storia dell'epigrafia classica: per la prima volta in stampa si sosteneva esplicitamente il valore di tali reperti archeologici per la giurisprudenza.\nCome disciplina scientifica l'epigrafia, come altre scienze, ha le sue origini nel XIX secolo.\nIl pi\u00f9 noto studioso moderno di epigrafia fu Theodor Mommsen (1817\u20131903), generalmente considerato il pi\u00f9 grande classicista del XIX secolo. Il suo studio della storia romana \u00e8 ancora di importanza fondamentale nella ricerca contemporanea. Dal punto di vista epigrafico, il suo lavoro pi\u00f9 rilevante \u00e8 forse il \"Corpus Inscriptionum Latinarum\", una collezione di iscrizioni romane alla cui raccolta contribu\u00ec l'Accademia delle Scienze di Berlino.\nAltri noti epigrafisti moderni sono stati:\nL'epigrafia greca e l'epigrafia latina si sono presto definite come discipline indipendenti nello studio dell'antichit\u00e0, sviluppando una loro tradizione, lunga e articolata rispetto ad altre epigrafie, come quella persiana, etrusca, egiziana, araba, punica, ecc. anche per la quantit\u00e0 di materiale disponibile.\nOgni epigrafia ha una sua storia. In diversi casi, questa si articola attorno alle varie grandi edizioni di corpora di testi.\nLa storia della metodologia di studio \u00e8 ora articolabile in due parti, l'epigrafia tradizionale e l'epigrafia digitale (in larga parte legata al consorzio EpiDoc), che tuttavia condividono i punti basilari, e gli interessi:\nNuove metodologie vengono applicate al giorno d'oggi, come scansioni 3D, diversi tipi di fotografia o Morphological Residual Model.\nOggetto e finalit\u00e0 dell'epigrafia.\nL'epigrafia ha come scopo principale quello di studiare le \"epigrafi\", vale a dire quelle iscrizioni realizzate, generalmente ma non necessariamente, su un materiale poco corruttibile (i supporti scrittor\u00ee di cui le iscrizioni si valgono sono i pi\u00f9 vari), a fini di documentazione pubblica e durevole nel tempo.\nIn relazione all'epigrafe essa cerca, in particolare, di capire e interpretare il testo riprodotto sulla stessa; di individuare il tempo in cui \u00e8 stata scritta; di capire dove \u00e8 stata scritta; di capire il modo in cui \u00e8 stata scritta; di capire chi ha eseguito la testimonianza; di capire i motivi per i quali \u00e8 stata scritta quella testimonianza.\nQueste sono le prime informazioni che ogni epigrafista cerca di scoprire da ogni singola iscrizione, ma gli ambiti di interesse possono essere molteplici.\nIl dominio dell'epigrafia \u00e8 vasto e contestualizza diversi ambiti storico archeologici: ad es. le lapidi (lastre generalmente di marmo poste su un monumento o sulla facciata di una costruzione, recanti un testo commemorativo), i sepolcri, le pitture murali, i manufatti di uso comune (anfore, vasellame, corredi da cucina, ecc.), i laterizi, le armi e altri oggetti antichi.\nSono estranei al dominio dell'epigrafia le monete e i sigilli, di cui si occupano rispettivamente gli esperti di numismatica e sfragistica (o sigillografia).\nSi \u00e8 detto che ogni tipo di epigrafia dovrebbe studiare generalmente tutte le testimonianze durevoli realizzate in uno specifico alfabeto. Tuttavia ci sono alcune scritture che hanno avuto una strutturazione disciplinare particolare. Prendiamo ad esempio le iscrizioni in scrittura latina, cio\u00e8 scritte con l'alfabeto latino, di norma dovrebbero essere studiate tutte dall'epigrafia latina.\nIn realt\u00e0 le iscrizioni di scrittura latina sono approfondite da diverse discipline epigrafiche, scandite dall'epoca storica in cui sono state prodotte. Generalmente distinguiamo: l'epigrafia latina, che studia le testimonianze epigrafiche realizzate in scrittura latina prodotte tra il VII secolo a.C. e il III secolo d.C.; l'epigrafia tardo antica, che studia le testimonianze epigrafiche in scrittura latina tra il III secolo d.C. e il VII secolo d.C.; l'epigrafia medievale, che studia le testimonianze epigrafiche in scrittura latina prodotti in epoca medievale a partire dal VII secolo; l'epigrafia moderna, che studia le testimonianze epigrafiche prodotte in epoca moderna.\nI limiti cronologici sono comunque molto labili e talvolta le varie discipline possono sconfinare nelle altre epoche. Ad esempio l'epigrafia latina arriva a studiare le iscrizioni fino al VI secolo d.C., mentre l'epigrafia medievale pu\u00f2 arrivare talvolta fino al XVI-XVII secolo.\nAltri progetti.\n (qui sono raccolte immagini di iscrizioni con link a database epigrafici esterni)"}
{"id": "77106", "revid": "834", "url": "https://it.wikipedia.org/wiki?curid=77106", "title": "Coppa del mondo di Rugby", "text": ""}
{"id": "77108", "revid": "1318658", "url": "https://it.wikipedia.org/wiki?curid=77108", "title": "Sergio Castellitto", "text": "Biografia.\nNato a Roma il 18 agosto 1953 da famiglia molisana (il padre era di Campobasso), frequenta l'Accademia nazionale d'arte drammatica senza terminarla ed esordisce ben presto in teatro, lavorando con registi importanti come arte povera, Aldo Trionfo nel \"Candelaio\" (1981) ed Enzo Muzii nel \"Girotondo\" da Schnitzler (1985). Nel 1987 si sposa con Margaret Mazzantini, conosciuta recitando in \"Le tre sorelle\" di Cechov; da lei avr\u00e0 quattro figli: Pietro (1991), Maria (1997), Anna (2000) e Cesare (2006). Negli anni novanta ottiene successi nella fortunata commedia di Neil Simon \"A piedi nudi nel parco\" (1994) e nella pi\u00e8ce \"Recital su Derek Jarman\" (1995). Nel 1996 esordisce come regista teatrale con la pi\u00e8ce \"Manola\", scritta e interpretata da Margaret Mazzantini e da Nancy Brilli. Nel 2004 porta in scena come regista e interprete un secondo testo teatrale della moglie, \"Zorro\".\nNel cinema esordisce nel 1981 come semplice comparsa in \"Tre fratelli\", e dopo alcuni film in cui ricopre ruoli di secondo piano, si segnala come protagonista di alcune opere prime realizzate da giovani registi; la sua prova migliore del primo periodo \u00e8 in \"Sembra morto... ma \u00e8 solo svenuto\" di Felice Farina, di cui scrive anche il soggetto e collabora alla sceneggiatura. Si fa conoscere al grande pubblico nelle commedie \"Piccoli equivoci\" di Ricky Tognazzi e \"Stasera a casa di Alice\" di Carlo Verdone, non disdegna ruoli di impegno come in \"La carne\" di Marco Ferreri e \"L'ora di religione\" di Marco Bellocchio. Molto richiesto all'estero, lavora con una certa continuit\u00e0 in Francia.\nVince due Nastri d'argento con \"Il grande cocomero\" di Francesca Archibugi e \"L'uomo delle stelle\" di Giuseppe Tornatore, nonch\u00e9 di un David di Donatello per \"Non ti muovere\", tratto dall'omonimo romanzo della consorte Margaret Mazzantini e da lui anche diretto e sceneggiato. Non \u00e8 stato questo, comunque, il suo esordio dietro la macchina da presa poich\u00e9 nel 1999 aveva gi\u00e0 diretto e interpretato una commedia grottesca, \"Libero Burro\", che non ha ottenuto grandi accoglienze. Nel 2006 torna a recitare con Bellocchio nel film \"Il regista di matrimoni\" e lavora per la prima volta con Gianni Amelio nel film \"La stella che non c'\u00e8\".\nSul piccolo schermo compare per la prima volta nel 1982, ma \u00e8 dalla met\u00e0 degli anni ottanta che la sua presenza diventa costante. Ottiene grande successo di pubblico nella serie \"Un cane sciolto\", diretta da Capitani, nel quale impersona con ottima aderenza fisica il personaggio di un giudice. Il trionfo arriva con le eccellenti interpretazioni e di straordinaria intensit\u00e0 emotiva di Fausto Coppi, Don Lorenzo Milani, Padre Pio ed Enzo Ferrari dove con una magistrale interpretazione rivestendo i panni del Drake racconta tutta la sua storia e quella della Ferrari fino ai giorni nostri in una serie a due puntate diretta da Carlo Carlei nel 2003. Conoscer\u00e0 anche l'insuccesso, nel 2004, con l'interpretazione del commissario Maigret nella serie di due telefilm per Mediaset diretti da Renato De Maria.\nAttore tra i pi\u00f9 completi del panorama italiano, si dimostra incisivo in ruoli drammatici, ma si trova a proprio agio anche nella commedia - con preferenza per quella grottesca - grazie ad un volto serioso che esprime per\u00f2 immediata simpatia e una recitazione nervosa non disgiunta da sottile ironia. Emblematica in questo senso la sua performance in \"Caterina va in citt\u00e0\", di Paolo Virz\u00ec, dove interpreta un mediocre e logorroico insegnante delle superiori o quella pi\u00f9 prettamente comica ne \"Il tuttofare\" di Valerio Attanasio in cui \u00e8 Toti Bellastella, un irreprensibile ed elegantissimo principe del foro dall'eloquio forbito infarcito di latinorum, in realt\u00e0 un \"mostro\" dei giorni nostri, cialtrone e vanesio, che esercita la professione forense con una impressionante spregiudicatezza amorale e nasconde sotto l\u2019habitus rispettabile di professore ordinario di Diritto penale una congenita vocazione alla corruzione, al compromesso, all\u2019inganno, all\u2019ossequio nei confronti dei potenti e al disprezzo nei confronti dei pi\u00f9 deboli.\nCastellitto ha recitato in inglese ne \"Le cronache di Narnia - Il principe Caspian\" nel ruolo di Re Miraz, zio e antagonista del giovane Caspian.\nHa avuto un'esperienza di doppiaggio nell'edizione italiana del film d'animazione \"Persepolis\", in cui d\u00e0 la voce al padre di Marjane Satrapi.\nIl 1\u00ba aprile 2013 fa il suo debutto su Sky Cinema 1 nella serie \"In Treatment\".\nL'8 agosto 2013 gli viene attribuito il Pardo d'onore alla carriera durante la 66\u00aa edizione del Festival del film Locarno."}
{"id": "77110", "revid": "729019", "url": "https://it.wikipedia.org/wiki?curid=77110", "title": "Zhou Enlai", "text": "Importante dirigente del Partito Comunista Cinese, fu capo di governo della Repubblica Popolare Cinese dal 1949 fino alla morte.\nBiografia.\nPrimi anni di formazione.\nNato nella citt\u00e0 di Huai'an, nella provincia del Jiangsu, fu adottato da una ricca famiglia di Tientsin. Zhou studi\u00f2 al liceo Nankai di Tianjin e in Giappone all'Universit\u00e0 Meiji (1915-1918), dove venne in contatto con il nascente movimento socialista giapponese. Tornato a Tianjin, fu per un breve periodo agli arresti per associazione sovversiva. Nel 1920, dopo il suo rilascio, studi\u00f2 in Francia, dove si trovavano importanti gruppi di studenti cinesi vicini al movimento comunista e all'anarchismo, in Gran Bretagna e in Germania. Si un\u00ec al Partito Comunista Cinese (PCC) nel 1921 e torn\u00f2 in Cina nel 1924 per collaborare con il rivoluzionario repubblicano Sun Yat-sen. L'8 agosto 1925 spos\u00f2 a Tientsin Deng Yingchao, una studentessa politicamente attiva. Non ebbero mai figli, ma adottarono in seguito numerosi orfani di \"martiri rivoluzionari\"; il pi\u00f9 famoso dei quali fu Li Peng (nato nel 1928 e orfano dal 1931), capo del governo della Repubblica Popolare Cinese dal 1987 al 1998.\nCarriera rivoluzionaria.\nZhou sal\u00ec alla ribalta nazionale per la prima volta durante il movimento del 4 maggio 1919, quando guid\u00f2 un attacco a un ufficio governativo locale, in seguito all'umiliante firma del Trattato di Versailles che cedeva la provincia dello Shandong al Giappone, nonostante la Cina fosse tra le nazioni vincitrici della prima guerra mondiale. Dopo il suo ritorno in Cina fu presidente del dipartimento politico dell'accademia militare di Whampoa nei pressi di Canton, fondata nel 1924, dove, sotto il nazionalismo repubblicano di Sun Yat-sen, convivevano sia comunisti affiliati all'Internazionale Comunista (Comintern) sia nazionalisti di destra come Chiang Kai-shek.\nDopo l'inizio della Spedizione del Nord del 1926 si dedic\u00f2 all'organizzazione sindacale, promuovendo uno sciopero generale a Shanghai, consentendo cos\u00ec al Kuomintang di prendere la citt\u00e0 (a esclusione dei quartieri direttamente controllati dalle nazioni europee). Una volta conquistata buona parte della citt\u00e0, il Kuomintang ruppe con i comunisti e si alle\u00f2 alla mafia locale, promuovendo un'ondata di terrore e assassinii politici, da cui Zhou si salv\u00f2 fuggendo dalla citt\u00e0. Una versione differente della storia vuole che Zhou fosse stato catturato e poi rilasciato, su ordine diretto di Chiang Kai-shek, per ricambiare il favore che Zhou gli aveva fatto una volta, salvandolo a Canton da estremisti di sinistra.\nZhou riusc\u00ec cos\u00ec a riparare nella base sovietica rurale che si stava formando nella provincia del Jiangxi, dove nei seguenti e turbolenti anni divenne un importante leader comunista. Mantenne la sua posizione sia durante la dirigenza dei 28 bolscevichi (un gruppo alle dirette dipendenze delle istruzioni del Comintern) sia durante la dirigenza di Li Lisan. Dopo la definitiva sconfitta seguita alla quinta battaglia di accerchiamento del Kuomintang, nel gennaio 1935, durante la tempestosa conferenza di Zunyi, appoggi\u00f2 la nuova linea politica proposta da Mao Zedong, consentendogli da quel momento in poi di dominare il partito comunista e di decidere la direzione che avrebbe dovuto intraprendere la Lunga marcia: non pi\u00f9 solo sfuggire al Kuomintang, ma puntare a nord per liberare la Cina dall'aggressione giapponese.\nNegli anni passati nella \"capitale rossa\" Yan'an Zhou fu attivo nel promuovere un unito fronte antigiapponese, cosa che comportava un'alleanza con il Kuomintang, come caldeggiato da Stalin. Ne consegu\u00ec un suo ruolo di primo piano nell'incidente di Xi'an, quando dei generali ribelli del Kuomintang catturarono Chiang Kai-shek e lo consegnarono ai comunisti, negoziando il suo rilascio e una rinnovata alleanza tra il Partito Comunista Cinese e il Kuomintang stesso. Zhou pass\u00f2 gli anni della seconda guerra sino-giapponese come ambasciatore comunista presso il governo di Chiang a Chongqing e prese parte ai negoziati che seguirono la seconda guerra mondiale.\nAl governo della Cina.\nNel 1949, con la fondazione della Repubblica Popolare Cinese, Zhou divent\u00f2 ministro degli esteri e capo del governo. Guid\u00f2 la delegazione cinese alla Conferenza di Ginevra (1954) e nel 1955 alla Conferenza di Bandung. In quell'occasione fu bersaglio di un attentato organizzato dai servizi segreti statunitensi. Ma il ministro, probabilmente avvertito, non prese posto sull'aeroplano, che fu distrutto da una bomba a orologeria. Nel 1958 si dimise da ministro degli esteri passando la carica a Chen Yi. Nel dopoguerra il suo interesse principale fu di promuovere lo sviluppo economico, sia con l'aumento della produzione agricola sia con lo sviluppo dell'industria pesante nazionale.\nZhou riusc\u00ec, grazie alla sua popolarit\u00e0 e senso pratico, a mantenere la sua posizione anche dopo il grande balzo in avanti del 1958, rivelatosi un tale fallimento che persino Mao Zedong fu estromesso dalla gestione reale del paese, pur mantenendo la carica di capo di Stato. Durante la rivoluzione culturale riusc\u00ec a impedire alle Guardie Rosse il saccheggio del ministero degli esteri, la distruzione del palazzo imperiale di Pechino e del palazzo del Potala di Lhasa, oltre che di numerosi altri siti archeologici e storici.\nAbilissimo diplomatico, Zhou fu responsabile, durante la guerra del Vietnam, del ristabilimento delle relazioni diplomatiche con gli Stati Uniti d'America. Nel febbraio del 1972 organizz\u00f2 l'accoglienza del presidente statunitense Richard Nixon in Cina e co-firm\u00f2 il comunicato di Shanghai. Allorch\u00e9 apprese di essere malato di tumore, affid\u00f2 molte delle sue responsabilit\u00e0 a Deng Xiaoping.\nMorte.\nZhou fu ricoverato in ospedale nel 1974 e mor\u00ec l'8 gennaio 1976, pochi mesi prima di Mao Zedong."}
{"id": "77112", "revid": "1226", "url": "https://it.wikipedia.org/wiki?curid=77112", "title": "Sonda spaziale Cassini", "text": ""}
{"id": "77128", "revid": "1543377", "url": "https://it.wikipedia.org/wiki?curid=77128", "title": "Extreme programming", "text": "L'extreme programming (abbreviato in XP), espressione inglese per \"programmazione estrema\", \u00e8 una metodologia di sviluppo del software che enfatizza la scrittura di codice di qualit\u00e0 e la rapidit\u00e0 di risposta ai cambiamenti di requisiti. Appartiene alla famiglia delle metodologie agili, e come tale prescrive lo sviluppo iterativo e incrementale strutturato in brevi cicli di sviluppo. Altri elementi chiave dell'XP sono il pair programming, l'uso sistematico di unit testing e refactoring, il divieto ai programmatori di sviluppare codice non strettamente necessario, l'enfasi sulla chiarezza e la semplicit\u00e0 del codice, la preferenza per strutture gestionali non gerarchiche, e l'importanza data alla comunicazione diretta e frequente fra sviluppatori e cliente e fra gli sviluppatori stessi.\nRegole.\nLe dodici regole (o pratiche) che sono alla base di \"Extreme Programming\" possono essere raggruppate in quattro aree.\nModello dei processi.\nJames Donovan Wells individua quattro linee guida:\nIndividua inoltre quattro fasi di progetto, ognuna delle quali con le sue regole interne:"}
{"id": "77134", "revid": "8897", "url": "https://it.wikipedia.org/wiki?curid=77134", "title": "802.16", "text": ""}
{"id": "77136", "revid": "599013", "url": "https://it.wikipedia.org/wiki?curid=77136", "title": "Xp", "text": ""}
{"id": "77137", "revid": "9", "url": "https://it.wikipedia.org/wiki?curid=77137", "title": "IEEE 802.16", "text": ""}
{"id": "77142", "revid": "3182", "url": "https://it.wikipedia.org/wiki?curid=77142", "title": "802.11", "text": ""}
{"id": "77143", "revid": "767487", "url": "https://it.wikipedia.org/wiki?curid=77143", "title": "Equilibrium (film)", "text": "Equilibrium \u00e8 un film fantascientifico del 2002 scritto e diretto da Kurt Wimmer, ambientato in un futuro distopico e post apocalittico.\nTrama.\nNell'anno 2072 una citt\u00e0-Stato chiamata Libria vive sotto il regime di un carismatico e misterioso dittatore, \"Il Padre\". Dopo uno spaventoso conflitto nucleare che ha quasi spazzato via la specie umana dal pianeta, i pochi superstiti hanno deciso di creare un nuovo ordine e sradicare la guerra riconducendo la sua origine alle capacit\u00e0 di provare emozioni: l'eliminazione delle emozioni dall'animo dell'uomo avrebbe cancellato anche l'aggressivit\u00e0 e gli istinti a essa collegati. Cos\u00ec ogni cittadino \u00e8 tenuto per legge ad assumere quotidianamente una droga, il \"Prozium II\", che inibisce le emozioni. Insieme ai sentimenti, viene eliminato qualsiasi tipo di oggetto che possa ricondurre l'uomo a ricordare la civilt\u00e0 del passato, vietando pena la morte oggetti in grado di suscitare o far ricordare le emozioni, oggetti come i libri, la musica e i giocattoli. Al fine di sorvegliare l'ordine costituito \u00e8 stato posto il \"Tetragrammaton\", un'organizzazione a met\u00e0 tra polizia segreta e ordine monastico, con i suoi micidiali Cleric (chierici) addestrati alle discipline di combattimento pi\u00f9 raffinate, come il letale \"kata della pistola\" (\"Gun Kata\").\nIl protagonista, John Preston, \u00e8 il migliore tra i Cleric, e vive da vedovo con i suoi due figli, il cui primo \u00e8 molto severo e ligio al dovere. Durante un'incursione dei Cleric, per\u00f2, Preston nota che il suo compagno, Errol Partridge, salva un libro di poesie di W. B. Yeats invece di farlo bruciare; dopo averlo seguito fuori dalla citt\u00e0, Preston lo trova intento a leggere il libro e lo interroga: Errol afferma che pagher\u00e0 volentieri il prezzo di provare emozioni, e subito dopo si lascia uccidere da Preston mentre fa per prendere la sua pistola. Le parole del collega restano nella mente di Preston, facendogli ricordare la moglie Viviana, condannata a morte per aver sospeso l'assunzione di droghe e quindi capace di provare sentimenti.\nUna mattina, Preston rompe per sbaglio la dose di droga da assumere e il primogenito gli ordina di andare all'Equilibrium per sostituire la dose. Preston comincia tuttavia a non assumere pi\u00f9 alcun tipo di sostanza, e segue una serie di vicende che lo porter\u00e0 a provare di nuovo emozioni concrete, e poi anche a comprendere appieno il mondo in cui vive: una dittatura basata solo sulla menzogna, in cui il vero essere umano \u00e8 intrappolato dentro un corpo ormai diventato macchina per lavorare. Al deceduto Partridge viene sostituito Brandt, un Cleric ambizioso che ammira la carriera di Preston; durante una nuova incursione dei Cleric, viene arrestata la dissidente Mary O'Brien, ma Preston impedisce la sua condanna a morte, preferendo un interrogatorio, il che suscita sospetti nella mente di Brandt. All'insaputa di quest'ultimo, Preston comincia infatti a provare rimorso per aver ucciso il collega Partridge, sviluppa un rapporto sentimentale con O'Brien e cerca una via per redimersi. Ben presto, egli riesce piano piano a collegarsi e a incontrarsi con Jurgen, signore dell'Underground, una societ\u00e0 che intende distruggere il Prozium II, assassinare il Padre e demolire la dittatura che ogni giorno, ogni ora e in ogni momento indottrina i propri figli distorcendo le loro menti. Poco dopo, il Vice-Consigliere DuPont raggiunge Preston e gli rivela che tra i Cleric pi\u00f9 esperti c'\u00e8 un traditore; nonostante gli iniziali sospetti su di lui, Preston viene incaricato di smascherarlo.\nQuando viene poi a sapere che O'Brien verr\u00e0 giustiziata, Jurgen consiglia a Preston di non interferire in quanto potrebbe ostacolare la rivoluzione; non ascoltandolo, Preston tenta invano di salvarla, e si dispera, al che Brandt lo identifica come il traditore e lo trascina da DuPont. Preston inganna per\u00f2 DuPont indicando Brandt come il traditore; dopo l'arresto, Preston viene a sapere che la sua casa verr\u00e0 perquisita come formalit\u00e0, quindi torna subito a casa per distruggere le fiale di Prozium, ma scopre che il primogenito l'ha gi\u00e0 fatto, perch\u00e9, come il padre, anche i figli avevano smesso di assumere la droga da quando la madre \u00e8 morta e il loro atteggiamento \u00e8 solo una copertura che garantisce la loro sopravvivenza.\nSchierato ormai con i ribelli, Preston viene incaricato da Jurgen di catturare i capi della resistenza per riottenere piena fiducia dal governo, sperando che si avvicini al Padre per avere occasione di ucciderlo. Preston dichiara allo Stato di aver trovato il fulcro della ribellione, per avere l'occasione che sperava, ma durante l'udienza si rende conto che dietro gli ologrammi e la voce di colui che conduce il popolo non esiste nessuno, e che Brandt \u00e8 in realt\u00e0 ancora libero e il suo falso arresto era una scusa per tentare di far uscire allo scoperto i ribelli. Inoltre, DuPont si rivela essere il Padre, e ha segretamente sostituito il Padre originale dopo la sua morte, e inoltre non assume il Prozium. Sentendosi in colpa per aver involontariamente tradito i ribelli, Preston si fa strada tra le guardie del corpo di DuPont, raggiunge il suo ufficio, uccide Brandt dopo un breve duello con la spada e combatte faccia a faccia contro DuPont in persona in un duello Gun Kata; sconfitto, DuPont chiede a Preston \"Ne vale davvero il prezzo?\", al che Preston risponde \"Lo pagherei volentieri\" e uccide il Padre. Dopo aver infine distrutto il centro di comando che trasmette la propaganda del Padre, Preston guarda soddisfatto i ribelli che distruggono le industrie del Prozium, segnando l'inizio della rivoluzione e la vittoria della libert\u00e0 sull'ingiustizia.\nProduzione.\nGli esterni furono filmati quasi interamente tra Berlino e Roma, sfruttando varie architetture monumentali e celebrative, tra cui l'Olympiastadion e quelle del quartiere dell'EUR.\nAmbientazione.\nNella parte iniziale del film, sullo sfondo del quartier generale dei Cleric, si vede brevemente una statua che sorregge una riproduzione del globo terrestre, ma dai continenti deformati.\nLa causa \u00e8 probabilmente dovuta alle terribili guerre antecedenti la vicenda.\nSi nota infatti che il Nordamerica \u00e8 per met\u00e0 sommerso e la baia di Hudson occupa gran parte della zona centrale del continente, mentre il Sudamerica \u00e8 letteralmente slittato a nord-est rispetto alla sua posizione effettiva; inoltre l'Africa ha perso una buona fetta della parte occidentale e centrale a favore dell'oceano.\nPer quanto riguarda l'Europa, l'Inghilterra, l'Islanda e la Scandinavia risultano devastate mentre la Groenlandia \u00e8 completamente scomparsa.\nCitazioni di altre opere.\nNella scena in cui John Preston uccide il collega perch\u00e9 \"colpevole di emozioni\", Partridge, prima di morire, cita una poesia di William Butler Yeats intitolata \"Egli desidera i vestiti del cielo\" (dalla raccolta di poesie \"Il vento tra i roseti\"). La poesia verr\u00e0 nuovamente citata nella scena finale della battaglia tra Preston ed Il Padre."}
{"id": "77146", "revid": "122835019", "url": "https://it.wikipedia.org/wiki?curid=77146", "title": "Metropolitan Area Network", "text": "Nelle telecomunicazioni, la metropolitan area network (MAN, in italiano: rete in area metropolitana o pi\u00f9 semplicemente rete metropolitana) \u00e8 un tipo di rete di telecomunicazioni con un'estensione limitata a un perimetro metropolitano. L'interconnessione di pi\u00f9 MAN d\u00e0 vita a reti WAN.\nDescrizione.\nSi tratta di una rete di trasporto storicamente nata per fornire servizi di tv via cavo alle citt\u00e0 dove c'era una cattiva ricezione terrestre. In pratica un'antenna posta su una posizione favorevole, distribuiva poi il segnale alle case mediante cavo.\nPrima si \u00e8 sviluppata a livello locale, successivamente si sono create grosse aziende che hanno richiesto di cablare intere citt\u00e0, soprattutto negli Stati Uniti. Quando il fenomeno Internet \u00e8 esploso, queste societ\u00e0 hanno ben pensato di diffondere la comunicazione via Internet anche attraverso il cavo TV utilizzando la struttura preesistente. Tipicamente questa struttura, attualmente, utilizza la fibra ottica come mezzo trasmissivo di collegamento e topologie di rete ad anello detti appunto \"anelli metropolitani\", spesso anche ridondati per aumentare l'affidabilit\u00e0 in caso di guasti o malfunzionamenti, con funzionalit\u00e0 di backbone metropolitano da e verso le sottoreti e le utenze interne all'area metropolitana stessa.\nDal punto di vista protocollare, attualmente quasi tutte le MAN operano su collegamenti Gigabit Ethernet mentre in passato si sono utilizzati anche ATM, FDDI e SMDS."}
{"id": "77147", "revid": "287204", "url": "https://it.wikipedia.org/wiki?curid=77147", "title": "Santa Giustina", "text": ""}
{"id": "77148", "revid": "112910489", "url": "https://it.wikipedia.org/wiki?curid=77148", "title": "Shielded Twisted Pair", "text": "Shielded Twisted Pair o STP identifica un cavo schermato utilizzato comunemente per il collegamento nelle reti ethernet.\nDescrizione.\n\u00c8 composto da otto fili di rame intrecciati a coppie (pair), inoltre ogni coppia \u00e8 intrecciata con le altre.\nL'intreccio dei fili ha lo scopo di ridurre le interferenze, i disturbi e limitare il crosstalk. La lunghezza massima di un cavo STP \u00e8 di 100 m.\nOgni coppia \u00e8 avvolta da fogli di materiale conduttivo che fungono da schermo per le onde elettromagnetiche, esternamente alle 4 coppie vi \u00e8 un ulteriore foglio di materiale conduttivo.\nI cavi STP seguono le specifiche standardizzate in TIA/EIA che li dividono in varie categorie in base ad esempio al numero di intrecci e alle capacit\u00e0 di trasportare segnali. Attualmente la categoria 5 e la 5e sono le pi\u00f9 utilizzate, esistono tuttavia anche le categorie 6 / 6a / 7 / 7a (nomenclatura TIA/EIA), definite anche come E / Ea / F / Fa (nomenclatura ISO/IEC), che permettono di raggiungere velocit\u00e0 superiori.\nUn cavo STP termina con dei connettori di tipo RJ-45 (anch'essi schermati) che si innestano direttamente nell'interfaccia del dispositivo (scheda di rete, hub, Switch, Router, ecc).\nSe si devono collegare due dispositivi simili (ad esempio PC-PC o SWITCH-HUB), si utilizza un cavo di tipo \"cross\"; mentre se si devono connettere dispositivi diversi (ad esempio PC-SWITCH), uno di tipo \"diritto\".\nI cavi diritti presentano gli 8 fili nello stesso ordine in entrambi i 2 connettori, mentre quelli cross presentano una sequenza diversa.\nNella costruzione del cavo, ovvero nel crimpare i connettori alle sue estremit\u00e0 si possono seguire due standard: TIA/EIA 568A e TIA/EIA 568B che presentano un ordine degli 8 fili (identificati da diversi colori) diverso."}
{"id": "77149", "revid": "880789", "url": "https://it.wikipedia.org/wiki?curid=77149", "title": "Microlitismo", "text": "Il microlitismo \u00e8 la caratteristica di un'industria litica di produrre manufatti di dimensioni molto ridotte (si considera microlitico un manufatto di 2 cm, ipermicrolitico uno inferiore a tale misura).\nIl microlitismo pu\u00f2 essere osservabile gi\u00e0 in alcune industrie litiche epigravettiane (pleistocene finale), ma il vero e proprio sviluppo del microlitismo si ha con il Mesolitico (olocene antico).\nGrazie alla tecnica del microbulino si ritagliava il supporto di selce per creare piccoli manufatti di forma geometrica (triangolo, trapezio, mezzaluna...) che venivano poi montati su un'asta di freccia grazie all'utilizzo di resine e leganti. La freccia veniva armata con diversi di questi piccoli microliti geometrici e utilizzata poi per la caccia con l'arco."}
{"id": "77150", "revid": "871355", "url": "https://it.wikipedia.org/wiki?curid=77150", "title": "Microbulino", "text": "Il microbulino \u00e8 una tecnica usata nel mesolitico per la produzione di manufatti come le punte di freccia e microliti in genere.\nSi crea mediante ritocco un incavo profondo nel margine di una lama o di una scheggia di selce, procedendo ad approfondire l'incavo (in appoggio su un'incudine) si arriver\u00e0 alla rottura del supporto litico, nel punto desiderato, con un angolo utile alla costruzione di triangoli, trapezi ecc.\nIl microbulino \u00e8 il residuo di questa tecnica: un piccolo oggetto di selce, caratterizzato da un incavo ritoccato, associato a una frattura tipicamente obliqua o ricurva. Non \u00e8 considerato uno strumento, ma solo uno scarto della produzione di armature geometriche."}
{"id": "77153", "revid": "124683365", "url": "https://it.wikipedia.org/wiki?curid=77153", "title": "Wide Area Network", "text": "Una wide area network (WAN) \u00e8 una rete di telecomunicazioni che si estende su una grande distanza geografica per lo scopo principale della rete di computer. Le reti geografiche sono spesso stabilite con circuiti di telecomunicazione in affitto. Le imprese, l'istruzione e le entit\u00e0 governative utilizzano reti di area vasta per trasmettere dati a personale, studenti, clienti, acquirenti e fornitori da varie localit\u00e0 in tutto il mondo. In sostanza, questa modalit\u00e0 di telecomunicazione consente a un'impresa di svolgere efficacemente la propria funzione quotidiana indipendentemente dalla posizione. Internet pu\u00f2 essere considerato una WAN. I tipi simili di reti sono reti di area personale (PAN), reti locali (LAN), reti di area di campus (CAN) o reti di area metropolitana (MAN) che sono solitamente limitate a una stanza, edificio, campus o area metropolitana specifica, rispettivamente.\nDescrizione.\nSi tratta pi\u00f9 precisamente di una \"rete di trasporto\" che pu\u00f2 connettere fra loro pi\u00f9 reti locali e/o metropolitane collegate tra loro da backbone. Molte WAN sono costruite per una particolare organizzazione e sono private come ad esempio la rete GARR. La pi\u00f9 grande WAN mai realizzata, Internet, una rete di computer che copre l'intero pianeta, \u00e8 invece ad accesso pubblico.\nLa funzionalit\u00e0 delle WAN \u00e8 generalmente la connessione (in forma \"communication subnet\" o semplicemente subnet, che in genere appartiene ad una compagnia telefonica o a un ISP). In ambito commerciale, i grandi carrier ISP nazionali (ovvero i provider di primo livello che poi rivendono il servizio di connessione internet ai provider di secondo livello o, direttamente, ai grandi clienti utilizzatori) sono i fornitori dotati di backbone proprietaria (ad esempio, per l'Italia Tim).\nLa subnet si compone di linee di trasmissione e di elementi di commutazione. Le linee di trasmissione spostano i bit e possono essere realizzate in fibra ottica, con collegamenti radio, in rame o altro, mentre gli elementi di commutazione sono computer specializzati che collegano pi\u00f9 linee di commutazione (router ad esempio). Per il trasporto dati su tali reti si utilizzano in genere protocolli di rete come Frame Relay e ATM o anche tecniche PDH e SDH. Negli apparati di rete la porta WAN \u00e8 l'interfaccia (di tipo RJ45) che serve per il collegamento in cascata atto a sfruttare una linea internet, ad esempio tra un router e un modem (o un modem/router affacciato su internet che funzionerebbe da gateway al secondo router connesso in cascata mediante la porta WAN).\nTuttavia, in termini di applicazione di protocolli e concetti di reti di computer, potrebbe essere preferibile visualizzare le WAN come tecnologie di rete di computer utilizzate per trasmettere dati su lunghe distanze e tra diverse LAN, MAN e altre architetture di reti di computer localizzate. Questa distinzione deriva dal fatto che le tecnologie LAN comuni che operano a livelli inferiori del modello OSI (come le forme di Ethernet o Wi-Fi) sono spesso progettate per reti fisicamente prossimali e quindi non possono trasmettere dati su decine, centinaia o addirittura migliaia di miglia o chilometri.\nLe WAN non collegano necessariamente solo LAN fisicamente disparate. Una CAN, ad esempio, pu\u00f2 avere una dorsale localizzata di una tecnologia WAN, che collega diverse LAN all'interno di un campus. Questo potrebbe essere per facilitare le applicazioni con larghezza di banda pi\u00f9 elevata o fornire una migliore funzionalit\u00e0 per gli utenti nella CAN. Le WAN sono utilizzate per connettere LAN e altri tipi di reti in modo tale che utenti e computer in un'unica posizione possano comunicare con utenti e computer in altre posizioni. Molte WAN sono costruite per una particolare organizzazione e sono private. Altri, creati dai provider di servizi Internet, forniscono connessioni dalla LAN di un'organizzazione a Internet. Le WAN sono spesso costruite usando linee affittate. Ad ogni estremit\u00e0 della linea dedicata, un router collega la LAN su un lato con un secondo router all'interno della LAN sull'altro. \nLe linee affittate possono essere molto costose. Invece di utilizzare linee dedicate, le WAN possono anche essere costruite utilizzando metodi di commutazione di circuito o di commutazione di pacchetti meno costosi. I protocolli di rete incluso TCP / IP forniscono funzioni di trasporto e indirizzamento. I protocolli che includono Packet over SONET / SDH, Multiprotocol Label Switching (MPLS), Asynchronous Transfer Mode (ATM) e Frame Relay sono spesso utilizzati dai fornitori di servizi per fornire i collegamenti utilizzati nelle WAN. X.25 era un importante protocollo WAN iniziale ed \u00e8 spesso considerato il \"nonno\" di Frame Relay poich\u00e9 molti dei protocolli e funzioni sottostanti di X.25 sono ancora in uso oggi (con aggiornamenti) da Frame Relay. La ricerca accademica in reti geografiche pu\u00f2 essere suddivisa in tre aree: modelli matematici, emulazione di rete e simulazione di rete. I miglioramenti delle prestazioni vengono talvolta forniti tramite servizi di file di area ampia o ottimizzazione WAN.\nConnettivit\u00e0.\nMolte tecnologie sono disponibili per collegamenti di reti geografiche. Gli esempi includono linee telefoniche a commutazione di circuito, trasmissione a onde radio e fibra ottica. I nuovi sviluppi nelle tecnologie hanno successivamente aumentato i tassi di trasmissione. In ca. 1960, una linea a 110 bit / s (bit al secondo) era normale ai margini della WAN, mentre i collegamenti core di 56 kbit / s a 64 kbit / s erano considerati veloci. A partire dal 2014, le famiglie sono collegate a Internet con Dial-Up, ADSL, cavo, Wimax, 4G o fibra. Le velocit\u00e0 che le persone possono attualmente utilizzare vanno da 28,8 kbit / s attraverso un modem a 28K su una connessione telefonica a velocit\u00e0 fino a 100 Gbit / s su una connessione Ethernet da 100GBaseY. Le seguenti tecnologie di comunicazione e networking sono state utilizzate per implementare le WAN.\n400 Gigabit Ethernet.\nAT &amp; T ha condotto test nel 2017 per l'uso aziendale di 400 gigabit Ethernet. I ricercatori Robert Maher, Alex Alvarado, Domani\u00e7 Lavery e Polina Bayvel dell'University College di Londra sono riusciti ad aumentare la velocit\u00e0 di rete a 1,125 terabit al secondo. Christos Santis, il dottor Scott Steger, Amnon Yariv, Martin ed Eileen Summerfield hanno sviluppato un nuovo laser che quadruplica le velocit\u00e0 di trasferimento con fibre ottiche. Se queste due tecnologie fossero combinate, si potrebbe potenzialmente raggiungere una velocit\u00e0 di trasferimento fino a 4,5 terabit al secondo."}
{"id": "77154", "revid": "830939", "url": "https://it.wikipedia.org/wiki?curid=77154", "title": "Edgard Var\u00e8se", "text": "Biografia.\nNato a Parigi il 22 dicembre 1883 da padre italiano e madre francese, Var\u00e8se vive a Torino tra i dieci e i venti anni, dove inizia gli studi musicali con Giovanni Bolzoni, direttore del locale Conservatorio. Nel 1904 rompe i rapporti con suo padre e si trasferisce a Parigi, dove studia prima presso la Schola Cantorum con Vincent d'Indy, Albert Roussel e Charles Bordes, poi, nel 1906, con Charles-Marie Widor al Conservatorio Superiore diretto da Gabriel Faur\u00e9, senza terminare gli studi. Molto presto compone le sue prime opere; parte per Berlino, si fa apprezzare da Ferruccio Busoni, da Richard Strauss e da Claude Debussy, \u00e8 tra i primi spettatori di \"Pierrot Lunaire\" di Arnold Sch\u00f6nberg e della \"Sagra della primavera\" di Igor' F\u00ebdorovi\u010d Stravinskij, fino al momento in cui, nel 1915, lascia l'Europa per gli USA.\nPur consacrandosi principalmente alla direzione d'orchestra e alla divulgazione della musica contemporanea, Var\u00e8se si dedica parallelamente, con \"Am\u00e9riques\", che terminer\u00e0 nel 1922, ad una serie di composizioni che l'imporranno rapidamente all'attenzione del mondo culturale e musicale come uno dei rappresentanti della \"nuova musica\" tra i pi\u00f9 avanzati nella scoperta di territori inesplorati. Intensa \u00e8 l'attivit\u00e0 americana di Var\u00e8se durante questi anni; ma tra il 1928 e il 1933 \u00e8 di nuovo in Francia dove riprende contatto con dei vecchi amici come Pablo Picasso e Jean Cocteau e fa la conoscenza di Alejo Carpentier, Heitor Villa-Lobos e Andr\u00e9 Jolivet, che diventa suo allievo di acustica e orchestrazione. Collaborer\u00e0 assieme a Luigi Russolo al perfezionamento del suo Rumorarmonio, poi brevettato dallo stesso Russolo.\nNel 1934 comincia per Var\u00e8se un lungo periodo di crisi segnata da un girovagare agitato nel centro e nell'ovest degli Stati Uniti - dove tenta la fortuna, senza successo, come compositore di musica per film - fondando nuove istituzioni musicali e installandosi a Santa Fe, poi a San Francisco e a Los Angeles, per tornare a New York nel 1941. La sua attivit\u00e0 compositiva continua ad essere limitata: si dedica a studi e ricerche di natura differente, che non riusciranno a concretizzarsi in opere musicali. Tra il 1934, data della composizione di \"Ecuatorial\", e il 1950 non compone quasi pi\u00f9 nulla.\nI quindici ultimi anni della sua vita sono invece caratterizzati da una ripresa della sua creativit\u00e0, con dei capolavori come \"D\u00e9serts\", uno dei primi esempi di musica elettro-acustica, e \"Nocturnal\", ultima sua opera, incompiuta alla morte e completata dal suo allievo ed esecutore testamentario, Chou Wen-Chung. A partire dagli anni cinquanta, inizia il progressivo riconoscimento, sul piano internazionale, della sua rilevanza come compositore e teorico. Nel 1958, su incarico di Le Corbusier, cura la parte musicale (o meglio la sequenza di eventi sonori) di \"Po\u00e8me \u00e9lectronique\", un progetto multimediale elaborato dall'architetto svizzero e dal compositore-architetto greco Iannis Xenakis per l'Esposizione Universale di Bruxelles del 1958.\nNumerosi sono i musicisti influenzati, seppur trasversalmente, dalla sua musica, sia negli Stati Uniti d'America, come Frank Zappa, che in Europa, come Giacomo Manzoni. Nel 1950 tenne dei seminari al \"Ferienkurse\" di Darmstadt ed ebbe tra i suoi allievi Luigi Nono, Bruno Maderna e Dieter Schnebel.\nMuore il 6 novembre 1965, a New York, all'et\u00e0 di 81 anni.\nAlcune opere significative.\n1906\n1921\n1923\n1925\n1927\n1931\n1934\n1936\n1954\n1958\nAltri lavori: persi, incompleti o postumi.\n1894\n1905\n1906\n1908\n1909\n1910\n1911\n1927\n1929-1946\n1946\n1947\n1949\n1955\n1959-1963\n1963"}
{"id": "77156", "revid": "697352", "url": "https://it.wikipedia.org/wiki?curid=77156", "title": "Scartamento normale", "text": ""}
{"id": "77158", "revid": "125768020", "url": "https://it.wikipedia.org/wiki?curid=77158", "title": "L'uomo che fugg\u00ec dal futuro", "text": "L'uomo che fugg\u00ec dal futuro (\"THX 1138\") \u00e8 un film del 1971 diretto da George Lucas, primo lungometraggio della sua carriera, ispirato al suo precedente cortometraggio del 1967 - prodotto quale tesi di laurea - \"\".\n\u00c8 un film di fantascienza ambientato in un futuro distopico. Il messaggio \u00e8 che il sentimento viene vietato non per fini prettamente moralistici, ma in quanto tramite del pensiero, e conseguente potenziale pericoloso innesco alla coscienza ed alla ribellione.\nTrama.\nL'umanit\u00e0 del XXV secolo si \u00e8 da tempo rifugiata in agglomerati urbani sotterranei, una civilt\u00e0 strettamente controllata dalle macchine, organizzata e determinata a diventare \"perfetta\", dove la perfezione diventa un pretesto per condizionare le menti di una societ\u00e0 ormai soggiogata da una politica che non \u00e8 pi\u00f9 politica, e una religione che funge da sfogo per i cittadini, che assumono abitualmente droghe fornite dal governo. Non esistono nomi per le persone ma numeri, non esistono moda o altre espressioni individuali, tutti sono rasati a zero e vestiti di bianco. Tutto ci\u00f2 che conta in questa societ\u00e0 sono l'efficienza e l'utilit\u00e0. Chi infrange la legge o non lavora viene bastonato in diretta olovisiva o semplicemente \"distrutto\". Le pulsioni sessuali sono sfogate tramite ologrammi erotici oppure represse con dei farmaci, la cui assunzione \u00e8 ovviamente obbligatoria. La riproduzione \u00e8 programmata e per inseminazione artificiale. L'assegnazione degli alloggi \u00e8 decisa dai computer. L'unica parvenza di naturalezza sembra essere quella di permettere la convivenza dell'uomo e della donna, ormai uniformati tra loro, cos\u00ec come tutti gli individui della societ\u00e0, che assume quindi un'uniformit\u00e0 totale.\nIl mondo di viene deviato dall'abitudinaria normalit\u00e0 dalla mancata assunzione di pastiglie contenenti droga allo scopo di controllare le menti e l'intero sistema. Il suo rendimento sul lavoro scende sensibilmente e non trae conforto spirituale nelle \"Unicappelle\", sorta di confessionale dove si dovrebbe colloquiare con la divinit\u00e0 \"OMM 0910\", il quale risponde con dei messaggi registrati che non portano alcun conforto a THX. La prima ribelle di questa societ\u00e0 \u00e8 la coinquilina che per un motivo non spiegato comincia a smettere di prendere le pastiglie e cerca di provare a liberare . I due riscopriranno l'atto sessuale, assolutamente vietato dalla societ\u00e0, la libert\u00e0 di pensare e di prendere decisioni. Il supervisore SEN 5241, interessato a THX, viola la legge facendoselo assegnare dal computer come compagno di stanza. THX lo denuncia ma anche lui \u00e8 ormai stato scoperto. Infatti in una societ\u00e0 dove tutti sono spiati da uomini e macchine, dove anche i controllori sono controllati \u00e8 impossibile commettere un'infrazione senza essere scoperti. LUH e THX vengono quindi arrestati, separati e sottoposti a processo, test e programmi di reintegrazione. LUH \u00e8 incinta ma questo non impietosisce minimamente lo spietato sistema organizzativo.\nTHX viene portato in una cella che appare infinita e senza mura, dove vengono relegati i pazzi, i derelitti, i \"non conformi\", gli elementi non pi\u00f9 utili alla societ\u00e0. In questo posto irreale incontra di nuovo SEN, mostrante segni di squilibrio mentale, che cerca di convincere i reclusi ad elaborare un piano di fuga. THX e SEN sono gli unici veramente intenzionati ad evadere. L'unico normale dei reclusi sembra essere il vecchio e disilluso PTO, troppo pavido e indeciso per unirsi ai due e scettico nel credere che la fuga dalla societ\u00e0 sia la vera soluzione al problema dell'individuo disadattato. THX e SEN si allontanano quindi da soli nel bianco infinito. SEN sembra per\u00f2 poco interessato ad una vera e propria fuga senza il resto del gruppo e vede quel tentativo solo come un modo per fare colpo sugli altri, mentre THX \u00e8 pi\u00f9 che determinato ad andare avanti. Ma lo spazio bianco \u00e8 senza confini e sempre uguale a s\u00e9 stesso. Provvidenziale \u00e8 l'incontro con SRT, un uomo di colore convinto di essere un ologramma. Con il suo aiuto THX e SEN riescono ad evadere dalla loro prigione apparentemente senza confini. Il destino di rimane ignoto a , che riesce solo a scoprire che la sigla di identificazione della compagna \u00e8 stata assegnata al \"feto 66691\" che si sta sviluppando in un apposito macchinario.\nA quel punto THX ruba un'auto e fugge verso i confini della citt\u00e0 sotterranea. Poliziotti robot lo inseguono finch\u00e9 le spese di cattura e \"riciclo\" del fuggitivo sono sostenibili. Anche SRT ruba un'auto ma ha parecchia difficolt\u00e0 a farla partire, e appena vi riesce si schianta contro una colonna. SEN non riesce ad affrontare l'idea di dover vivere nel mondo esterno e ritorna sui suoi passi disposto a farsi reintegrare nella societ\u00e0. THX fugge verso la superficie tramite un condotto di aerazione mentre i robot, ad un passo dalla cattura, devono rinunciare per sforamento del budget. THX emerge in un mondo abitabile illuminato dal tramonto.\nProduzione.\nLa vita sotterranea del film venne girata negli spazi del Marin County Civic Center, uno dei pochi edifici pubblici tra le tantissime opere realizzate dall'architetto Frank Lloyd Wright. La stessa struttura \u00e8 stata usata anche nel film \"Gattaca - La porta dell'Universo\" che, a sua volta, narra del futuro prossimo e di una societ\u00e0 geneticamente controllata.\nDistribuzione.\nIl film \u00e8 stato presentato nella Quinzaine des R\u00e9alisateurs al Festival di Cannes 1971.\nIl film \u00e8 uscito nelle sale italiane nell'estate del 1976.\nVersione \"Director's cut 2004\".\nNel 2004 il film \u00e8 uscito in DVD, in occasione di questa uscita il film ha subito un massiccio lavoro di restauro audio/video, cosa inusuale per un film cos\u00ec di nicchia.\nIl film \u00e8 stato inoltre modificato a livello di immagini e montaggio, anche grazie all'intervento della Industrial Light and Magic (societ\u00e0 guida dell'industria degli effetti speciali, di propriet\u00e0 dello stesso Lucas).\nLo spirito con cui Lucas ha apportato le modifiche \u00e8, in qualche modo, in linea con quanto fatto sui film di Guerre stellari: inserire e correggere inquadrature che per questioni di limiti tecnici e di budget non corrispondevano a quanto egli voleva realizzare all'epoca.\nLaddove per\u00f2 nei film di Star Wars gli interventi (o alcuni di essi) sono palesi ed evidenti, in questo film le modifiche e le aggiunte in computer grafica sono pi\u00f9 sottili e quasi sempre in linea con l'atmosfera, lo stile ed il \"look\" \"povero\" del film.\nLe modifiche sono molte:\nIl film nella versione \"Director's cut\", pur mantenendo un aspetto povero dovuto al suo basso costo, ha un respiro pi\u00f9 ampio, un aspetto pi\u00f9 curato ed offre una nuova possibilit\u00e0 di visione per l'esordio di Lucas alla regia.\nLa versione \"Director's cut\" \u00e8 uscita anche in un ristrettissimo numero di cinema in America, pochi giorni prima dell'uscita del DVD.\nNel DVD distribuito nel 2004 \u00e8 stato anche inserito il cortometraggio \"Electronic Labyrinth: THX 1138 4EB\", presentato da Lucas come lavoro finale al master di cinema che aveva frequentato.\nOpere derivate.\nNel 1971 venne scritta dall'autore di fantascienza Ben Bova una trasposizione letteraria del film. Il romanzo, \"THX 1138\" \u00e8 stato pubblicato in Italia da Urania, nel n. 776 del 25 marzo 1979."}
{"id": "77159", "revid": "1605525", "url": "https://it.wikipedia.org/wiki?curid=77159", "title": "THX 1138", "text": "THX 1138 \u00e8 un romanzo fantascientifico del 1971 di Ben Bova, trasposizione letteraria del film \"L'uomo che fugg\u00ec dal futuro\" di George Lucas.\nEdizioni.\nTutte le edizioni italiane usano la traduzione di Laura Serra."}
{"id": "77160", "revid": "2151891", "url": "https://it.wikipedia.org/wiki?curid=77160", "title": "Principio di bigenitorialit\u00e0", "text": "Il principio di bigenitorialit\u00e0 \u00e8 il principio etico in base al quale un bambino ha una legittima aspirazione, ovvero un legittimo diritto a mantenere un rapporto stabile con entrambi i genitori, anche nel caso questi siano separati o divorziati, ogni qual volta non esistano impedimenti che giustifichino l'allontanamento di un genitore dal proprio figlio. Tale diritto si basa, in questa impostazione, sul fatto che essere genitori \u00e8 un impegno che si prende nei confronti dei figli e non dell'altro genitore, per cui esso \"non pu\u00f2 e non deve\" essere influenzato da un'eventuale separazione. N\u00e9 su di lui si pu\u00f2 far ricadere la responsabilit\u00e0 di scelte separative dei genitori.\nIl concetto di bigenitorialit\u00e0 o di genitorialit\u00e0 condivisa esiste da tempo in diverse discipline, ma per molto tempo veniva usato prevalentemente in riferimento alle famiglie unite. Dopo la Convenzione sui Diritti del Bambino di New York, 20 novembre 1989, si \u00e8 diffuso sempre di pi\u00f9 il concetto che un bambino ha diritto ad avere un rapporto continuativo con entrambi i genitori, anche se i genitori si separano. Cos\u00ec, man mano che questo principio prendeva piede, il concetto di \"bigenitorialit\u00e0\" \u00e8 stato esteso anche alla famiglia separata.\nIl principio della bigenitorialit\u00e0 \u00e8 stato introdotto nell'ordinamento italiano con la Legge nr. 54 del 2006 e riguarda le situazioni di coppie con minori nati dalla relazione che si separano (siano esse sposate piuttosto che conviventi more uxorio).\nCome dimostrano le ripetute condanne della Corte Europea per i Diritti dell'Uomo (2010, 2013, 2016 e 2018) l'Italia non ha poi predisposto un sistema giuridico (e amministrativo) adeguato per garantire tale principio. Il principio \u00e8 stato ribadito dalla Corte di Cassazione, con ordinanza del 16 dicembre 2020 n. 28723. \nUn concetto analogo esiste anche in Biologia e Genetica, ma fa riferimento all'eredit\u00e0 genetica di un essere vivente da entrambi i suoi genitori (dall'inglese \"biparentality\").\nCogenitorialit\u00e0.\nIl mero accesso ad entrambe le figure parentali non \u00e8 sufficiente per una crescita dei figli adeguata necessitando questi che i loro genitori possano educarli assieme attraverso forme di collaborazione genitoriale, cogenitorialit\u00e0 o \"coparenting\" in inglese o \"coparentalit\u00e9\" in francese, ovvero in un triangolo relazionale genitori-figlio a cui viene riconosciuto un ruolo fondamentale per favorire un armonioso e sano sviluppo dei minori all'interno di una famiglia, anche se separata.."}
{"id": "77162", "revid": "1318658", "url": "https://it.wikipedia.org/wiki?curid=77162", "title": "WAN", "text": ""}
{"id": "77167", "revid": "1269167", "url": "https://it.wikipedia.org/wiki?curid=77167", "title": "Conducibilit\u00e0 termica", "text": "In fisica, la conducibilit\u00e0 termica, o conduttivit\u00e0 termica, \u00e8 una grandezza fisica che misura l'attitudine di una sostanza a trasmettere il calore attraverso la conduzione termica, quando i contributi al trasferimento di calore per convezione e per irraggiamento termico siano trascurabili. Essa dipende dalla natura del materiale, ma non dalla sua forma, e lega la densit\u00e0 di corrente termica al gradiente di temperatura che provoca il passaggio del calore. \nDipende dunque dalla temperatura; inoltre, per alcuni materiali aumenta all'aumentare della temperatura, per altri diminuisce, e pu\u00f2 dipendere da altri fattori fisici come la porosit\u00e0, che blocca i fononi responsabili della conducibilit\u00e0 termica, \nNon va confusa con la diffusivit\u00e0 termica formula_1 , che \u00e8 invece il rapporto fra la conducibilit\u00e0 termica e il prodotto fra densit\u00e0 e calore specifico della data sostanza, espressa nel Sistema Internazionale in m2\u00b7s-1 (analogamente a tutte le diffusivit\u00e0) e misura l'attitudine di una sostanza a trasmettere, non il calore, bens\u00ec una variazione di temperatura.\nDefinizione.\nLa conducibilit\u00e0 termica, indicata solitamente con \"kT\", \u00e8 un tensore del secondo ordine, rappresentabile in un dato riferimento con una matrice quadrata, ed \u00e8 definita attraverso la legge di Fourier come: \ndove:\nIn condizioni stazionarie, i due vettori risultano paralleli, quindi la conducibilit\u00e0 termica \u00e8 una grandezza scalare indicata solitamente con \"\u03bb\", il che corrisponde a dire che la conducibilit\u00e0 termica \u00e8 una costante di proporzionalit\u00e0 pari al rapporto fra il flusso di calore, cio\u00e8 la quantit\u00e0 di calore trasferita nell'unit\u00e0 di tempo attraverso l'unit\u00e0 di superficie, e il gradiente di temperatura. \nLa conducibilit\u00e0 termica pu\u00f2 essere stimata al variare della temperatura ridotta e della pressione ridotta per via grafica, utilizzando un \"diagramma generalizzato\".\nUnit\u00e0 di misura.\nNelle unit\u00e0 del Sistema Internazionale, la conducibilit\u00e0 termica \u00e8 misurata in W\u00b7m\u22121\u00b7K\u22121 (\"watt al metro-kelvin\"), essendo il watt l'unit\u00e0 di misura della potenza, il metro l'unit\u00e0 di misura della lunghezza e il kelvin l'unit\u00e0 di misura della temperatura. Nel sistema pratico degli ingegneri, invece, essa \u00e8 misurata in kcal\u00b7h\u22121\u00b7m\u22121\u00b7\u00b0C\u22121 (\"chilocalorie all'ora-metro-grado Celsius\").\nConducibilit\u00e0 termica di alcune sostanze.\nLa conducibilit\u00e0 influisce sulla capacit\u00e0 di un materiale di condurre il calore o fungere da isolante, vale a dire che maggiore \u00e8 il valore di \"\u03bb\" o \"kT\", meno isolante \u00e8 il materiale. In genere, la conducibilit\u00e0 termica va di pari passo con la conducibilit\u00e0 elettrica; ad esempio i presentano valori elevati di entrambe. Una notevole eccezione \u00e8 costituita dal diamante, che ha un'elevata conducibilit\u00e0 termica, ma una scarsa conducibilit\u00e0 elettrica."}
{"id": "77168", "revid": "78273", "url": "https://it.wikipedia.org/wiki?curid=77168", "title": "Rete geografica", "text": ""}
{"id": "77169", "revid": "2225", "url": "https://it.wikipedia.org/wiki?curid=77169", "title": "Varese Edgard", "text": ""}
{"id": "77170", "revid": "287204", "url": "https://it.wikipedia.org/wiki?curid=77170", "title": "Edgard Varese", "text": ""}
{"id": "77171", "revid": "125635283", "url": "https://it.wikipedia.org/wiki?curid=77171", "title": "Giancarlo Consonni", "text": "Biografia.\nHa vissuto fino al 1967 a Verderio Inferiore per poi trasferirsi a Milano. Si \u00e8 laureato nel 1969 in architettura ed \u00e8 professore emerito di urbanistica al Politecnico di Milano."}
{"id": "77174", "revid": "4", "url": "https://it.wikipedia.org/wiki?curid=77174", "title": "Rete metropolitana", "text": ""}
{"id": "77177", "revid": "2225", "url": "https://it.wikipedia.org/wiki?curid=77177", "title": "Edgar Var\u00e8se", "text": ""}
{"id": "77178", "revid": "2225", "url": "https://it.wikipedia.org/wiki?curid=77178", "title": "Edgar Varese", "text": ""}
{"id": "77180", "revid": "1925976", "url": "https://it.wikipedia.org/wiki?curid=77180", "title": "RJ-45", "text": "La sigla RJ-45 (dall'inglese \"Registered Jack\" tipo 45) indica una interfaccia fisica usata per l'attestazione di cavi elettrici a coppie di conduttori incrociati (\"twisted pair\"), destinati ai servizi telefonici e di trasmissione dati.\nQuesta sigla \u00e8 comunemente utilizzata per indicare il connettore utilizzato nei cablaggi di rete; si tratta di un uso improprio perch\u00e9 RJ45, ormai obsoleto, usa connettori 8P8C avente un cablaggio diverso sia da TIA/EIA-568-A che da TIA/EIA-568-B utilizzati nei cavi di rete, inoltre RJ45 usa connettori che presentano una chiave per rendere impossibile l'inserimento di un cavo RJ45 in un socket 8P8C (8 posizioni e 8 contatti), il quale sarebbe il nome corretto per indicare il connettore modulare utilizzato nei cablaggi di rete con cavi come l'UTP.\nCaratteristiche.\nA differenza delle apparecchiature telefoniche, che utilizzano l'RJ-11, il connettore RJ45 \u00e8 utilizzato in particolare per il cablaggio delle reti locali secondo gli standard Ethernet / IEEE 802.3 10Base-T, 100Base-TX e 1000Base-T, anche se con una configurazione dei contatti (\"pinout\") leggermente diversa da quella originale. L'iniziale disposizione progressiva delle coppie verso l'esterno, a partire dai contatti centrali, non \u00e8 compatibile con le velocit\u00e0 richieste da tali applicazioni perch\u00e9 porta a una distanza troppo elevata i conduttori delle coppie pi\u00f9 esterne.\nPer tale applicazione sono stati sviluppati due schemi di cablaggio, T568A e T568B, che differiscono fra di loro per l'inversione delle coppie 2 e 3:\nCome caratteristiche elettriche i due schemi sono equivalenti, scegliere uno o l'altro non fa differenza. In linea di massima, per impianti nuovi \u00e8 da preferire lo schema T568A, mentre nell'estendere reti gi\u00e0 esistenti, bisogna rimanere coerenti con lo schema utilizzato.\nCablaggi.\nCavo diretto.\nI cavi dritti (o diretti) servono per collegare ad esempio il PC al router (qualora i dispositivi fossero dotati di porte in grado di riconoscere il cablaggio o nei router pi\u00f9 semplici di tipo casalingo) o all'hub o allo switch di rete. Tali cavi vengono anche chiamati patch.\nI cavi di tipo dritto possono seguire due tipi di standard differenti a seconda di come sono disposti i fili colorati nel connettore: i collegamenti sono sempre pin-to-pin (ovvero il pin 1 di un connettore \u00e8 direttamente collegato al pin 1 dell'altro connettore ecc), ma cambia la disposizione dei fili all'interno dello stesso secondo un diverso schema dei colori.\nCavo incrociato.\nI cavi incrociati (o crossover) servono per collegare tra loro 2 PC oppure per collegare in cascata gli hub/switch.\nAltri utilizzi del connettore 8P8C.\nIl connettore 8P8C spesso viene utilizzato anche per l'interfaccia RS-232 con diverse piedinature e anche se impropriamente questa connessione viene chiamata RJ-45. Qui di seguito i principali standard con questo formato:\nUtilizzato anche per la connessione di dispositivi audio secondo lo standard sviluppato da StudioHub+"}
{"id": "77182", "revid": "1904508", "url": "https://it.wikipedia.org/wiki?curid=77182", "title": "Nuova divisione dei confini delle Contrade", "text": "La Nuova divisione dei confini delle Contrade (noto anche come Bando di Violante di Baviera) \u00e8 un editto redatto da Violante Beatrice di Baviera a Siena e bandito ufficialmente nella stessa citt\u00e0 il 7 gennaio 1730. L'editto fu pubblicato successivamente all'approvazione da parte della Consulta del Governo della relazione denominata \"Nuova divisione dei confini tra le Contrade\", consegnata alla Bal\u00eca in data 13 settembre 1729.\nL'anno di entrata in vigore del Bando \u00e8 alle volte indicato come 1729. La confusione si deve al fatto che all'epoca a Siena veniva adottato il calendario senese \"ab Incarnatione Domini\", secondo il quale l'anno civile aveva inizio il 25 marzo. Il Bando fu promulgato dalla Bal\u00eca il 7 gennaio del nostro anno 1730, e pubblicato \"per tutti i soliti luoghi in Siena\" il 14 gennaio 1730: considerando il calendario senese, queste due date ricadevano per\u00f2 nell'anno 1729, come indicato nel documento originale.\nSempre il 14 gennaio il pubblico banditore Gaetano Santini lesse pubblicamente il testo, dopo il consueto suono della tromba. Il Bando venne inoltre stampato e distribuito a tutte le Contrade.\nL'editto determina ancora oggi la suddivisione delle diciassette Contrade in cui \u00e8 suddiviso il centro storico della citt\u00e0 toscana di Siena."}
{"id": "77184", "revid": "46480", "url": "https://it.wikipedia.org/wiki?curid=77184", "title": "Coro greco", "text": "Il coro greco (o semplicemente coro), nell'ambito del teatro greco antico, rappresenta un gruppo omogeneo di personaggi, che agisce collettivamente sulla scena insieme agli attori. Esso \u00e8 presente in tutti e tre i generi teatrali dell'antica Grecia: tragedia, commedia e dramma satiresco. I membri del coro, detti cor\u00e8uti, camminano o danzano all'unisono, commentano con canti ci\u00f2 che avviene sulla scena e talvolta intervengono direttamente nell'azione. Il coro \u00e8 guidato dal corif\u00e8o, che ne \u00e8 il capo e talvolta dialoga con gli attori in rappresentanza di tutto il coro.\nCaratteristiche.\nIl coro rappresenta un personaggio collettivo, che partecipa alla vicenda tanto quanto gli attori stessi. Per esempio, nella tragedia \"Agamennone\" di Eschilo, esso \u00e8 formato da un gruppo di anziani notabili di Argo; nelle \"Baccanti\" di Euripide esso \u00e8 costituito appunto dalle sfrenate menadi, e nell\"Elena\" dello stesso autore, il coro \u00e8 formato da un gruppo di giovani schiave greche. In alcuni casi il coro \u00e8 suddiviso in due semicori, come nella commedia \"Lisistrata\" di Aristofane.\nNel periodo ellenistico gli attori recitavano su un palco rialzato, mentre il coro stava nella sottostante orchestra, tuttavia in precedenza, al tempo dei grandi tragici (V secolo a.C.), non \u00e8 noto se tale palco fosse effettivamente presente, o se attori e coro recitassero insieme nell'orchestra; gli studiosi sono divisi a tal proposito, anche se sembra pi\u00f9 probabile che attori e coro recitassero nello stesso spazio, viste le numerose occasioni in cui essi si avvicinano tra loro o escono dalle stesse uscite. Il coro entrava nell'orchestra all'inizio dello spettacolo dalle \"parodoi\" (o \"eisodoi\"), due corridoi coperti posti tra le gradinate del pubblico e l'orchestra, per poi restare nell'orchestra stessa per tutta la durata della rappresentazione. Durante le parti riservate agli attori \u00e8 probabile che il coro restasse ai margini dell'orchestra, mentre durante la \"parodos\" (il canto di ingresso) e i cosiddetti stasimi esso eseguiva canti e danze.\nIl numero dei componenti del coro era di dodici nella tragedia, poi portato a quindici da Sofocle, e ventiquattro nella commedia. I coreuti portavano la maschera e un costume (come del resto anche gli attori), pi\u00f9 o meno vistosi ed elaborati a seconda dei personaggi rappresentati, che potevano essere persone comuni, eroi mitologici o, nel caso della commedia, anche animali o entit\u00e0 ultraterrene. Peculiare era il caso del dramma satiresco (il terzo tipo di opera teatrale nell'antica Grecia oltre alla tragedia e alla commedia), in cui il coro era sempre composto da satiri dal comportamento comico, in quanto caratterizzato da pavidit\u00e0, smargiasseria, golosit\u00e0.\nIl testo delle parti scritte per coro e attori presenta una differenza sostanziale: mentre le parti per gli attori sono scritte in trimetri giambici e sono prive di accompagnamento musicale, quelle del coro sono cantate in metri lirici e accompagnate dalla musica dell\"aulos\". Il coro poteva anche accompagnare i canti con danze e movimenti coordinati.\nEvoluzione nel tempo.\nL'origine.\nIl coro fu il nucleo attorno al quale si svilupparono la tragedia e la commedia. Esso trae la sua origine, verosimilmente, da canti corali che venivano eseguiti precedentemente alla nascita del teatro. Scrive Aristotele nella \"Poetica\" che la tragedia nacque dall'improvvisazione, e precisamente \"da coloro che intonano il ditirambo\", un canto corale in onore di Dioniso. Agli inizi queste manifestazioni erano brevi e di tono burlesco, perch\u00e9 tale coro era composto da satiri; poi il linguaggio e gli argomenti si fecero man mano pi\u00f9 gravi. Questa informazione \u00e8 completata da un passo delle \"Storie\" di Erodoto e da fonti successive, in cui si afferma che l'inventore del ditirambo fu il lirico Arione di Metimna.\nGli studiosi hanno formulato una serie di ipotesi riguardo al modo in cui si sia compiuta, nel VI secolo a.C., l'evoluzione dal ditirambo alla tragedia. Pur con numerose incertezze e dubbi, in generale si ritiene che gradualmente il corifeo abbia cominciato a differenziarsi dal resto del coro, distaccandosene e cominciando a dialogare con esso, diventando cos\u00ec un vero e proprio personaggio. Questo dialogo tra il coro e il personaggio sarebbe dunque alla base della nascita del teatro. Ecco dunque che a partire da un canto epico-lirico, nacquero gradatamente le prime rappresentazioni teatrali. Mentre nasceva e si strutturava la tragedia vera e propria, lo spirito pi\u00f9 popolare dei riti e delle danze dionisiache sopravvisse nel dramma satiresco. Quanto alla commedia, il suo coro nacque alcuni decenni dopo la tragedia dal \"k\u00f2mos\", il corteo associato alle falloforie (feste di fertilit\u00e0 che si svolgevano per la semina ed il lavoro nei campi) e alle ritualit\u00e0 simposiache, divenendo la controparte comica del coro tragico.\nLa graduale scomparsa.\nEssendo alla base della nascita del teatro, nelle opere pi\u00f9 antiche il coro ha un'importanza fondamentale e interagisce spesso con gli attori (basti pensare alle tragedie di Eschilo, come \"Le supplici\" o \"I sette contro Tebe\"). Col passare del tempo per\u00f2 esso and\u00f2 sempre pi\u00f9 defilandosi, tanto che nelle ultime tragedie di Euripide il coro \u00e8 spesso del tutto avulso dall'azione. Nelle \"Fenicie\" o nell\"Elena\", ad esempio, il coro \u00e8 composto da donne che nulla hanno a che vedere con la vicenda e si limitano a osservarla e commentarla. Tale tendenza viene stigmatizzata da Aristotele nella \"Poetica\":\nIn effetti, ai tempi delle prime tragedie di Eschilo c'era un solo attore, ed il coro era ancora l'elemento pi\u00f9 significativo della rappresentazione. In seguito, nel corso di pochi decenni, si aggiunsero prima un secondo attore, e poi un terzo. L'aumento del numero di attori disponibili port\u00f2 a una riduzione progressiva dell'importanza del coro e dello spazio ad esso dedicato, fino alla completa scomparsa, sostituito da intermezzi cantati, intercambiabili tra uno spettacolo e un altro. Ci\u00f2 avvenne gradualmente a partire dalla fine del V secolo a.C. Per la tragedia il primo a usare il coro in questo modo fu Agatone, di cui non ci \u00e8 purtroppo rimasta nessuna opera. Per la commedia invece gi\u00e0 nelle ultime opere della commedia antica che conosciamo (\"Le donne al parlamento\" e il \"Pluto\" di Aristofane del 391 e 388 a.C.) la parte riservata al coro \u00e8 fortemente ridotta. Alcuni decenni dopo, nella commedia nuova, l'assenza del coro \u00e8 ormai un fatto acquisito."}
{"id": "77185", "revid": "287204", "url": "https://it.wikipedia.org/wiki?curid=77185", "title": "Rete domestica", "text": "La rete domestica \u00e8 una rete informatica la cui estensione \u00e8 tipicamente limitata ai dispositivi presenti in una abitazione, quali personal computer e accessori come stampanti e dispositivi di mobile computing.\nLe reti domestiche sono ancora poco diffuse, sebbene le tecnologie su cui si basano, ovvero reti informatiche per quanto riguarda la trasmissione dati e automazione degli edifici per quanto riguarda il controllo centralizzato e remoto degli apparati, siano decisamente consolidate in ambiente industriale.\nDescrizione.\nData la crescente presenza di personal computer anche in ambiente familiare, si stanno diffondendo le reti domestiche di trasmissione dati, che permettono la condivisione dell'accesso a Internet dei vari PC di casa tramite fiber-to-the-home, ADSL, o banda larga mobile fornita da Internet Service Provider (ISP). Se un ISP fornisce un solo indirizzo IP, un router, che include il Network address translation (NAT), il software del server proxy e tipicamente un firewall di rete, permette a pi\u00f9 computer di condividere l'indirizzo IP esterno. La funzione del router pu\u00f2 essere assunta da un PC dotato di diverse interfacce di rete, ma un router dedicato \u00e8 pi\u00f9 comune, in quanto spesso include anche un access point wireless.\nStentano invece ad affermarsi le reti di controllo e automazione; in futuro la domotica \u00e8 comunque destinata a prendere piede sia per ragioni di praticit\u00e0 che di risparmio: tutti gli elettrodomestici saranno in grado di comunicare tra di loro sulla LAN domestica, coordinando i carichi elettrici e offrendo la possibilit\u00e0 di accedere alle funzioni di comando da ogni punto della casa e da remoto, via Internet. Molti dispositivi sono gi\u00e0 collegabili in rete, e molti lo saranno a breve:\nPer superare lo scetticismo degli utenti casalinghi le tecnologie legate alla domotica dovranno dimostrare di essere molto affidabili e non incorrere nella serie di errori a cui si \u00e8 abituati durante l'uso dei PC; dovranno inoltre essere facili da utilizzare, considerando che gli utenti molto spesso non sono tecnicamente preparati; infine i prezzi delle opzioni di connessione alla rete dei vari dispositivi dovranno essere convenienti, evidenziando eventualmente i risparmi ottenibili.\nCon la diffusione delle reti domestiche si aprono comunque notevoli problematiche a livello di sicurezza: le reti domestiche non adeguatamente protette e sicure costituiscono gi\u00e0 da oggi un ottimo terreno per i \"cavalli di Troia\": l'accesso remoto ad apparati e impianti da parte di persone non autorizzate potrebbe rivelarsi assai pi\u00f9 pericoloso."}
{"id": "77190", "revid": "1522738", "url": "https://it.wikipedia.org/wiki?curid=77190", "title": "Jana Gana Mana", "text": "Jana Gana Mana (in hindi \u00abTu sei il dominatore delle menti di tutti\u00bb) \u00e8 l'inno nazionale dell'India, \u00ab\"BHARATA DESHIYA GITAM\"\u00bb, adottato dall'assemblea costituente indiana il 24 gennaio 1950.\nIl testo e la musica sono di Rabindranath Tagore (1861-1941), Premio Nobel per la letteratura del 1913. Il testo consiste nella prima delle cinque strofe del poema di Tagore, scritto in lingua bengalese, nella sua versione S\u0101dhu Bh\u0101\u1e63\u0101 (bengalese letterario).\nL'esecuzione formale dell'inno nazionale Indiano dura circa 52 secondi. Una versione pi\u00f9 breve, formata dal primo e dagli ultimi versi dura circa 20 secondi e viene utilizzata occasionalmente.\nStoria.\nLa sessione del Congresso di Calcutta inizi\u00f2 il 26 dicembre 1911. Il giorno successivo fu interamente dedicato alle necessit\u00e0 connesse al benvenuto da offrire ai reali inglesi George V e Anne. (Giorgio V era salito al trono solo l'anno precedente ed era in visita ai \"dominions\" britannici). E in questo giorno fu cantata Janaganamana; nei giorni seguenti furono cantate altre canzoni. I giornali cos\u00ec commentarono:\n\"Il poeta bengalese Babu Rabindranath Tagore cant\u00f2 una canzone da lui stesso composta per dare il benvenuto all'Imperatore (The Statesman, 28 dic. 1911)\n\"I lavori procedettero con la canzone di Babu Rabindranath Tagore specialmente composta da lui in onore dell'Imperatore\" (Englishman, 28 dic. 1991)\n\"...durante i lavori del Indian National Congress di mercoled\u00ec 27 dicembre 1911, fu cantata una canzone bengalese quale benvenuto all'Imperatore. Fu anche adottata una risoluzione di porgere il benvenuto all'Imperatore e all'Impertrice\" (Indian, 29 dic. 1911)\n\"\"I partecipanti al National Congress chiesero a Tagore un poema di benvenuto. Lui prov\u00f2 a scriverlo ma non ci riusciva. Si alz\u00f2 presto quel mattino e scrisse una bella poesia, non una delle sue migliori ma ancora bella. Quando scese disse a uno di noi: \"Ecco la poesia che ho scritto. \u00c8 indirizzata a Dio, ma portala alla gente del Congresso. Gli piacer\u00e0. Penseranno che sia indirizzata al re\". Tutti i seguaci di Tagore sapevano che si rivolgeva a Dio ma altri non lo sapevano\"\". (The Indian Express, 3 giugno, 1968)\n(dal racconto di uno dei discepoli di Tagore al poeta irlandese W.B. Yeats - amico e ammiratore di Tagore).\nTesto.\nVersione in hindi.\n\u091c\u0928 \u0917\u0923 \u092e\u0928 \u0905\u0927\u093f\u0928\u093e\u092f\u0915 \u091c\u092f \u0939\u0947\n\u092d\u093e\u0930\u0924 \u092d\u093e\u0917\u094d\u092f\u0935\u093f\u0927\u093e\u0924\u093e\n\u092a\u0902\u091c\u093e\u092c \u0938\u093f\u0928\u094d\u0927\u0941 \u0917\u0941\u091c\u0930\u093e\u0924 \u092e\u0930\u093e\u0920\u093e\n\u0926\u094d\u0930\u093e\u0935\u093f\u0921\u093c \u0909\u0924\u094d\u0915\u0932 \u092c\u0902\u0917\u093e\n\u0935\u093f\u0928\u094d\u0927\u094d\u092f \u0939\u093f\u092e\u093e\u091a\u0932 \u092f\u092e\u0941\u0928\u093e \u0917\u0902\u0917\u093e\n\u0909\u091a\u094d\u091b\u0932 \u091c\u0932\u0927\u093f \u0924\u0930\u0902\u0917\u093e\n\u0924\u0935 \u0936\u0941\u092d \u0928\u093e\u092e\u0947 \u091c\u093e\u0917\u0947\n\u0924\u0935 \u0936\u0941\u092d \u0906\u0936\u0940\u0937 \u092e\u093e\u0902\u0917\u0947\n\u0917\u093e\u0939\u0947 \u0924\u0935 \u091c\u092f\u0917\u093e\u0925\u093e\n\u091c\u0928 \u0917\u0923 \u092e\u0902\u0917\u0932\u0926\u093e\u092f\u0915 \u091c\u092f \u0939\u0947\n\u092d\u093e\u0930\u0924 \u092d\u093e\u0917\u094d\u092f\u0935\u093f\u0927\u093e\u0924\u093e\n\u091c\u092f \u0939\u0947, \u091c\u092f \u0939\u0947, \u091c\u092f \u0939\u0947\n\u091c\u092f \u091c\u092f \u091c\u092f \u091c\u092f \u0939\u0947!\nVersione in bengalese.\n\u099c\u09a8\u0997\u09a3\u09ae\u09a8-\u0985\u09a7\u09bf\u09a8\u09be\u09af\u09bc\u0995 \u099c\u09af\u09bc \u09b9\u09c7 \u09ad\u09be\u09b0\u09a4\u09ad\u09be\u0997\u09cd\u09af\u09ac\u09bf\u09a7\u09be\u09a4\u09be!\n\u09aa\u099e\u09cd\u099c\u09be\u09ac \u09b8\u09bf\u09a8\u09cd\u09a7\u09c1 \u0997\u09c1\u099c\u09b0\u09be\u099f \u09ae\u09b0\u09be\u09a0\u09be \u09a6\u09cd\u09b0\u09be\u09ac\u09bf\u09a1\u09bc \u0989\u09a4\u09cd\u200d\u200c\u0995\u09b2 \u09ac\u0999\u09cd\u0997\n\u09ac\u09bf\u09a8\u09cd\u09a7\u09cd\u09af \u09b9\u09bf\u09ae\u09be\u099a\u09b2 \u09af\u09ae\u09c1\u09a8\u09be \u0997\u0999\u09cd\u0997\u09be \u0989\u099a\u09cd\u099b\u09b2\u099c\u09b2\u09a7\u09bf\u09a4\u09b0\u0999\u09cd\u0997\n\u09a4\u09ac \u09b6\u09c1\u09ad \u09a8\u09be\u09ae\u09c7 \u099c\u09be\u0997\u09c7, \u09a4\u09ac \u09b6\u09c1\u09ad \u0986\u09b6\u09bf\u09b8 \u09ae\u09be\u0997\u09c7,\n\u0997\u09be\u09b9\u09c7 \u09a4\u09ac \u099c\u09af\u09bc\u0997\u09be\u09a5\u09be\u0964\n\u099c\u09a8\u0997\u09a3\u09ae\u0999\u09cd\u0997\u09b2\u09a6\u09be\u09af\u09bc\u0995 \u099c\u09af\u09bc \u09b9\u09c7 \u09ad\u09be\u09b0\u09a4\u09ad\u09be\u0997\u09cd\u09af\u09ac\u09bf\u09a7\u09be\u09a4\u09be!\n\u099c\u09af\u09bc \u09b9\u09c7, \u099c\u09af\u09bc \u09b9\u09c7, \u099c\u09af\u09bc \u09b9\u09c7, \u099c\u09af\u09bc \u099c\u09af\u09bc \u099c\u09af\u09bc, \u099c\u09af\u09bc \u09b9\u09c7\u0965\nTesto traslitterato.\nJana-gana-mana-adhinayaka, jaya he\nBharata-bhagya-vidhata\nPunjab-Sindh-Gujurat-Maratha\nDravida-Utkala-Banga\nVindhya-Himachala-Yamuna-Ganga\nUchchala-Jaladhi-taranga\nTava shubha name jage\nTava shubha ashish maange\nGaye tava jaya-gatha\nJana-gana-mangala-dayaka jaya he\nBharata-bhagya-vidhata\nJaya he, jaya he, jaya he\nJaya jaya jaya, jaya he!\nVersione inglese di Tagore.\nThou art the ruler of the minds of all people, \nDispenser of India's destiny. \nThy name rouses the hearts of Punjab, Sind, Gujarat and Maratha, \nOf the Dravida and Orissa and Bengal; \nIt echoes in the hills of the Vindhyas and Himalayas, \nMingles in the music of Yamuna and Ganga and is chanted by \nThe waves of the Indian Sea. \nThey pray for thy blessings and sing thy praise. \nThe saving of all people waits in thy hand, \nThou dispenser of India's destiny, \nVictory, victory, victory to thee.\nTraduzione in italiano.\nSei il dominatore delle menti di tutti, \nColui che regge il destino dell'India. \nIl tuo nome risveglia i cuori di Punjab, Sind, Gujarat e Maratha, \nDei Dravida e Orissa e Bengali; \nEcheggia nelle colline di Vindhya e Himalaya, \nSi unisce alla musica dello Yamuna e del Gange ed \u00e8 cantato dalle \nOnde del Mare Indiano. \nEssi implorano le tue benedizioni e cantano le tue lodi.\nLa salvezza di tutti aspetta nella Tua mano,\nTu che reggi il destino dell'India, \nVittoria, vittoria, vittoria a Te.\nControversie.\nEsiste una controversia sul fatto che questo poema sia l'inno nazionale dell'India indipendente. Fu cantato per la prima volta durante un convegno del Indian National Congress nel 1911. Tagore present\u00f2 il suo poema come un peana al divino destino dell'India e fu cantato il primo giorno del convegno. Il giorno seguente fu dato il benvenuto al re George V nella sua visita in India. Da ci\u00f2 molti dedussero che il poema fosse stato scritto per il re. Pare comunque che Tagore abbia scritto il poema in onore di Dio. In particolare, visto il patriottismo di Tagore e il suo coinvolgimento nella ricerca della libert\u00e0 della sua terra, \u00e8 difficile credere che \"protettore\" sia riferito al monarca inglese.\nIn realt\u00e0 uno dei momenti pi\u00f9 alti di Tagore, insignito del titolo di baronetto nel 1915, fu il suo rifiuto del cavalierato britannico nel 1919 motivato dall'immoralit\u00e0 della dominazione inglese e in particolare del massacro di Amritsar.\nPi\u00f9 definitivamente, \u00e8 Tagore stesso che pi\u00f9 tardi, in una lettera a Pulin Behari Sen scrisse: \"Un certo alto ufficiale al servizio di Sua Maest\u00e0, che era anche mio amico, mi ha chiesto di scrivere una canzone di felicitazioni all'Imperatore. La richiesta mi ha semplicemente sbalordito. (...) Quel Signore del Destino, quel Lettore della Mente Collettiva dell'India, quella Guida Perenne non potr\u00e0 mai essere George V, George VI o qualsiasi altro George\"."}
{"id": "77191", "revid": "124766420", "url": "https://it.wikipedia.org/wiki?curid=77191", "title": "Asynchronous Transfer Mode", "text": "In telecomunicazioni Asynchronous Transfer Mode o ATM \u00e8 un'architettura e non un protocollo. ATM implementa un modo di trasferimento a commutazione di circuito virtuale e trasmissione di cella, incapsulando i dati in unit\u00e0, dette \"celle\", di lunghezza fissa (53 byte) anzich\u00e9 in pacchetti a lunghezza variabile come avviene invece nelle reti a commutazione di pacchetto (ad esempio con IPv4). Le reti di telecomunicazioni che implementano il protocollo ATM vengono dette reti ATM.\nIntroduzione.\nATM \u00e8 stato progettato agli inizi degli anni novanta e lanciato con una fortissima spinta dai grandi operatori di telecomunicazioni (i centri di ricerca di telecomunicazioni, tuttavia, ne studiavano le prime applicazioni sin dagli anni Settanta: AT&amp;T negli USA, il CNET francese in Europa - mentre l'italiano CSELT ha iniziato nel 1983) in quanto avrebbe dovuto soddisfare le esigenze di \"networking\" unificando varie tipologie di traffico o servizi (voce, dati, TV via cavo, telex, ecc.), all'interno di un sistema unico integrato. In particolare ATM \u00e8 stato pensato per fornire uno standard unificato di rete per supportare canali sincroni (SDH) e reti basate su pacchetti (IP, Frame Relay, ecc.) e in grado di garantire e gestire contemporaneamente livelli multipli di qualit\u00e0 del servizio a supporto dei vari tipi di traffico dimostrando cos\u00ec ottime capacit\u00e0 in termini di flessibilit\u00e0 ed efficienza nell'uso delle risorse trasmissive ed elaborative.\nTale sistema avrebbe dovuto dar luogo alla cosiddetta rete \"Broadband-ISDN\" (B-ISDN), estensione o sviluppo della classica rete N-ISDN a banda stretta (\"Narrow ISDN\") che supportasse appunto tutta questa serie di servizi offerti all'utente e con una velocit\u00e0 di trasmissione di 155\u00a0Mbit/s grazie all'utilizzo della fibra ottica come mezzo trasmissivo fino all'utente finale cio\u00e8 nella rete di accesso. Tali tecnologie in Italia sono state sperimentate dal centro di ricerca di Telecom Italia CSELT, di cui ha anche pubblicato una collana di volumi in Italiano. A oggi per\u00f2 questa tipologia di rete non \u00e8 mai stata realizzata a livello di servizio commerciale, anche per l'assenza della fibra ottica fino all'utente finale.\nATM nella sua interezza non ha quindi ottenuto il successo sperato in termini di diffusione, tuttavia \u00e8 stato parzialmente adottato nella rete telefonica dove il suo utilizzo \u00e8 tuttora in espansione come protocollo di trasporto nella rete di accesso (ADSL, UMTS) e soprattutto nelle reti di trasporto. Anche se l'ATM sta andando lentamente in disuso in favore di tecnologie di rete pi\u00f9 efficienti come MPLS, essa ha costituito indubbiamente una tappa intermedia o evoluzione all'interno dello sviluppo delle reti di telecomunicazioni. In particolare la B-ISDN nelle sue finalit\u00e0 ultime risulta oggi parzialmente realizzata con la tecnologia delle Next Generation Networking.\nFunzionamento.\nL'unit\u00e0 di trasmissione dei dati di ATM \u00e8 detta \"cella\", e ha una dimensione fissa di 53 byte, di cui 48 di payload (corpo di dati utili) e 5 di header. La lunghezza fissa e piccola della cella favorisce ritardi di elaborazione costanti e limitati durante la commutazione nei nodi nonch\u00e9 maggiori velocit\u00e0 di trasmissione estremamente vantaggiosi per il supporto alle varie tipologie di traffico.\nATM utilizza una tecnica di commutazione a \"circuito virtuale\" che lo rende appetibile per reti integrate nei servizi ad alta velocit\u00e0 di trasmissione:\nprima di inviare i dati si invia un pacchetto di \"handshake\" per configurare la connessione. Man mano che questo pacchetto attraversa gli switch ATM, questi calcolano l'instradamento, attribuiscono un identificatore (\"label\") ai pacchetti di questa connessione e riservano risorse per la connessione stessa. A questo punto tutti i successivi pacchetti della connessione seguiranno lo stesso percorso com'\u00e8 tipico della commutazione di circuito. Per il resto la trasmissione dei dati \u00e8 segmentata in pacchetti di dimensioni fisse dette \"celle\" multiplate in maniera asincrona su canali logici o \"virtuali\" diversi per ciascuna connessione.\nLe celle successive verranno identificate sulla base di un'etichetta. Quando una cella raggiunge uno switch, questo dovr\u00e0 consultare una tabella indicizzata da porta in ingresso ed etichetta, ricavando la porta di uscita e la nuova etichetta da assegnare alla cella. Questa architettura molto semplice facilita l'instradamento in hardware permettendo di realizzare switch ad alta velocit\u00e0 (la commutazione per etichetta \u00e8 pi\u00f9 veloce rispetto alla commutazione IP basata sull'elaborazione in base a tabelle di routing indicizzate per sottoreti).\nL'etichetta \u00e8 composta di due valori presenti nell'header di ciascuna cella, VPI e VCI:\nGerarchicamente si ha che un circuito virtuale viene stabilito tramite il collegamento di pi\u00f9 connessioni virtuali VC.\nIl VP \u00e8 un canale virtuale gerarchicamente superiore al VC e infatti un VP pu\u00f2 contenere fino a 2^16 VC.\nAppositi dispositivi hardware, ad esempio switch ATM, sono in grado di gestire VP (con tutti i VC in essi contenuti) o anche direttamente i singoli VC.\nVisto che tutti i pacchetti seguono la stessa strada, \u00e8 garantita la consegna in ordine, ma non l'integrit\u00e0 informativa ovvero che tutti i pacchetti siano consegnati, perch\u00e9 sono sempre possibili code sugli switch e conseguenti perdite di pacchetti.\nLa velocit\u00e0 di trasmissione possibile va da 2 a 622 Mbps e anche oltre. \u00c8 questa la velocit\u00e0 adatta alla tv ad alta definizione.\nATM consente inoltre di segmentare la banda sui diversi canali virtuali per suddividerla e offrirla ai diversi tipi di servizi di trasmissione tramite appunto l'uso dei VCC (VPI:VCI)\nPer supportare vari tipi di traffico su ATM, e quindi vari tipi e livelli di qualit\u00e0 di servizio, sono stati definiti una variet\u00e0 di modelli di servizio che si adattano sia al traffico telefonico (CBR: banda costante, forti garanzie su banda e ritardo) sia a quello IP (VBR: banda variabile, nessuna garanzia). A differenza delle reti IP, ATM deve dunque fornire una garanzia di trasporto, ovvero predeterminate prestazioni, per il particolare servizio utente richiesto.\nArchitettura protocollare ATM.\nCome per il protocollo Frame Relay, ATM adotta, nella sua architettura protocollare, il principio del \"Core &amp; Edge\" ovvero i nodi interni si occupano solo di commutazione e multiplazione, mentre tutte le altre funzionalit\u00e0 specifiche per i vari tipi di servizio sono implementate sui terminali utente. Questo consente di spostare parte della complessit\u00e0 computazionale ai bordi della rete rendendo il trasporto interno pi\u00f9 veloce grazie anche all'utilizzo di mezzi trasmissivi a basso bit error ratio come la fibra ottica.\nMentre lo strato ATM puro si occupa delle funzionalit\u00e0 relative dell'header all'interno della rete di trasporto cio\u00e8 per quanto riguarda la commutazione di etichetta, ai bordi della rete sono definiti e utilizzati molteplici strati di adattamento (\"Adaptation Layer\") per l'interconnessione di reti ATM con reti non ATM, dipendenti dal particolare tipo di servizio/traffico su vari tipi di dato da offrire all'utente e che agiscono sul payload della cella.\nAdaptation Layer.\nL'AAL \u00e8 costituito da due sottolivelli:\nEsistono 5 AAL (in realt\u00e0 sono 4 categorie) a seconda dell'applicazione o tipo di traffico che si deve servire.\nAAL 1\nL'AAL 1 \u00e8 utilizzato per applicazioni che adoperano un'emulazione di circuito (canale punto punto TDM) oppure per applicazioni che utilizzano sorgenti audio che hanno un \"constant-bit rate\" costante.\nRientrano cos\u00ec nella Classe di servizio CBR.\nL'incapsulazione SAR in AAL1 avviene riservando un byte del payload della cella, dove sono specificati i seguenti campi:\nInoltre il Sottolivello Convergence fornisce un buffer per eliminare il jitter fra le celle.\nAAL 2\nL'AAL 2 \u00e8 utilizzato per quelle applicazione che richiedono una classe di servizio VBR-rt (Dimensione traffico variabile, real time) Es: Audio Video Compresso.\nSu una singola connessione Atm possono viaggiare pi\u00f9 flussi dati appartenenti a sorgenti distinte.\n\u00c8 necessario un meccanismo per separare questi flussi.\nIl sottolivello Convergence ha il compito di Multiplexare questi flussi in fase di invio dei flussi, e di demultiplexare questi flussi in fase di ricezione.\nIl sottolivello Convergence \u00e8 suddiviso a sua volta in SSCS (service specific convergence sublayer) e CPS (Common part sublayer).\nLe celle in AAL 2 hanno una forma di questo tipo:\nStart Field:\nPacket Header:\nVariable:\nAAL 3/4\nAAL 3/4 si rivolge ad applicazioni che richiedono una classe di servizio VBR-nrt (dimensione traffico variabile, non real-time).\nPer applicazioni di questo tipo si preferisce garantire la correttezza dei dati piuttosto che il ritardo (\"Delay\").\nControlli di correttezza su Payload e Serial number sostituiscono quindi quei campi che prima erano dedicati a controlli sulla tempificazione. I messaggi sono incapsulati in un Header e in un Trailer dopodich\u00e9 vengono segmentati nelle Celle ATM.\nLe celle di ALL 3/4 sono costituite da un Header che fornisce informazioni sul segmento, numero di sequenza, campo per il multiplexing, e da un trailer che contiene un indicatore di lunghezza e CRC.\nAAL 5\nL'AAL 5 non fa altro che inserire una coda (\"trailer\") di 8 byte a ogni pacchetto che contiene un campo riservato, lunghezza payload, 32 bit di CRC.\nIl pacchetto viene incapsulato nella cella ATM si utilizzano due bit del campo PTI per definire l'ultima cella appartenente a un aggregato di celle corrispondenti a un pacchetto.\nAAL 5 viene utilizzato ad esempio per utilizzare ATM in LAN.\nQuello che avviene sostanzialmente grazie ad AAL 5 \u00e8 convertire gli Indirizzi MAC di 48 bit dei dispositivi in indirizzi locali per ATM 20 byte.\nGestione del traffico.\nCome detto, ATM deve supportare varie tipologie di traffico, anche molto diverse tra loro, e per questo deve essere in grado di gestirle abilmente e in maniera flessibile. A tal fine, all'inizio della connessione, cio\u00e8 nella fase di impostazione/costruzione della stessa, viene contrattata l'esatta modalit\u00e0 di trasporto per la particolare tipologia di traffico richiesta dall'utente attraverso un Contratto di Traffico che specifica i parametri di traffico (\"traffic descriptor\") e quelli di qualit\u00e0 di servizio richiesti e che la rete stessa, una volta accettata la richiesta di servizio, dovr\u00e0 garantire. In particolare tra i parametri di traffico figurano la banda di picco, la banda media e la banda minima della comunicazione da garantire, la lunghezza massima di un burst di pacchetti e la massima variazione di ritardo tollerata mentre i parametri di QoS sono il massimo ritardo di trasferimento, la variazione del ritardo agli estremi, il massimo tasso di perdita consentito.\nParallelamente, per essere certi di poter supportare le richieste degli utenti sulle varie tipologie di traffico da servire, la rete ATM implementa il meccanismo cosiddetto di Call Admission Control, cio\u00e8, dopo aver registrato all'atto dell'instaurazione della connessione attraverso il Contratto di Traffico le richieste di parametro di traffico, verifica successivamente la disponibilit\u00e0 delle risorse necessarie nei nodi interni di transito per soddisfare le richieste di servizio per poi eventualmente assegnarle permanentemente, per l'intera durata della connessione, all'utente soddisfacendo le sue richieste. Questo stesso meccanismo di controllo di ammissione di chiamata limita gli effetti di ritrasmissione che l'eventuale congestione di rete dovuta alla perdita di pacchetti non trasferibili produrrebbe.\nA livello hardware, per gestire diverse tipologie di traffico (es. CBR e VBR real-time e non) ATM utilizza un'architettura di ricezione a pi\u00f9 buffer di ricezione nei nodi interni: nel caso di traffico di sorgenti real-time i buffer sono pi\u00f9 piccoli rispetto a quelli destinati a celle non real-time per evitare eccessivi ritardi di accodamento e con uno scheduler che decide la priorit\u00e0 di trasmissione sul traffico offerto in ingresso a favore del traffico real-time.\nTipologie di traffico.\nLe tipologie di traffico supportate sono:\nCiascuna delle precedenti tipologie di sorgenti pu\u00f2 essere di tipo \"real-time\" o \"non real-time\" e ciascuna prevede differenti parametri di qualit\u00e0 di servizio da garantire.\nApplicazioni.\nSono possibili due modalit\u00e0 di implementazione di ATM su una rete di telecomunicazioni:\nIP su ATM.\nIP su ATM \u00e8 stato introdotto all'inizio degli anni novanta per far fronte a esigenze di aumento del traffico che i router dell'epoca non erano in grado di soddisfare (gli switch ATM offrivano infatti prestazioni fino a 622\u00a0Mbit/s) e perch\u00e9 ATM offriva la possibilit\u00e0 di operare ingegneria del traffico ovvero pianificare/decidere come instradare il traffico all'interno della rete di trasporto grazie al meccanismo dei circuiti virtuali permanenti gestiti dinamicamente, ovvero modificabili a seconda del livello di congestione interno della rete.\nPer trasportare traffico IP proveniente da una singola sorgente, si usa l\"'Adaptation Layer 5\" (AAL5), che segmenta il pacchetto IP in celle.\nAAL5 prevede dunque la possibilit\u00e0 di segmentare pacchetti di dimensioni variabili fino a 2^16 byte su un numero sufficiente di celle ATM con un overhead minimo. Ogni pacchetto AAL5 (CPCS-PDU) \u00e8 coperto da un CRC per la rilevazione degli errori.\nQuindi, intendiamo per PDU l'insieme di celle ATM che trasportano questo pacchetto. Per ogni PDU, AAL5 ha un \"overhead\" di 8 byte che si inserisce come trailer della PDU.\nMentre un pacchetto AAL5 verr\u00e0 trasmesso su pi\u00f9 celle in AAL2, una cella potr\u00e0 trasportare pi\u00f9 pacchetti AAL2.\nQuesta pratica comporta, per\u00f2, un maggior carico di overhead sulla rete, dunque perdita di efficienza (Goodput).\nQuesta soluzione ha perso definitivamente i suoi vantaggi quando, con l'aumento delle prestazioni di elaborazione dei router IP fino al superamento delle capacit\u00e0 degli switch ATM, ATM ha mostrato tutti i suoi limiti in termini di gestione contemporanea di due diverse tipologie di rete (IP sopra e ATM sotto), nonch\u00e9 il problema del cablaggio che aumentava col quadrato dei terminali per le topologie a maglia completa adottate da ATM e quello intimamente connesso in termini di elaborazione, memorizzazione ed efficienza delle informazioni fornite dei protocolli di routing.\nLa nuova tecnologia di rete di trasporto che si \u00e8 affermata \u00e8 stata dunque IP over SDH/SONET e successivamente IP su MPLS su SDH/SONET.\nModello di riferimento.\nUtilizzando AAL5 per trasportare IP su ATM, ATM assume nello stack TCP/IP la funzione del livello di collegamento, pur avendo molte funzionalit\u00e0 proprie di un livello di rete, e addirittura alcune che si trovano normalmente nel livello di trasporto (servizio orientato alla connessione, qualit\u00e0 di servizio, controllo di congestione). Queste opportunit\u00e0 non vengono sfruttate trasportando IP su ATM.\nPer questi motivi, ATM non si inquadra bene n\u00e9 nel modello OSI n\u00e9 nel modello TCP/IP cio\u00e8 nella sua interezza sarebbe propriamente un modello di architettura di rete a parte almeno per ci\u00f2 che riguarda i bassi strati inferiori dedicati al trasporto."}
{"id": "77192", "revid": "1318658", "url": "https://it.wikipedia.org/wiki?curid=77192", "title": "Azione (finanza)", "text": "Unazione (in inglese: share o stock), nella finanza, \u00e8 un titolo finanziario rappresentativo di una quota della propriet\u00e0 di una societ\u00e0 per azioni. Insieme all'obbligazione/bond e ai derivati, fa parte dei valori mobiliari. Il possessore \u00e8 detto azionista (\"shareholder\") e l'insieme delle azioni della societ\u00e0 \u00e8 detto \"capitale azionario\" (distinto dal capitale sociale risultante dal bilancio aziendale). \nCostituisce una forma di investimento finanziario da parte del detentore, \u00e8 uno strumento finanziario, soggetto a un \"rating\" di valutazione, e in genere a capitale non garantito.\nCaratteristiche, la borsa, differenze con le obbligazioni e smaterializzazione.\nLe aziende (ad esempio le societ\u00e0 per azioni), secondo la \"corporate finance\", hanno bisogno di denaro per svolgere le loro attivit\u00e0 di \"business\" e accumulare profitti nel tempo per svolgere ulteriori attivit\u00e0, effettuare investimenti e crescere. Esistono due modi per raccogliere finanziamenti: a debito (\"debt financing\") e non a debito, cio\u00e8 a \"equity\" (\"equity financing\"). Tramite debito, si ricorre ai prestiti in banca da restituire con gli interessi maturati. Come alternativa, si emettono le obbligazioni societarie. Il debito accumulato tramite queste due forme di finanziamento si chiama \"senior debt\". Se si usa una terza via, il \"mezzanine debt\" (denaro concesso senza garanzie, con tasso d'interesse alto per il rischio alto e con la richiesta di emettere delle \"option\" come strumento derivato per mitigare i rischi), si accumula il \"junior debt\", concesso di solito ad aziende gi\u00e0 avviate.\nL'alternativa al \"debt financing\" \u00e8 l\"'equity financing\". La raccolta di finanziamenti non a debito avviene attraverso la vendita di azioni. Anticamente, l'azione era un pezzo di carta certificato che attestava il versamento del suo valore e il possesso di una parte di tutto il capitale sociale dell'azienda. Gli acquirenti, comprando questi prodotti finanziari che apparivano come dei pezzi di carta, versavano ognuno una parte di tutto il capitale. Per esempio, se si emettono 10 azioni dal valore di 100 \u20ac l'una e un azionista ne compra 4 e il secondo azionista ne compra 6, in totale si raccolgono 1.000 \u20ac; il primo azionista versa 400 \u20ac, mentre il secondo versa 600 \u20ac. Il primo possiede il 40% del capitale sociale ed \u00e8 azionista di minoranza, mentre il secondo, possedendone il 60%, \u00e8 l'azionista di maggioranza.\nL'utilit\u00e0 delle azioni \u00e8 molteplice:\nPer la precisione, alcune volte all'anno, parte dei profitti generati dall'azienda viene redistribuito suddiviso in dividendi agli azionisti. In base al principio plutocratico, i profitti stanziati si suddividono in base alla partecipazione azionaria: all'azionista di maggioranza che ha versato il 60% del denaro siccome ha comprato il 60% delle azioni, spetta il 60% dei profitti. All'azionista di minoranza che ha versato il rimanente 40%, spetta il 40%.\nIn pi\u00f9, il valore dell'azione pu\u00f2 oscillare nel tempo, in base al successo dell'azienda e/o delle valutazioni esterne delle agenzie di \"rating\". L'azionista, inclusi gli speculatori e coloro che praticano il \"day trading\", pu\u00f2 guadagnare dunque anche rivendendo la propria partecipazione azionaria a un nuovo azionista che, in passato, comprava questo pacchetto fisico di azioni gi\u00e0 posseduto da un azionista pagando queste azioni secondo il nuovo valore. Per esempio, se l'azionista di maggioranza che ha comprato 6 azioni dal valore di 100 \u20ac l'una e ha speso 600 \u20ac aspetta che l'azienda generi profitti, pu\u00f2 vedere come il valore di una sola azione raddoppi da 100 \u20ac a 200 \u20ac. Quindi, pu\u00f2 rivendere la propria partecipazione per 1.200 \u20ac e guadagnare 600 \u20ac, senza bisogno che riceva dividendi.\nL'azione \u00e8 un finanziamento non a debito poich\u00e9 i soldi non devono essere restituiti maggiorati di interessi, ma il guadagno per l'azionista deriva dalla distribuzione di dividendi. Questi ultimi sono ricavabili se le attivit\u00e0 di \"business\" e investimento hanno successo, il che non \u00e8 scontato. Pertanto, l'azienda e gli azionisti possono perdere tutto il capitale di rischio. In pi\u00f9, anche se l'azionista vendesse le azioni per liberarsene, esse avrebbero un valore pi\u00f9 basso rispetto a quando le ha acquistate. Quest'ultimo dunque ha sempre un rischio di fondo. Un alto profitto sotto forma di dividendo \u00e8 un premio al rischio.\nLa differenza tra un'azione e un'obbligazione societaria (\"corporate bond\") risiede nel meccanismo di guadagno e nel rischio: l'obbligazione \u00e8 un prestito di denaro (\"debt financing\") da parte di un investitore, l'obbligazionista (\"bondholder\"), all'azienda. Quest'ultima, entro la data di maturit\u00e0, deve restituire il denaro con interessi maturati e si impegna a rispettare dei patti obbligazionari (\"bond covenant\"), per esempio quello di non indebitarsi ulteriormente fino alla data di maturit\u00e0. Il tasso di interesse dell'obbligazione si alza se l'investimento \u00e8 rischioso (ad esempio la societ\u00e0 \u00e8 gi\u00e0 molto indebitata) o in base a un \"rating\" basso delle agenzie apposite giustificato dagli alti debiti o dalla violazione abituale dei covenant. Se gli interessi sono altissimi e il rischio \u00e8 altissimo, si parla di \"junk-bond\" (spazzatura). Ma di base, l'azione \u00e8 pi\u00f9 rischiosa dell'obbligazione e permette un finanziamento a \"equity\", mentre l'obbligazione permette un finanziamento a debito.\nLe azioni, le obbligazioni e i derivati (\"forwards\", \"futures\", \"option\", SWAP) fanno tutti e tre parte di una classe di prodotti finanziari dette security (\"valori mobiliari\"); le azioni sono titoli di capitale, mentre le obbligazioni sono titoli di debito.\nSiccome le azioni possono essere rivendute liberamente a nuovi azionisti, si dice che sono titoli negoziabili, cio\u00e8 scambiabili tramite compravendita. In pi\u00f9, siccome si possono vendere velocemente sia in caso di successo che di fallimento, sono investimenti facilmente liquidabili, cio\u00e8 sono dotati di un'alta liquidabilit\u00e0.\nLe azioni e le altre \"security\" si scambiano in mercati e canali non ufficiali, privati e meno regolamentati, cio\u00e8 over the counter OTC e, in alternativa, nel mercato pubblico, ufficiale e regolamentato nato apposta per scambiare le security: la borsa valori (\"stock exchange\"), che non \u00e8 unica siccome svariate grandi citt\u00e0 mondiali ne hanno una, ad esempio la New York Stock Exchange (NYSE), NASDAQ, London Stock Exchange, Borsa di Milano, Borsa di Shanghai, Borsa di Parigi, Borsa di Francoforte, Borsa di Madrid, Borsa di Hong Kong, Borsa di Shenzhen, Tokyo Stock Exchange, Mumbai Stock Exchange, Seoul Stock Exchange, Borsa di San Paolo ecc\nEsistono varie borse nel mondo e, per scambiare azioni di una determinata societ\u00e0 in borsa, l'azienda deve essere prima quotata in essa. La quotazione avviene solo se l'azienda rispetta determinati requisiti, ad esempio avere un capitale sociale non al di sotto di una certa soglia e, da quando ci si iscrive, produrre report finanziari trimestrali e controllati da un'agenzia di \"audit\". Un'azienda pu\u00f2 anche disiscriversi da una borsa (\"delisting\") o trasferirsi da una borsa all'altra (\"translisting\") o quotarsi in due borsa (\"double listing\"). Quando un'azienda si quota in borsa e emette le sue prime azioni nel mercato pubblico, queste azioni sono lanciate tramite un prezzo (collegato anche a un grande evento pubblicizzato) detto Initial Public Offering (IPO). Il prezzo di queste azioni pu\u00f2 anche essere sottostimato o sovrastimato (nel primo caso, l'azienda incorre in una perdita).\nOggi questi titoli sono dematerializzati, cio\u00e8 non sono pi\u00f9 dei pezzi di carta, ma dei dati virtuali e la compravendita avviene attraverso delle piattaforme di trading online e non pi\u00f9 di persona in borsa o via telefono.\nTutto il denaro raccolto con le azioni emesse e esistenti/in circolazione nel mercato pubblico e/o privato (\"outstanding shares\") si chiama capitalizzazione di mercato o azionaria, \"market cap\". Per esempio, una societ\u00e0 startup nata da poco viene solitamente classificata nelle \"nano-cap\", mentre le piccole aziende solitamente sono delle \"micro-cap\" e \"small-cap\".\nL'insieme di tutte le compravendite di azioni forma, in senso astratto, il mercato azionario, che \u00e8 parte dunque del mercato delle security (mercato azionario, mercato obbligazionario e mercato dei derivati).\nGli acquirenti di azionisti possono essere comuni risparmiatori, grandi investitori professionali, altre societ\u00e0 (ad esempio banche, \"corporation\", societ\u00e0 di assicurazione, ecc.), lo Stato, tale per cui si forma una societ\u00e0 pubblica o a partecipazione statale, il management dell'azienda stessa e i lavoratori dell'azienda stessa. Questi ultimi due possono godere quindi dei frutti del loro operato diligente e non opportunistico tramite i dividendi (si pensi per esempio a un manager che spreca i soldi dell'azienda per comprarsi un'auto di lusso per s\u00e9). I lavoratori, in generale, possono essere coinvolti direttamente nella partecipazione azionaria con dei piani appositi detti \"Employee Stock Ownership Plan\" (ESOP), con cui vengono pagati in azioni da cui derivano dividendi o la possibilit\u00e0 di rivenderle quando si alzano di valore.\nSe il raccoglimento di finanziamenti a equity avviene over the counter, cio\u00e8 in contesto privato, si parla di \"private equity financing\" (ad esempio l'apporto di \"seed capital\" da parte di un \"angel investor\" nei confronti di una \"startup\" o l'apporto di un fondo di \"venture capital\"), altrimenti se avviene in borsa si parla di \"public equity financing\".\nIn conclusione, esistono pi\u00f9 tipi di azione. Le azioni ordinarie sono quelle basilari e, comprandole, l'azionista ha anche potere di voto nell'assemblea dei soci quando si prendono decisioni importanti sul futuro dell'azienda (ad esempio emendamenti dello statuto sociale); il voto di default viene tarato in base al numero di azioni comprate (\"one share, one vote\") o, nella maggior parte dei casi, non si segue esplicitamente questo standard in favore del principio plutocratico: se l'azionista di maggioranza ha versato il 60% del capitale sociale, a prescindere dal numero di azioni comprate, il suo solo voto vale 60 su 100, quindi si dice che \u00e8 anche un azionista di controllo. Le azioni privilegiate danno diritto di precedenza (prelazione) sugli azionisti ordinari quando si distribuiscono i dividendi ma, come contraltare, tolgono il diritto di voto. Altre azioni aumentano il potere di voto per tamponare gli opportunismi degli azionisti di controllo su quelli di minoranza. Questi tre sono i tipi principali di azioni. Nonostante esista una gerarchia nell'ordine della distribuzione di dividendi (azionisti privilegiati/con prelazione e quelli senza), tutti gli azionisti hanno il diritto di partecipare ai profitti a prescindere dall'ordine siccome vige il divieto assoluto di patto leonino.\nSe l'azienda fallisce e, fallite le rinegoziazioni dei crediti e le iniziative per salvarla dall'interno o dall'esterno (\"employee buyout\", \"management buyout\", ecc.), gli azionisti hanno diritto a ricevere il denaro che resta dalla liquidazione dell'azienda. I primi a essere pagati sono coloro che sono intitolati a un risarcimento a seguito di un processo. Dopodich\u00e9 vengono le banche. Se resta qualcosa, va poi ai fornitori e obbligazionisti. Infine, ammesso che resti qualcosa, vengono gli azionisti, rimborsati in base al principio plutocratico.\nLa quotazione.\nLa quotazione di un'azione, ovvero del suo valore nel mercato azionario, \u00e8 in primis una conseguenza della maggiore o minore importanza in termini di valore o peso economico attribuita all'azienda cui essa \u00e8 legata, seguendo dunque in linea di massima le quotazioni dell'azienda (ad esempio per fatturato). Un'altra fonte di quotazione \u00e8 relativa all'andamento del particolare mercato di riferimento dell'azienda stessa all'interno del sistema economico, per cui rispetto all'obbligazione l'azione \u00e8 considerata in genere una forma di investimento a rischio finanziario maggiore, in quanto soggetta a quotazione sul mercato azionario quindi con valore mutevole nel tempo. \nSi distinguono 3-4 valori di riferimento per il prezzo di un'azione:\nLa valutazione utilizza l'analisi tecnica e l'analisi fondamentale (come l'analisi di bilancio).\nIl rendimento.\nIl rendimento di un'azione dipende dall'incremento (o decremento) del valore dell'azione in un dato periodo a cui si aggiungono eventuali dividendi pagati nello stesso periodo. \nSe P \u00e8 il prezzo di vendita di un'azione, P il prezzo di acquisto (P significa prezzo al momento 1 e P prezzo al momento 0) e D il dividendo complessivamente pagato dall'azione tra il momento 0 e il momento 1, il rendimento percentuale pu\u00f2 essere calcolato come:\nA seconda che un investitore sia maggiormente interessato all'una o all'altra variabile, dividiamo l'insieme degli azionisti in \"cassettisti\" e \"speculatori\":\nCalcolo del rendimento.\nRendimento del cassettista.\nIl rendimento del cassettista si calcola seguendo il cosiddetto modello di Gordon: \nDove:\nSi ipotizza che il dividendo nel tempo cresca ad un tasso formula_8, in modo tale che:\nformula_7 a volte viene uguagliato al tasso di inflazione, in modo tale che il valore del dividendo in termini reali sia sempre lo stesso.\n\u00c8 evidente che, se calcolato \"ex ante\", tale previsione \u00e8 soggetta ad alcune limitazioni, poich\u00e9 il tasso di crescita futuro pu\u00f2 essere approssimato al massimo facendo riferimento a dati storici; in pi\u00f9, perch\u00e9 il modello di Gordon sia valido, dobbiamo supporre che tutti gli anni il dividendo venga distribuito e che esso cresca sempre con un tasso formula_8.\nformula_6 \u00e8 calcolabile in questo modo:\ndove:\nRendimento dello speculatore.\nCalcolare il rendimento dello speculatore significa calcolare la plusvalenza sull'azione, ossia la differenza fra prezzo di vendita prezzo di acquisto. La forte variabilit\u00e0 dei mercati e dei prezzi delle azioni non permette di calcolare con precisione tale valore: l'analisi fondamentale fornisce quindi alcuni indicatori per indicare, tramite il confronto con altre azioni se un titolo \u00e8 sottovalutato o sopravvalutato. \nAlcuni di questi indicatori sono:"}
{"id": "77195", "revid": "174925", "url": "https://it.wikipedia.org/wiki?curid=77195", "title": "Era quaternaria", "text": ""}
{"id": "77197", "revid": "2184720", "url": "https://it.wikipedia.org/wiki?curid=77197", "title": "Wikizionario", "text": "Il Wikizionario \u00e8 un progetto collaborativo, multilingue e gratuito, tramite la Rete, supportato dalla Wikimedia Foundation, per produrre un dizionario \"online\" libero e multilingue, con significati, etimologie e pronunce, attraverso l'uso di una piattaforma wiki in maniera del tutto simile a Wikipedia di cui \u00e8 un compagno lessicale.\nDescrizione.\nSeguendo un'idea nata da Daniel Alston il progetto (originariamente solo in inglese) ha visto la luce il 12 dicembre 2002. I primi Wikizionari multilingue creati, sono stati quello francese e quello polacco, entrambi il 29 marzo 2004; a settembre 2011 ci sono Wikizionari in 157 lingue, per un totale di quasi 12 milioni di voci.\nFino al 1\u00ba maggio 2004 il progetto \u00e8 stato ospitato su un URL temporaneo, poi spostato all'attuale indirizzo. Il 3 maggio 2004 \u00e8 nata la versione in lingua italiana, che a febbraio 2005 contava gi\u00e0 12.000 lemmi. A tutt'oggi (luglio 2018) la versione italiana conta pi\u00f9 di 431 833 lemmi e 63 465 utenti.\nIl 15 giugno 2015 i maggiori Wikizionari erano:\nDiversamente da molti dizionari che sono mono o bilingue, Wikizionario \u00e8 un dizionario multilingue e internazionale, il che significa che il suo ambizioso scopo \u00e8 raccogliere ogni parola per ogni lingua nota."}
{"id": "77205", "revid": "1719883", "url": "https://it.wikipedia.org/wiki?curid=77205", "title": "Sigillum Emeth", "text": "Il Sigillum Emeth (\u00c6meth), conosciuto anche come Sigillum Dei Emeth era un oggetto che si credeva avesse propriet\u00e0 magiche. Era una versione rivista e corretta del diagramma medievale chiamato \"Sigillum Dei\", e fu realizzato dall'alchimista John Dee, che aggiunse alla sua denominazione la parola \"\u00c6meth\" ovvero \"Verit\u00e0\", uno dei 72 nomi di Dio nella tradizione cabalistica.\nViene spesso confuso con la Mano della Gloria, ma che non ha nulla a che vedere con il \"Sigillum Emeth\".\nL'oggetto sarebbe andato perduto subito dopo la morte dell'alchimista, avvenuta il 26 marzo 1608. L'omonimo sigillo esoterico esiste tuttora in una riproduzione.\nUn oggetto col medesimo nome (ma forse proprio lo stesso) appartenne a Edward Kelley ed \u00e8 oggi conservato nel British Museum. Kelley sosteneva di averlo ricevuto dalle mani dell'angelo Uriel in persona e che, grazie ad esso, riuscisse a comunicare con l'oltretomba.\nUriel, oltre ad essere conosciuto come un angelo del Signore, a seguito della scomunica dell'arcivescovo Adalberto di Magdeburgo che lo citava nelle sue preghiere insieme ad altri nomi sospetti di angeli, fu oggetto di un'attenta inquisizione che riconobbe oltre all'esistenza dell'angelo quella di un omonimo demonio."}
{"id": "77209", "revid": "5695", "url": "https://it.wikipedia.org/wiki?curid=77209", "title": "Mano di Gloria", "text": ""}
{"id": "77210", "revid": "5934", "url": "https://it.wikipedia.org/wiki?curid=77210", "title": "Megahertz", "text": ""}
{"id": "77214", "revid": "1610933", "url": "https://it.wikipedia.org/wiki?curid=77214", "title": "La storia infinita", "text": "La storia infinita (titolo originale tedesco \"Die unendliche Geschichte\") \u00e8 un romanzo fantastico dello scrittore tedesco Michael Ende, pubblicato nel 1979 a Stoccarda dalla Thienemann Verlag. Tradotto in pi\u00f9 di quaranta lingue, il romanzo ha venduto oltre 10 milioni di copie nel mondo ed \u00e8 diventato un classico della letteratura per ragazzi. La prima edizione in italiano risale al 1981, a cura della Longanesi.\nLa maggior parte della storia si svolge a Fant\u00e0sia, un mondo fantastico minacciato dall'espansione di una forza misteriosa chiamata Nulla, che causa la sparizione di regioni sempre pi\u00f9 estese del regno. Il coprotagonista \u00e8 Atreiu, un coraggioso fanciullo che viene incaricato dall'Infanta Imperatrice di trovare una soluzione al problema di Fant\u00e0sia; il protagonista \u00e8 invece un bambino del mondo reale, Bastiano Baldassarre Bucci, che, leggendo un libro sul Regno di Fant\u00e0sia, si ritrova progressivamente coinvolto negli eventi del racconto. Diventato anche lui parte di Fant\u00e0sia, Bastiano aiuta Atreiu nel tentativo di salvare il regno e dovr\u00e0 infine trovare un modo per ritornare nel mondo reale.\nL'opera \u00e8 stata adattata in una variet\u00e0 di media diversi, che vanno dal teatro ai videogiochi, dal cinema alla televisione. Proprio dal romanzo di Ende, Wolfgang Petersen ha tratto nel 1984 il celebre lungometraggio \"La storia infinita\".\nTrama.\nBastiano Baldassarre Bucci \u00e8 un bambino di dieci anni che, dopo la morte della madre, non riesce pi\u00f9 a comunicare con il padre e si \u00e8 chiuso in se stesso, rifugiandosi nella lettura e nelle storie fantastiche, anche perch\u00e9 va male a scuola ed \u00e8 un tipo solitario che viene preso in giro e maltrattato dai suoi compagni di classe. Un giorno, fuggendo dall'ennesima persecuzione, trova riparo nella libreria antiquaria del signor Carlo Corrado Coriandoli. L'uomo stava leggendo un libro misterioso intitolato \"La storia infinita\". Bastiano \u00e8 immediatamente attirato dal tomo, poich\u00e9 aveva sempre desiderato leggere una storia senza fine, cos\u00ec, quando squilla il telefono del negozio e il signor Coriandoli lascia la sala, ruba il libro e fugge fino alla soffitta della sua scuola. Qui inizia a leggere \"La storia infinita\".\nIl libro tratta del Regno di Fant\u00e0sia, la cui sovrana, l'Infanta Imperatrice, \u00e8 afflitta da un male sconosciuto e corre il rischio di morire, e col peggiorare del suo male anche Fant\u00e0sia sembra condannata alla rovina, perch\u00e9 un'entit\u00e0 informe chiamata Nulla ha cominciato infatti a espandersi nel regno, inghiottendo intere regioni e facendole sparire del tutto. L'Infanta Imperatrice incarica quindi il giovane e coraggioso Atreiu di cercare una soluzione al suo male e a quello del regno e gli affida il talismano fatato Auryn per proteggerlo da ogni male. Durante il suo viaggio in compagnia del Drago della Fortuna F\u00f9cur, Atreiu attraversa Fant\u00e0sia e parla con i suoi abitanti, tra cui Ygramul, Uyulala e Mork: scopre quindi di non essere in grado di aiutare il regno, ma che l'unica possibilit\u00e0 di salvezza risiede nel condurre a Fant\u00e0sia un umano che dia all'Infanta Imperatrice un nuovo nome.\nMentre Bastian segue con trepidazione le avventure di Atreiu, si lascia trascinare sempre pi\u00f9 all'interno del racconto, fino a rendersi conto di poter influenzare attivamente il proseguimento della storia. Tenta cos\u00ec di chiamare Atreiu e si sorprende nel constatare che il personaggio lo senta e faccia quanto intimatogli. Sebbene Bastiano si renda conto che \u00e8 proprio lui l'unico possibile salvatore di Fant\u00e0sia, teme che l'Infanta Imperatrice possa ritenerlo non all'altezza ed esita a pronunciarne il nuovo nome, che ha custodito per molto tempo. La regnante decide allora di recarsi dal Vecchio della Montagna Vagante, che possiede un libro intitolato \"La storia infinita\" e di farsi leggere ad alta voce il racconto. Bastiano \u00e8 sorpreso di leggere che la storia ricomincia ogni volta che raggiunge il punto in cui l'Infanta Imperatrice raggiunge il Vecchio e che, nelle ripetizioni, include anche il suo incontro con Coriandoli, il furto del libro e le sue azioni nella soffitta della scuola. Capendo che la storia si sarebbe ripetuta ciclicamente all'infinito senza il suo intervento, Bastiano pronuncia finalmente il nome che ha scelto per l'Imperatrice: \"Fiordiluna\".\nBastiano viene trasportato a Fant\u00e0sia dove l'Infanta Imperatrice lo incarica di ricreare il regno a partire dai suoi desideri e gli dona il talismano Auryn. Con l'amuleto a esaudire le sue ambizioni, il giovane decide di lasciarsi alle spalle tutte le debolezze che avevano caratterizzato la sua vita nel mondo reale; si reinventa dunque come un tipo forte, coraggioso e saggio e inizia a viaggiare per Fant\u00e0sia vivendo avventure e inventando storie, conoscendo finalmente anche Fucur e Atreiu, quest'ultimo inizialmente sbalordito dal trovarsi davanti un ragazzo completamente diverso da quello che aveva visto in un riflesso, durante la sua missione. Piano piano per\u00f2 Bastiano si rende conto che tutti i racconti che inizia proseguono indipendentemente dalla sua volont\u00e0 e che non tutti portano a conseguenze positive; inoltre il potere assoluto dell'Auryn ha un prezzo: ogni volta che esprime un desiderio, perde un ricordo della sua vita. Bastiano decide di reincontrare l'Infanta Imperatrice per parlarle, cosa per\u00f2 proibita al salvatore di Fantasia: ne consegue che tutti i tentativi per raggiungere l'Imperatrice falliscono. Bastiano decide quindi di nominarsi nuovo imperatore di Fantasia e questo lo porta a scontrarsi con Atreiu, e si ritrova quindi nella Citt\u00e0 degli Imperatori, un luogo pieno di persone impazzite, tutti ex salvatori di Fantasia che si erano lasciati sopraffare dai desideri e dall'ambizione, dimenticandosi completamente del loro mondo. Bastiano riesce comunque a fuggire per andare in cerca della miniera di Minroud dove il minatore Yor pu\u00f2 aiutarlo a recuperare i ricordi. Alla miniera Bastiano aiuta Yor nel suo lavoro che consiste nell'estrarre immagini dalla roccia in cui sono intrappolate, e prima o poi lui trover\u00e0 delle immagini che gli sembreranno familiari. Bastiano trova tre immagini, ma non sa cosa deve farne e, preso dalla disperazione, depone l'Auryn e invoca i suoi amici.\nAvendolo deposto di sua volont\u00e0, Bastiano viene trasportato all'interno dell'Auryn, dove i due serpenti, ora giganteschi, custodiscono la fontana delle Acque della Vita. Qui Bastiano trova anche Fucur e Atreiu (in quanto tutti e tre hanno portato l'Auryn), a cui chiede perdono sinceramente. I serpenti chiedono a Bastiano il suo nome, ma egli non lo ricorda. Interviene allora Atreiu che garantisce per lui, pronunciandone il nome. I serpenti non sono contenti che Bastiano abbia lasciato dietro di s\u00e9 tantissimi racconti incompiuti e non sono sicuri di potergli fare raccogliere l'Acqua della Vita, indispensabile per tornare nel suo mondo. Atreiu promette allora di farlo al suo posto, aiutato da Fucur. Bastiano torna al suo aspetto originale e saluta per sempre i due amici, per poi accedere alla Fontana. Qui, bevendo l'acqua e facendoci il bagno, riacquista i suoi ricordi e pu\u00f2 finalmente tornare a casa. Cerca di portare un po' d'acqua con s\u00e9 per darla al padre, sempre triste e distante da quando la moglie \u00e8 morta, ma quando si ritrova nella soffitta della scuola si accorge di averla rovesciata e che il libro della Storia Infinita \u00e8 sparito. Tornato a casa scopre il padre disperato perch\u00e9 era sparito dal giorno prima.\nBastiano racconta le sue avventure al padre e, per la prima volta da tanto tempo, ricorda che il padre gli vuole davvero bene. Bastiano va anche dal signor Coriandoli per prendersi la responsabilit\u00e0 del furto del libro e di averlo smarrito, ma l'uomo gli confida di aver gi\u00e0 viaggiato a Fant\u00e0sia molte volte per salvare l'Imperatrice (e gli confida anche il segreto per rivedere l'Imperatrice, nonostante il divieto) e che non deve preoccuparsi perch\u00e9 il libro non era davvero suo; si dimostra anche molto interessato alle avventure di Bastiano a Fant\u00e0sia e afferma che un giorno magari gli racconter\u00e0 le sue.\nGenesi dell'opera.\nNel 1977 Michael Ende venne incoraggiato dal suo editore Hansj\u00f6rg Weitbrecht a comporre un nuovo romanzo da consegnare entro la fine di quell'anno. Ende rispolver\u00f2 allora un'idea appena abbozzata di \u00abun bambino che, leggendo una storia, si ritrova letteralmente all'interno della storia stessa e riesce a uscirne solo con grandi difficolt\u00e0\u00bb; il tema venne subito approvato da Weitbrecht. Dubitando inizialmente di riuscire a scrivere pi\u00f9 di 100 pagine, Ende si rese conto che pi\u00f9 vi lavorava e pi\u00f9 la trattazione acquistava spessore e grandezza, tanto che la data di uscita dovette essere posticipata. Poco prima della consegna, Ende contatt\u00f2 il suo editore per comunicargli che il protagonista Bastiano si rifiutava categoricamente di lasciare Fant\u00e0sia e che non gli rimaneva dunque altra possibilit\u00e0 che seguire il suo personaggio nel prosieguo delle sue avventure.\nInoltre, secondo Ende, la storia aveva preso una piega tale da non essere pi\u00f9 adatta a una pubblicazione tradizionale, ma gli appariva chiaro che si sarebbe dovuta confezionare come un vero e proprio libro di magia: con copertina in cuoio e bottoni in madreperla e ottone. Dopo lunghe discussioni con l'editore, che non vedeva di buon occhio il conseguente aumento dei costi di produzione, ci si accord\u00f2 per una rilegatura in seta, la celebre stampa a due colori e i 26 capilettera per i singoli capitoli, che sarebbero stati illustrati da Roswitha Quadflieg. L'ultimo nodo narrativo da sciogliere rimaneva come far tornare Bastiano dal Regno di Fant\u00e0sia alla realt\u00e0. Esso tenne impegnato a lungo Ende fino a quando gli venne in mente l'idea risolutiva: che l'Auryn, l'amuleto dell'Infanta Imperatrice, fosse esso stesso l'uscita dal Regno di Fant\u00e0sia. Cos\u00ec nel 1979, dopo circa tre anni di lavoro, l'autore pot\u00e9 finalmente concludere il suo romanzo.\nRiassumendo la travagliata genesi e stesura del racconto, Ende ha commentato:\nPubblicazione.\nLa prima edizione de \"La storia infinita\" fu stampata il 1\u00ba settembre 1979 dall'editore Thienemann Verlag, con la legatura con copertina rigida in seta e il gi\u00e0 citato doppio colore d'inchiostro: rosso per il testo ambientato nel mondo degli umani e verde acqua le parti trattanti Fant\u00e0sia. I 26 capitoli che compongono la storia vennero decorati con altrettanti capilettera in rigoroso ordine alfabetico dalla \"A\" alla \"Z\", realizzati da Roswitha Quadflieg. Nel 1987 usc\u00ec l'edizione tascabile a cura del Deutscher Taschenbuch Verlag, mentre nel 1998 segu\u00ec l'edizione Weitbrecht, contenente il capitolo inedito \"Der Niemandsgarten\" (lett. \"Il giardino di nessuno\"), che costituisce una sorta di antefatto alla storia, estratto dal testamento di Ende. Nel 2004 venne pubblicata da Thienemann Verlag una nuova versione con le illustrazioni di Claudia Seeger, priva dei capilettera e dell'inchiostro colorato.\nLa prima edizione del libro venne stampata in appena 20\u00a0000 copie, ma il successo fu immediato ed entro fine anno le vendite raggiunsero i 200\u00a0000 esemplari. Nel 1980 il romanzo apparve per la prima volta nella lista dei best seller stilata dalla rivista \"Der Spiegel\" e vi rimase per un totale di 332 settimane, di cui 113 al primo posto. Nei tre anni seguenti oltrepass\u00f2 la soglia del milione di esemplari venduti in 15 ristampe successive. \"La storia infinita\" si svilupp\u00f2 ben presto in un romanzo di culto e, al 2009, \u00e8 stato tradotto in oltre 40 lingue e ha venduto pi\u00f9 di 10 milioni di copie in tutto il mondo, di cui tre milioni solamente in Germania. Accolto fin da subito in modo positivo dalla critica, nel 1979 vinse il premio per la letteratura per ragazzi Buxtehuder Bulle, il Preis der Leseratten della ZDF nel 1980 e diversi altri riconoscimenti internazionali.\nEdizioni italiane.\nLa prima edizione in italiano fu curata da Longanesi nel 1981 nella collana \"La gaja scienza\". La traduzione venne affidata ad Amina Pandolfi, mentre i capilettera furono frutto dell'opera di Antonio Basoli. L'edizione presentava una copertina rigida ricoperta di seta rossa e il testo bicolore. Nel 1988 TEA pubblic\u00f2 un'edizione dell'opera, mantenendo la traduzione e i capilettera della versione Longanesi. Il testo venne stampato in inchiostro monocromatico nero ricorrendo al corsivo per le parti ambientate nel mondo degli uomini e al carattere tondo per quelle ambientate nel Regno di Fant\u00e0sia. La casa editrice Corbaccio pubblic\u00f2 la sua prima versione de \"La storia infinita\" nel 2002, all'interno della collana \"Scrittori di tutto il mondo\". Il testo e la grafica riprendono quella delle edizioni precedenti, reintroducendo i colori d'inchiostro rosso e verde acqua. Il \"Corriere della Sera\" riporta che nel 1996 erano stati venduti circa 350\u00a0000 esemplari in Italia.\nGenere e struttura.\n\"La storia infinita\" \u00e8 un romanzo che per la sua complessit\u00e0 sfugge la classificazione in un genere specifico. Critici e ricercatori si riferiscono per\u00f2 spesso al racconto come \"M\u00e4rchenroman\", identificabile con il fantasy fiabesco, scelta supportata tra l'altro dallo stesso Ende, che per primo aveva espresso l'idea di estendere la dizione \"M\u00e4rchenroman\" ad un genere di romanzi gi\u00e0 ampiamente diffuso. In riferimento all'opera sono state adottate una variet\u00e0 di denominazioni tutte in qualche modo afferenti alle fiabe classiche: \"fiaba morale\", \"fiaba per adulti\", \"fiaba fantastica\", \"fiaba di formazione\" o \"fiaba moderna\". In effetti le fiabe occupano un ruolo centrale nella poetica di Ende, che non le considera semplicisticamente letteratura per ragazzi, quanto opere complesse, pensate per grandi e bambini, che avevano un tempo un significato profondo nella cultura occidentale. Tuttavia le chiavi di lettura che attribuiscono all'opera esclusivamente tratti fiabeschi non riflettono completamente la realt\u00e0. \"La storia infinita\", infatti, si discosta nello stile e nella struttura dai canoni della fiaba, e spesso questi non vengono imitati se non superficialmente. La trattazione ricorda piuttosto un romanzo di formazione, in cui elementi fantastici e romantici svolgono il ruolo di contenitori e catalizzatori della storia. L'opera \u00e8 cos\u00ec un romanzo di formazione al tempo stesso fiabesco, fantastico e romantico.\n\"La storia infinita\" \u00e8 un metaromanzo, vale a dire un \"libro nel libro\" o un \"libro che parla di altri libri\". All'interno della cornice narrativa della realt\u00e0 si svolgono gli eventi del Regno di Fant\u00e0sia, in modo che i due racconti si intreccino a vicenda. Nella finzione letteraria, infatti, \"La storia infinita\" \u00e8 il titolo di ben tre volumi: quello scritto dall'autore Michael Ende; quello rubato da Bastiano nel negozio di antiquariato del signor Coriandoli, rilegato in pelle e con l'Auryn in copertina, in cui si raccontano solo le vicende del Regno di Fant\u00e0sia; e quello contenuto nella Montagna Vagante e poi riscritto dal Vecchio, speculare a quello di Ende. Grazie a questa struttura, Ende riesce a infrangere la barriera che divide lettore e personaggio, poich\u00e9 Bastiano passa da un ruolo all'altro nel corso della storia. In questo modo, anche il confine tra realt\u00e0 e finzione risulta meno netto e, in alcuni passaggi \u2014 fra tutti, l'urlo udito da Atreiu e da Ygramul \u2014, quasi indistinto. Il racconto \u00e8 permeato da simboli ed elementi che rimandano ad una visione ciclica del tempo, come l'uroboro che si morde la coda, raffigurato nell'emblema Auryn. Cos\u00ec l'ultimo capitolo \"Z\" lascia intendere un ritorno alla \"A\", dal momento che una \"storia infinita\" non pu\u00f2 avere un capitolo finale. Questa struttura ha origine, nella finzione letteraria, nel racconto del Vecchio della Montagna Vagante, che inizia scrivere \"La storia infinita\" e poi su invito dell'Infanta Imperatrice ricomincia da capo, nel punto in cui Bastiano irrompe nella libreria antiquaria di Carlo Corrado Coriandoli. In questo modo, quando la storia raggiunge il punto in cui l'Imperatrice chiede al vecchio di reiniziare il suo racconto, questa ritorna nuovamente al punto di partenza. Tutti i personaggi si ritrovano cos\u00ec imprigionati in un ciclo senza fine, fino a quando Bastiano non accetta di occupare il suo posto nella storia, di immergervisi e di concluderla.\nPer rendere pi\u00f9 facile capire in quale piano narrativo si sta svolgendo la storia, l'autore ha dato al suo romanzo un'estetica particolare: il libro \u00e8 scritto in due colori, che distinguono le parti ambientate nel mondo degli uomini, in rosso, da quelle ambientate nel Regno di Fant\u00e0sia, in verde acqua.\nCapitoli.\nIl volume \u00e8 suddiviso in 26 capitoli, che iniziano con altrettante lettere dell'alfabeto tedesco, in ordine alfabetico dalla \"A\" alla \"Z\". Essi, oltre a essere numerati in cifre romane e avere un titolo, sono anche contrassegnati da un capolettera che ricorda le miniature medievali. In una lettera a una sua lettrice, Ende rivel\u00f2 che le illustrazioni di Roswitha Quadflieg erano molto diverse dall'immagine che aveva in testa, ma che il risultato finale gli appariva comunque gradevole. In un'altra lettera, invece, l'editore Hansj\u00f6rg Weitbrecht ringrazi\u00f2 l'artista per il suo lavoro, che, secondo lui, contribu\u00ec grandemente al successo del libro. Ende attribuiva un grande significato alla scelta delle lettere, come nel nome Xay\u00edde, che doveva essere scritto necessariamente con una \"y\". In questo si rifaceva alla Cabala, che considerava le lettere pi\u00f9 di semplici suoni, ma significati che rivelano il mondo interiore dell'uomo.\nTemi e interpretazioni.\nTemi narrativi, spesso introdotti in chiave simbolica o allegorica, permeano l'intero romanzo, che pu\u00f2 quindi essere letto a pi\u00f9 livelli cos\u00ec come avviene ad altre opere fantastiche basate su un viaggio in un mondo incantato.\nLa fantasia \u00e8 uno dei temi fondanti de \"La storia infinita\", da cui deriva il nome stesso di Fant\u00e0sia, il mondo immaginario dov'\u00e8 ambientata in parte la vicenda. Non si tratta solo di una capacit\u00e0 tipica dell'uomo di immaginare ci\u00f2 che non \u00e8 o ci\u00f2 che potrebbe essere; per Ende la fantasia \u00e8 un'attivit\u00e0 vera e propria della mente. Grazie a essa, il genere umano \u00e8 in grado di creare, modificare, plasmare la realt\u00e0, costruendole un passato e un futuro. E questo potere creativo, dovuto all'attivit\u00e0 immaginativa, \u00e8 molto simile alla creazione divina, rientrando nelle qualit\u00e0 concesse da Dio all'uomo che lo rendono simile a esso. La differenza, sostanziale, \u00e8 che alla fantasia di Ende tutto \u00e8 concesso, nel bene e nel male. N\u00e9 Bastiano n\u00e9 l'Infanta Imperatrice fanno distinzioni tra le loro creature; lasciano anzi che vivano ciascuna la loro vita senza interferenze.\n\"La storia infinita\" non \u00e8 un libro analitico o didattico, ma contiene comunque un messaggio chiaro. In esso Ende critica il materialismo ed esalta la fantasia. Nel dopoguerra l'uomo si \u00e8 sforzato di \u00abvedere tutto in un'ottica socialmente e politicamente critica\u00bb portandolo ancora di pi\u00f9 verso \u00abun'aspirazione di negativit\u00e0, ira, amarezza e oscurit\u00e0\u00bb. In quest'ottica Ende concepisce il ruolo dello scrittore, della letteratura e dell'arte in generale come il tentativo di \u00abrestituire al mondo il suo segreto sacro e all'uomo la sua dignit\u00e0\u00bb, per \u00abridare alla vita magia e mistero\u00bb. I segreti del mondo sono per\u00f2 accessibili solo \u00aba colui che \u00e8 pronto a lasciarsi trasformare da essi\u00bb. Se l'uomo non \u00e8 divenuto un vero adulto, \u00abun essere disincantato, banale e inquadrato\u00bb allora continua a vivere in lui il bambino. Ende dedica la sua opera all'eterno bambino in ognuno e per questo i suoi lavori non sono da intendersi come letteratura per ragazzi. La scelta di adottare uno stile e un registro vicino al fantasy fantastico deriva solamente da motivi artistico-poetici: \u00abSe si desidera raccontare eventi fantastici bisogna descrivere il mondo in modo che tali eventi siano possibili e verosimili\u00bb.\nLa fantasia del mondo reale e quella di Fant\u00e0sia seguono leggi diverse; \u00ablaggi\u00f9 le cose sono differenti\u00bb canta Uyulala ad Atreiu. Nel regno dell'Infanta Imperatrice, infatti, l'uso dell'immaginazione da parte di Bastiano si limita a dare un impulso, dopodich\u00e9 ogni creatura si evolve in completa autonomia, decidendo con le sue stesse azioni la sua strada. L'intervento della fantasia d'un autore-creatore non \u00e8 pi\u00f9 necessario, poich\u00e9 la vita, a Fant\u00e0sia, \u00e8 in grado di svilupparsi seguendo l'istinto e la propria natura. Cos\u00ec accade, ad esempio, agli Uzzolini: \u00abNoi possiamo fare tutto quello che ci pare. Noi siamo gli Uzzolini. E quando ci viene l'uzzolo facciamo quello che vogliamo, tutto quello che non ci \u00e8 proibito\u00bb. Quando Bastiano tenta di fermare gli Uzzolini, dicendo di essere il loro \"benefattore\" a cui devono obbedienza, le creature non lo riconoscono n\u00e9 come persona n\u00e9 come padrone, e si rifiutano di ascoltare i suoi ordini. Questo pu\u00f2 essere letto inoltre come una metafora dell'atto creativo e onnipotente di uno scrittore: una volta che si \u00e8 iniziata una storia, il resto viene da s\u00e9, quasi prendesse vita propria indipendentemente dalla volont\u00e0 di chi scrive. \u00c8 la magia della creazione o \"creativit\u00e0 magica\" a permettere la nascita di nuove creature, nuovi mondi e della stessa Fant\u00e0sia.\nOgni cosa a Fant\u00e0sia inizia ad avere una propria storia dal momento in cui le viene dato un nome o un nuovo nome. Prima di allora semplicemente esiste, ma non ha uno scopo, un ruolo, una funzione perch\u00e9 \u00e8 priva d'identit\u00e0. Questo tipo di creazione \u00e8 tipico delle culture orali e si trova presso quasi tutti i popoli, con tracce evidenti in poemi epici e testi sacri quali la \"Bibbia\", l\"En\u016bma eli\u0161\", l\"Iliade\", l\"Odissea\", il \"Libro delle Caverne\", le leggende di Conchobar mac Nessa e C\u00fa Chulainn, o il \"Ciclo feniano\". La facolt\u00e0 creatrice della parola non \u00e8 dunque un'invenzione di Ende, ma la ripresa di un'idea antica, archetipica e sacra. Controprova dell'equivalenza tra nome e creazione \u00e8 il fatto che il Nulla, la forza distruttrice del mondo di Fant\u00e0sia, non ne abbia davvero uno. Un Fuoco Fatuo, nel primo capitolo, afferma che \"il nulla non si presenta affatto... non c'\u00e8 una parola per questo\", ovvero che il Nulla \u2014 nel senso di non essere \u2014 \u00e8 privo di nome e quindi il \"non nome\" equivale a \"distruzione\". Lo stesso avviene per la Citt\u00e0 degli Imperatori, che in realt\u00e0, come afferma Argax, \u00abnon ha alcun nome\u00bb. La citt\u00e0 ospita \u00abcoloro che hanno sprecato il loro ultimo desiderio\u00bb, ormai privi di un passato e di un futuro, destinati a restare \"cos\u00ec come sono\" senza scopo.\nI desideri, ne \"La storia infinita\" non sono mai vaghi: per andarsene da un posto, per esempio, non basta desiderare di essere altrove ma \u00e8 necessario desiderare un altro posto, immaginarlo, figurarselo nella mente. Tale concetto viene spiegato a Bastiano da Graogram\u00e0n: \u00abLe strade di Fant\u00e0sia le puoi trovare solo grazie ai tuoi desideri. E ogni volta puoi procedere soltanto da un desiderio al successivo. Quello che non desideri ti rimane inaccessibile. Questo \u00e8 ci\u00f2 che qui significano le parole 'vicino' e 'lontano'. E non basta volere soltanto andar via da un luogo. Devi desiderarne un altro. Devi lasciarti guidare dai tuoi desideri\u00bb. I desideri, dunque, sono le singole essenziali tappe di un percorso che conduce a uno \"scopo fondamentale\", la propria identit\u00e0, ci\u00f2 che si \u00e8 se si vuole veramente; in questo senso va interpretata la frase \"Fa' ci\u00f2 che vuoi\" incisa sull'Auryn. Tale percorso, che ritroviamo lungo tutto il libro, \u00e8 rappresentato in modo fisico \u2014 oltre che simbolico \u2014 dal Tempio delle Mille Porte, per gli esseri umani, e dalla Grande Ricerca, per i personaggi di Fant\u00e0sia.\nIl fatto che per desiderare qualcosa sia necessario conoscere s\u00e9 stessi, trovare la propria vera volont\u00e0 e identit\u00e0, ha delle conseguenze: senza ricordi, qualunque desiderio \u00e8 impossibile e la mente si svuota completamente. L'effetto, per\u00f2 \u00e8 diverso a seconda che la perdita dei ricordi riguardi l'essere umano Bastiano o il personaggio Atreiu: il secondo, infatti, trova le sue risposte proprio perdendo s\u00e9 stesso \u2014 al contrario del primo \u2014 e diventando come \"un bambino appena nato\". Pur obbedendo a leggi diverse, tuttavia, il Regno di Fant\u00e0sia e il mondo degli uomini sono legati l'uno all'altro n\u00e9 possono esistere l'uno senza l'altro.\nBastiano, a furia di esprimere desideri per tornare nel proprio mondo, cambia s\u00e9 stesso rinunciando ai ricordi e dimenticando, quindi, ci\u00f2 che era prima. Si crea cos\u00ec un circolo vizioso per cui la volont\u00e0 del bambino, nel tentativo di ritrovare s\u00e9 stessa, in realt\u00e0 si perde e deve quindi recuperare, come in sogno, una \"prima infanzia soppressa\". Non \u00e8 un caso che, ne \"La storia infinita\", i ricordi e la fantasia \u2014 ovvero la capacit\u00e0 di creare esprimendo desideri \u2014 siano strettamente collegati: gli uni non sono possibili senza l'altra, e viceversa. Questo perch\u00e9, in ultima analisi, \u00abchi non ha pi\u00f9 un passato non ha neppure un avvenire\u00bb. Un concetto che la scimmia Argax spiega in modo molto chiaro a Bastiano: \u00abper loro [quelli che dimenticano] nulla pu\u00f2 cambiare, perch\u00e9 loro stessi non possono pi\u00f9 cambiarsi\u00bb. La fantasia \u00e8 quindi, per Michael Ende, un'attivit\u00e0 creatrice in perenne movimento il cui meccanismo si rompe, per\u00f2, nel momento in cui i ricordi, il passato, ci\u00f2 che \u00e8 stato, non sorreggono pi\u00f9 i desideri, il futuro, ci\u00f2 che sar\u00e0 e potrebbe essere.\nPunto di partenza per le riflessioni di Ende sulla scrittura sono le lettere dell'alfabeto. Il riferimento \u00e8 gi\u00e0 evidente nell'uso dei capilettera all'inizio di ogni capitolo. Le lettere costituiscono dunque un principio e una fine, dalla A alla Z, entro i quali si dipana ogni storia. Se questo \u00e8 forse l'accorgimento pi\u00f9 evidente fra quelli escogitati dall'autore, non \u00e8 tuttavia l'unico; Ende, soprattutto all'inizio e nella seconda parte de \"La storia infinita\", dissemina infatti il suo racconto di spunti sulla narrazione come \"scrittura\", ovvero come \"sequenza di vocali e consonanti\" e \"tipografia\"; come la scritta che compare sulla porta a vetri del negozio del signor Coriandoli, stampata al contrario cos\u00ec come la si vedrebbe dall'interno; la scala del Vecchio della Montagna Vagante, costruita da lettere che formano frasi, ammonimenti, inviti; le iniziali lasciate su una duna del Deserto Colorato da Bastiano, come testimonianza del suo passaggio per chiunque legger\u00e0 il passo de \"La storia infinita\" in cui lui compie quell'azione; o il gioco del Caso nella Citt\u00e0 degli Imperatori, che consiste nel lanciare un gran numero di dadi sulle cui facce sono disegnate le lettere dell'alfabeto, scopo del gioco \u00e8 ottenere, casualmente, parole buffe o di senso compiuto, o addirittura intere storie. Le lettere scritte, dunque, rappresentano uno dei punti di partenza per costruire un racconto.\nPoich\u00e9 il Regno di Fantas\u00eca non ha confini n\u00e9 nello spazio n\u00e9 nel tempo, la sua storia non ha mai fine. Tuttavia, le singole storie dei suoi personaggi, dei suoi luoghi, dei suoi oggetti, devono essere concluse perch\u00e9 l'ordine di Fant\u00e0sia non sia scardinato. Per questo, alla fine del libro, le Acque della Vita chiedono a Bastiano se ha portato a termine tutte le proprie storie prima di farlo passare.\nA Fant\u00e0sia, se una vicenda ha avuto inizio deve avere anche uno svolgimento e una fine. Non si tratta comunque della fine che deve per forza esserci in un libro, ma del ciclo regolare della vita fantastica e reale. Si crea cos\u00ec un circolo senza fine, dove una storia ne racchiude un'altra e un'altra ancora, e dove gli ascoltatori della prima non sono che i protagonisti di una seconda. Ma \"La storia infinita\" \u00e8 anche una \"rete di relazioni intertestuali\", un ipertesto \"ante litteram\" che si estende, si ramifica in ogni direzione senza limiti. Chiunque pu\u00f2 continuarla, immaginare una storia precedente o successiva di qualunque personaggio, anche mediante corollari o spin-off; ne sono testimonianza i sei romanzi commissionati dalla Droemer Knaur fra il 2003 e il 2004 per la serie \"Die Legenden von Phantasien\" (lett. \"Le leggende di Fant\u00e0sia\"). I libri non scritti sono spesso accennati da Ende con una formula fissa: \u00abMa questa \u00e8 un'altra storia, e si dovr\u00e0 raccontare un'altra volta\u00bb. Essa \u00e8 lo spunto per l'invenzione di storie secondarie, lasciate in sospeso da Ende per scatenare la fantasia dei lettori e far rivivere ogni volta le creature di Fant\u00e0sia. In un certo senso \u00e8 un antidoto al Nulla che minaccia gli uomini di l\u00e0 dalla finzione letteraria.\nAlla richiesta di dare un'interpretazione a \"La storia infinita\" Ende non ha risposto, affermando che la sua opera non esiste per veicolare un messaggio, ma che ogni commento a proposito sia giusto. L'unico indizio rivelato dall'autore \u00e8:\nCritica.\nLa critica tedesca del tempo della guerra fredda accolse le idee esposte da Ende nel suo romanzo con riluttanza e scetticismo. All'epoca la letteratura doveva essere soprattutto realistica e politicamente impegnata, per cui non c'era spazio per viaggi nel Regno di Fant\u00e0sia. I rappresentanti socialmente attivi della generazione sessantottina criticarono dunque Ende tacciandolo di escapismo, di mancanza di realismo e di tratti eccessivamente \"naif\". Lo studioso Hermann Bausinger utilizz\u00f2 in relazione all'opera di Ende l'espressione \"effetto placebo\", nella misura in cui i giovani lettori spaventati dal futuro e in cerca di una fuga dalla realt\u00e0 trovavano nel romanzo una risposta al loro bisogno di positivit\u00e0 e ricevevano risposte e soluzioni che non erano contenute nel testo stesso.\nTuttavia il messaggio contenuto ne \"La storia infinita\" era diametralmente opposto: non una fuga nel mondo della fantasia in cui vivere felici, ma un invito a considerare la fantasia un mezzo per affrontare i problemi del mondo reale. Ende si stanc\u00f2 di doversi ripetutamente giustificare agli occhi della critica per la sua scelta di trattare il fantastico e defin\u00ec \"soffocante\" il lungo dibattito sull'escapismo. A colpirlo maggiormente fu per\u00f2 il fatto che non gli si volevano riconoscere i suoi meriti artistici e creativi, degradandolo a mero \"cantastorie della nazione\". Ende decise cos\u00ec di ignorare le critiche e di godersi il successo presso i suoi lettori:\nPer cui al ridosso della sua uscita, \"La storia infinita\" fu liquidato come letteratura per ragazzi e i pochi adulti che pure lo leggevano, lo facevano in modo sommesso e quasi vergognandosene. Lo stesso Ende comment\u00f2 che se il suo romanzo \u00abfosse apparso dieci anni prima, nessuno si sarebbe interessato ad esso\u00bb. Invece negli anni ottanta la mutata sensibilit\u00e0 port\u00f2 una nuova generazione di lettori all'improvviso interesse per il libro e per i suoi temi romantici e favolistici, tanto che gi\u00e0 nel 1980 \"Der Spiegel\" lo defin\u00ec un probabile libro di culto e qualche anno pi\u00f9 tardi sarebbe diventato il pi\u00f9 grande successo della storia recente della letteratura tedesca, venendo tradotto in oltre 40 lingue e vendendo pi\u00f9 di 10 milioni di copie in tutto il mondo.\n\"Der Spiegel\" associ\u00f2 il viaggio nel Regno di Fant\u00e0sia de \"La storia infinita\", inteso come fuga dalle illusioni e dalle menzogne del mondo reale, alle opere fantasy di J. R. R. Tolkien, precisando per\u00f2 che il primo assume una valenza pi\u00f9 pedagogica. Invece che rifugiarsi in un facile escapismo, infatti, Ende suggerisce ai suoi lettori di \u00abaccettare la fantasia e la poesia, ma di rapportare i propri desideri e sogni alla loro vita di tutti i giorni\u00bb, come testimoniato dai continui richiami di Atreiu e Fuchur a Bastiano affinch\u00e9 ritorni al suo mondo per portare equilibrio tra i due regni. Pur notando a tratti un'eccessiva semplicit\u00e0, la redazione della rivista giudic\u00f2 la narrazione \"fluida e facilmente fruibile\", arricchita da un'\"atmosfera romantica\" e una \"fantasia strabordante\". \"Die Zeit\" lo giudic\u00f2 invece un romanzo filosofico carico di significati e di difficile interpretazione, reso piacevole dalla trama avvincente, dalla ricchezza di immagini e dalla riuscita rappresentazione di un mondo immaginario accuratamente pensato. Il \"Corriere della Sera\" ha sottolineato la presenza di numerosi riferimenti culturali e citazioni che ne rendono la lettura pi\u00f9 adatta ad un pubblico maturo piuttosto che ad uno giovanile che si fermerebbe ad una lettura superficiale dell'opera.\nTrasposizioni.\nCinema e televisione.\nAppena un anno dopo la pubblicazione del libro, il produttore Bernd Eichinger ottenne da Ende i diritti per trarne un film. Tuttavia mano a mano che la sceneggiatura del regista Wolfgang Petersen si distanziava dal materiale originale, lo scrittore si convinse che permettere l'adattamento filmico non era stata una buona idea, riservandosi il diritto di ritirare il suo nome dalla pellicola. Nel 1984 usc\u00ec quindi \"La storia infinita\", una trasposizione della prima parte del romanzo \u2014 corrispondente al viaggio di Atreiu \u2014 che, con un budget di 25 milioni di dollari, divenne all'epoca il film pi\u00f9 costoso prodotto all'infuori degli Stati Uniti e dell'Unione Sovietica. Nonostante il successo di pubblico e critica, Ende fu inorridito dal prodotto finale e lo defin\u00ec un \"gigantesco melodramma di \"kitsch\", commercializzazione, pupazzi e plastica\".\nAl primo film fecero seguito due produzioni statunitensi: \"La storia infinita 2\" (1990), diretto da George Trumbull Miller e vagamente basato sulla seconda parte del romanzo, e \"La storia infinita 3\" (1994), con regista Peter MacDonald, che presenta invece una storia originale e ha in comune con il libro solo alcuni personaggi. Nel 2003 \u00e8 stato infine pubblicato in DVD ed esclusivamente in tedesco il film \"Die unendliche Geschichte 4 - Der Kampf um Phantasien\".\nNel 2009 circol\u00f2 la notizia che Warner Bros., The Kennedy/Marshall Company e Appian Way erano in trattativa per realizzare un nuovo adattamento cinematografico de \"La storia infinita\", il quale avrebbe esplorato \u00abi dettagli pi\u00f9 sfumati del romanzo di Ende che erano stati omessi dal film originale e dai due sequel\u00bb. Nel 2011, tuttavia, la produttrice Kathleen Kennedy afferm\u00f2 che problemi nell'acquisizione dei diritti indicavano che il film \"non \u00e8 destinato a compiersi\".\nNel 1995 \u00e8 stata realizzata una serie televisiva a cartoni animati in 26 episodi di produzione franco-tedesco-canadese intitolata \"La storia infinita\". \"Tales from the Neverending Story\", una serie televisiva di 13 puntate raccolte in una stagione e liberamente basata su \"La storia infinita\", \u00e8 stata prodotta dalla compagnia canadese Muse Entertainment e trasmessa in Nord America a partire da ottobre 2001.\nRadio e audiolibri.\nNel 1980 la Phonogram produsse un radiodramma di circa tre ore che si mantiene molto fedele al romanzo di Ende, salvo essere riassunto per problemi di spazio su musicassetta. L'adattamento venne diretto da Anke Beckert, le musiche furono composte da Frank Duval, mentre come narratore fu scelto Harald Leipnitz. L'opera \u00e8 stata pubblicata da Karusell in tre cassette e in seguito in tre CD della durata di circa 55 minuti con i sottotitoli \"Die gro\u00dfe Suche\" (\"La grande ricerca\"), \"Das Zeichen der Kindlichen Kaiserin\" (\"Il simbolo dell'Infanta Imperatrice\"), \"Die Reise zum Elfenbeinturm\" (\"Il viaggio alla Torre d'Avorio\"). Una nuova versione in sei parti \u00e8 stata trasmessa dal 7 novembre al 12 dicembre 2014 dalla Westdeutscher Rundfunk K\u00f6ln e in seguito pubblicata su CD da H\u00f6rbuch Hamburg.\nNel 2007 l'etichetta Der Audio Verlag pubblic\u00f2 \"Die unendliche Geschichte\" come audiolibro. L'opera, con una durata di 655 minuti e raccolta in nove CD, venne letta da Rufus Beck. Anche questo adattamento non \u00e8 completo, anche se rispetto al radiodramma mancano solo poche scene e non intere sequenze. Una versione integrale del romanzo \u00e8 stata pubblicata come audiolibro da H\u00f6rbuch Hamburg il 22 febbraio 2013, con Gert Heidenreich come narratore.\nTeatro.\nNel 1999 venne eseguito a Magdeburgo il balletto \"Die unendliche Geschichte von der Zerst\u00f6rung und Rettung des Landes Phantasien\" con musica di Siegfried Matthus e direzione di Irene Schneider. Lo stesso compositore Siegfried Matthus si era assicurato da Ende i diritti per un adattamento operistico del romanzo, che debutt\u00f2 il 10 aprile 2004 a Treviri e Weimar.\nLa grotta-teatro di Baumannsh\u00f6hle nel comune di Oberharz am Brocken ha ospitato a partire dal 26 novembre 2005 una rappresentazione teatrale de \"La storia infinita\". Il primo spettacolo all'aperto avvenne invece il 9 luglio 2011 a Korbach.\n\"Legenden von Phantasien\".\nData la grande popolarit\u00e0 de \"La storia infinita\", la casa editrice Droemer Knaur commission\u00f2 a prominenti autori tedeschi una serie di romanzi spin-off ambientati nel Regno di Fant\u00e0sia. I libri vennero raccolti a partire dal 2003 nella collana \"Legenden von Phantasien\"; inizialmente prevista come una serie di dodici volumi, la collana venne chiusa nel 2004 dopo la pubblicazione del sesto albo. I libri della serie sono:\nGiochi e videogiochi.\nNel 1985 la software house inglese Ocean Software svilupp\u00f2 \"The Neverending Story\", un'avventura testuale per sistemi a 8 bit, basata in particolare sul film. Nel 1990 fu la volta di \"The Neverending Story II\", un videogioco a piattaforme d'avventura pubblicato da Linel Trading per Commodore 64, Amiga e Atari ST, basato sul secondo film. Nel 1991 vide la luce una versione per MS-DOS. \"\" \u00e8 un videogioco per Windows sviluppato dall'azienda tedesca Attaction e pubblicato da DTP Entertainment, ak tronic e da DreamCatcher Interactive nel 2002. Nel platform il giocatore veste i panni di Atreiu in viaggio per Fant\u00e0sia alla ricerca dell'Auryn scomparso, mentre il Nulla minaccia nuovamente il regno fatato.\nUn gioco da tavolo intitolato \"Die unendliche Geschichte \u2013 Das phantastische Erlebnisspiel\" \u00e8 stato sviluppato da Klaus Hollitzka e pubblicato nel 1987 da Amigo Spiele.\nFumetti.\nL'opera \u00e8 stata parodiata dal fumetto \"Paperino in: \"La storia (in)finita\"\", scritta da Caterina Mognato, illustrata da Giuseppe Dalla Santa e pubblicata per la prima volta in due parti il 29 dicembre 1991 nel numero 1883 di \"Topolino\". In essa il ruolo di Bastiano \u00e8 ricoperto da Paperino, Atreiu da Topolino, Fuchur da Dumbo, l'Infanta Imperatrice da Paperina e l'Auryn dalla Numero Uno di Paperon de' Paperoni, vi compaiono inoltre molti altri personaggi dell'universo Disney."}
{"id": "77217", "revid": "47767", "url": "https://it.wikipedia.org/wiki?curid=77217", "title": "Universo de La storia infinita", "text": "Il romanzo \"La storia infinita\", scritto da Michael Ende nel 1979, \u00e8 ambientato principalmente in un mondo fittizio chiamato Fant\u00e0sia (\"Phant\u00e1sien\" nell'originale tedesco), con alcune scene che si svolgono in una localit\u00e0 imprecisata del mondo reale (la Terra).\nAmbientazioni.\nFant\u00e0sia.\nFant\u00e0sia \u00e8 un universo regolato da leggi molto diverse da quelle che valgono per il mondo reale. Ad esempio, non ha alcun confine: il regno di Fant\u00e0sia si estende in modo illimitato in ogni direzione; inoltre, i vari luoghi di Fant\u00e0sia non hanno un posto fisso: la loro \"vicinanza\" o \"lontananza\" dipende dalla volont\u00e0 del singolo di raggiungere un determinato posto. Di conseguenza, \u00e8 impossibile disegnare una mappa di Fant\u00e0sia.\nAnalogamente allo spazio, anche il tempo \u00e8 del tutto relativo; in alcuni punti il suo scorrere appare parallelo a quello reale. In altri, invece, lo scorrere del tempo appare pi\u00f9 come il dettaglio fittizio di una trama, come quando Graogram\u00e0n, appena creato dai desideri di Bastiano, afferma che lui ed il deserto di Goab sono l\u00ec \"da sempre\", e alle obiezioni di Bastiano risponde: \"Ma tu non sai che Fant\u00e0sia \u00e8 il Regno delle Storie? Una Storia pu\u00f2 essere nuova eppure raccontare di tempi immemorabili. Il passato nasce con lei\". Pu\u00f2 inoltre accadere che il presente influenzi il passato modificandolo: ad esempio, durante la sua permanenza ad Amarganta, inventando diverse storie Bastiano di fatto crea il passato della citt\u00e0 e dei suoi abitanti, e la biblioteca cittadina, inventata sul momento dal ragazzo, viene descritta come \"sempre esistita\". Lo stesso meccanismo si applica al futuro: in diversi punti del romanzo avviene che l'invenzione e la narrazione da parte di Bastiano producono eventi che si svolgeranno effettivamente (seppure spesso con risvolti imprevisti).\nFant\u00e0sia ha un'imperatrice, la cui carica \u00e8 per\u00f2 del tutto simbolica, dato che non esercita in alcun modo il suo potere; pi\u00f9 che una sovrana \u00e8 una dea, che incarna l'innocenza fanciullesca e che permette a Fant\u00e0sia di esistere. Chiunque cercasse di prendere il posto dell'Infanta Imperatrice finirebbe con l'impazzire e sarebbe condotto a un esilio volontario verso la Citt\u00e0 degli Imperatori. A Fant\u00e0sia esistono vari \"Stati\" ed entit\u00e0 autonomi (monarchie, repubbliche, comunit\u00e0 tribali e via dicendo), che comunque rimangono devoti all'Infanta Imperatrice.\nPer gli abitanti di Fant\u00e0sia vi \u00e8 un solo modo di lasciare il loro mondo e raggiungere la Terra, quello di farsi inghiottire dal \"Nulla\", il male che piagava Fant\u00e0sia quando l'Infanta Imperatrice era ammalata. Il Nulla \u00e8 una sorta di forza che dilaga in tutto il mondo, distruggendo ogni cosa che incontra; essendo inoltre causa della malattia dell'Infanta Imperatrice, esso minaccia l'esistenza stessa di Fant\u00e0sia e dei suoi abitanti, motivo per cui l'Infanta Imperatrice incarica Atreiu di trovare un modo per fermare la piaga. Lasciandosi inghiottire dal Nulla, gli abitanti di Fant\u00e0sia vengono tramutati in menzogne, manie e ossessioni. Per gli abitanti della Terra \u00e8 invece possibile viaggiare da un mondo all'altro anche pi\u00f9 volte, con metodi diversi: il protagonista della storia, Bastiano, ad esempio, raggiunge Fant\u00e0sia nel momento in cui chiama ad alta voce l'Infanta Imperatrice, e la lascia passando per le Acque della Vita.\nLuoghi di Fant\u00e0sia.\nTra i vari luoghi di Fant\u00e0sia descritti dal romanzo si ricordano:"}
{"id": "77220", "revid": "339392", "url": "https://it.wikipedia.org/wiki?curid=77220", "title": "Fant\u00e0sia", "text": ""}
{"id": "77222", "revid": "521714", "url": "https://it.wikipedia.org/wiki?curid=77222", "title": "Chiesa cristiana avventista del settimo giorno", "text": "La Chiesa cristiana avventista del settimo giorno (abbreviata in avventista) \u00e8 un movimento minoritario religioso cristiano. I suoi principali caratteri distintivi sono l'osservanza del sabato come giorno di festa, riposo e culto settimanale, e l'attesa della seconda venuta di Ges\u00f9 Cristo. Il movimento \u00e8 sorto negli Stati Uniti d'America durante la met\u00e0 del XIX secolo, mentre la chiesa fu ufficialmente istituita, nel 1863, a Battle Creek, in Michigan. Fra i suoi fondatori vi fu la predicatrice statunitense Ellen Gould White, considerata una profetessa e i cui scritti ancora oggi sono tenuti in grande considerazione dalla chiesa, cos\u00ec come dagli avventisti del settimo giorno del movimento di riforma.\nNella sua dottrina sono presenti punti in comune con le altre confessioni cristiane, come la Trinit\u00e0, e protestanti, come il principio Sola Scrittura, mentre la distinguono la mancanza dell'inferno e dell'anima immortale, lo stato di incoscienza dei morti e la dottrina del Giudizio universale. Questa chiesa \u00e8 particolarmente conosciuta anche per la sua proposta di uno stile di vita sano e vegetariano, per l'impegno a favore della libert\u00e0 religiosa, per le attivit\u00e0 sociali e solidali svolte attraverso l'ADRA (Adventist Development &amp; Relief Agency) e per i suoi principi progressisti.\nStoria.\nOrigini: William Miller e i milleriti.\nNel corso della prima met\u00e0 del XIX secolo gli Stati Uniti d'America vissero un grande fermento culturale religioso, all'interno del quale si svilupparono movimenti molto diversi tra loro, come ad esempio la Chiesa di Ges\u00f9 Cristo dei santi degli ultimi giorni, la principale organizzazione dei mormoni. All'interno di questo clima culturale e religioso, William Miller, contadino battista dello Stato di New York, interpret\u00f2 le profezie contenute nel libro biblico di Daniele, in particolare del capitolo otto, sostenendo che indicassero l'imminente ritorno di Cristo tra il 1843 ed il 1844. Miller inizi\u00f2 a diffondere questa convinzione pubblicamente a partire dal 1831. I seguaci di Miller, i milleriti, formarono un movimento autonomo in seguito solo in parte confluito nella Chiesa cristiana avventista, staccandosi dalle rispettive Chiese di origine.\nTuttavia, la previsione della seconda venuta di Cristo per il 22 ottobre 1844, ultima data proposta dai milleriti, non si realizz\u00f2, causando lo sfaldamento del movimento, in una pluralit\u00e0 di chiese e di gruppi differenti tra di loro, che fino ad allora era stato tenuto insieme essenzialmente dalla fiducia in William Miller e nella sua dottrina, non essendovi nessun altro retroterra comune.\nRinascita: gli avventisti sabatisti.\nUn gruppo di milleriti, delusi dal mancato avvento del 1844, si ritrov\u00f2 per scoprire che gli errori interpretativi dovevano essere evidentemente alla base del problema e del conseguente sfaldamento del movimento. Giunsero cos\u00ec alla conclusione che il giorno 22 ottobre 1844 fosse, non il giorno del secondo avvento, bens\u00ec l'inizio di un periodo particolare, detto giudizio investigativo; un'inchiesta cosmica dove Ges\u00f9 Cristo dichiara davanti al Padre, l'appartenenza dei suoi figli e il loro pieno perdono, prima della sua venuta letterale, il secondo avvento.\nIl passo chiave citato a sostegno di questa dottrina si trova in, Daniele 8:14, dove si legge: \"\"Egli mi rispose: 'Fino a duemilatrecento sere e mattine; poi il santuario sar\u00e0 purificato\" (secondo la versione della Bibbia Nuova Riveduta 2006).\" A motivo della frase \"\"poi il santuario sar\u00e0 purificato\", molti avventisti collegano questo versetto col capitolo 16 del Levitico, che descrive la purificazione del Santuario da parte del sommo sacerdote israelita nel giorno di espiazione. Molti di loro collegarono le parole di Daniele anche con il capitolo 9 della Lettera agli ebrei, che descrive Ges\u00f9 come il grande sommo sacerdote celeste. Questo ragionamento si basa su un metodo di indagine scritturale, secondo cui, se si trova una certa parola, (nel caso specifico \u201csantuario\u201d e \u201cpurificazione\u201d) in pi\u00f9 passi della Bibbia, significa che quei passaggi sono in qualche modo correlati\".\" Gli avventisti formularono questo ragionamento: i sacerdoti dell'antico Israele compivano nel Tempio di Gerusalemme un ministero quotidiano che aveva come risultato il perdono dei peccati. Nel giorno dell'espiazione, il sommo sacerdote compiva nel luogo santissimo \"(Sancta sanctorum),\" la stanza pi\u00f9 interna del tempio, un ministero annuale il cui risultato era la cancellazione dei peccati. Perci\u00f2 concludono che il ministero sacerdotale di Cristo si articola in due fasi.\nGli avventisti ritengono che dal 1844 Ges\u00f9 stia investigando gli atti della vita di tutti coloro che si professano credenti, prima dei morti e poi dei viventi, per stabilire se meritino o meno la vita eterna. Questo esame costituisce il cosiddetto \"Giudizio Investigativo\". Dopo che le persone sono state cos\u00ec giudicate, i peccati di coloro che superano questo esame vengono cancellati dai libri. Ma, spiegava Ellen G. White, il nome di coloro che non superano l'esame sar\u00e0 \"cancellato dal libro della vita\". Nel registro del cielo, il perdono \u00e8 segnato accanto ai nomi di coloro che si sono pentiti dei propri peccati e che per fede hanno reclamato il sangue di Ges\u00f9 Cristo come loro sacrificio espiatorio. Resi partecipi della giustizia di Cristo, i loro caratteri rispondono alle esigenze della legge di Dio, i loro peccati sono cancellati, ed essi sono ritenuti degni della vita eterna. Cos\u00ec \"verr\u00e0 deciso il destino di tutti: o la vita o la morte\"\". A quel punto il santuario celeste verr\u00e0 purificato, adempiendosi Daniele 8:14.\n\"Joseph Bates\", capitano di marina unitosi al movimento su ispirazione ed influenza diretta dei Battisti del Settimo Giorno, convinse il gruppo dell'importanza del sabato come settimo giorno biblico, giorno di riposo e segno del patto tra il credente e Dio. I Battisti riunirono i gruppi milleriti superstiti formando il gruppo degli \"avventisti sabatisti\". Elementi di spicco del gruppo furono i coniugi, James Springer White e Ellen G. White, che contribuirono alla diffusione della dottrina. Inoltre promossero il loro messaggio tramite numerose pubblicazioni, e, nel 1855 a Battle Creek (Michigan), nacque la prima casa editrice.\nFondazione della Chiesa.\nGli \"avventisti sabatisti\" si diedero un'organizzazione stabile nel 1861, costituendo la \"Conferenza degli avventisti del settimo giorno del Michigan\". La scelta del nome avvenne a seguito di un acceso dibattito. In tale nome sono espressi due elementi importanti delle dottrine avventiste: il Secondo Avvento ed il sabato. Nel 1863 fu costituita la Conferenza generale degli avventisti del settimo giorno che comprendeva 3.500 membri e circa 30 pastori divisi in varie federazioni (in inglese \"Conferences\") locali.\nDottrina.\nLa Chiesa confessa la fede trinitaria e cristologica dei primi simboli cristiani, sebbene alcuni avventisti della prima ora avessero posizioni antitrinitarie.\nDopo la grande delusione dei \"milleriti\", la chiesa, in accordo con la Bibbia, non propone date sul ritorno di Ges\u00f9. Comprendendo la natura dell'adempimento della profezia di Daniele 8, detta delle 2\u00a0300 sere e mattine, si comprese che Ges\u00f9 non sarebbe ritornato nel 1844, ma che da quella data egli sarebbe passato nel \u201cSantissimo\u201d, il luogo pi\u00f9 interno del santuario celeste, per continuare nell\u2019opera di intercessione a favore dell'umanit\u00e0, e allo stesso tempo istruire un giudizio per distinguere coloro che saranno salvati da quelli che respingeranno la \"sua grazia\". Questo processo inaugura \"gli ultimi tempi\", un periodo storico immediatamente precedente al ritorno di Ges\u00f9. L'esperienza storica del movimento aiuta a comprendere il processo di scoperta biblica del quadro profetico delineato nel libro di Daniele e nell'Apocalisse. Mentre in un primo momento si comprese il santuario da purificare di Daniele 8 come immagine della terra stessa, in un secondo momento venne inteso come riferito al santuario celeste. Il gruppo dei milleriti delusi comprese, grazie agli scritti del levitico, che quella purificazione aveva attinenza con la liturgia delle feste ebraiche.\nUna di queste feste era proprio quella in cui avveniva la purificazione del santuario. La festa \u00e8 detta \"Giorno dell'espiazione o festa del perdono,\" dall'ebraico Yom Kippur. Tale celebrazione si svolgeva una volta l'anno con un sacrificio animale e del suo sangue, sacrificio che rappresentava l'espiazione. Il sangue dell'animale veniva cosparso una volta l'anno nel luogo santo sull'arca del patto. Questo gesto rappresentava un giudizio di Dio sul popolo, inteso come liberazione attraverso la grazia divina. Quindi la Chiesa crede nel giudizio di Dio come una liberazione attraverso la salvezza di Ges\u00f9 Cristo. Tale giudizio non rappresenta un qualcosa del quale avere paura, ma una valutazione avente un carattere estremamente positivo: \"La Sola Grazia\", la liberazione di Dio verso il suo popolo. Altre peculiarit\u00e0 della chiesa sono l'accoglienza del Decalogo come suprema legge morale per l'umanit\u00e0, assieme al comandamento di Ges\u00f9, \"\"ama Dio e il tuo prossimo come te stesso\". Il settimo giorno, il memoriale della creazione, il giorno dedicato al riposo, \u00e8 considerato il sabato e non la domenica.\nSull'immortalit\u00e0 dell'anima, la Chiesa sostiene che l'antropologia ebraica sia \"caratterizzata dall'assenza del dualismo anima-corpo. In ebraico, l'anima \u00e8 l'uomo nella sua interezza\".\" La morte terrena \u00e8 intesa come un sonno. Tutti i defunti dormono nella polvere della terra in attesa del loro destino finale: se hanno vissuto in favore o contro Cristo Ges\u00f9 potranno ottenere la salvezza o la perdizione eterna solo al momento del ritorno di Ges\u00f9, quando ci sar\u00e0 il giudizio. Il paradiso dei salvati sar\u00e0 vissuto anima e corpo prima in cielo (per mille anni) e poi sulla terra rinnovata (per l\u2019eternit\u00e0), mentre la perdizione eterna equivale alla distruzione definitiva dell\u2019essere umano, anima e corpo\".\"\nI maggiori riti praticati nella Chiesa sono il battesimo, non conferito in et\u00e0 infantile, ma nel momento in cui il futuro credente accetta la fede conoscendola, e la \"Santa Cena\", preceduta dal rito della lavanda dei piedi, secondo l'esempio dato da Ges\u00f9 Cristo all'ultima Cena (Giovanni 13). La missione di tale Chiesa \u00e8 di proclamare a tutti i popoli il Vangelo eterno, secondo il messaggio dei tre angeli di Apocalisse 14:6-12, ossia di guidarli ad accettare Ges\u00f9 come personale Salvatore unendosi alla sua Chiesa, di prepararli in vista del suo imminente ritorno. Per questo, la Chiesa ha scelto come proprio simbolo i tre angeli di Apocalisse 14:6-12, che rappresentano scopo e missione del movimento stesso.\nOltretutto, importanti sono i 28 punti dottrinali, con un'interpretazione diversa dal resto del cristianesimo, ed in particolare dal cattolicesimo, soprattutto riguardo alla battaglia finale dell'Apocalisse: secondo gli avventisti, dopo il ritorno di Ges\u00f9 si inaugurer\u00e0 il cosiddetto, \"millennio\", un periodo di mille anni citato nello stesso Libro dell'Apocalisse secondo il quale, i \"giusti abiteranno con il Signore in paradiso e i dannati saranno giudicati\". Secondo quest'interpretazione, alla fine del millennio Ges\u00f9 Cristo e i suoi santi, ed il Regno dei Cieli dove essi risiedono adesso, scenderanno sulla Terra, al riparo dal \"maligno\". Ges\u00f9 Cristo far\u00e0 risorgere i defunti dannati, ed allora Satana e i suoi seguaci cercheranno di far guerra ai servitori di Ges\u00f9 Cristo, ma saranno sopraffatti dal suo potere. Sotto il suo comando, Dio distrugger\u00e0 Satana e i dannati una volta per tutte tramite un fuoco consumante. La Terra sar\u00e0 bruciata, purificata da tutto il male, e, successivamente, secondo i due capitoli finali dell'Apocalisse (21-22), la Terra sar\u00e0 infine ricreata nuovamente, e riportata al suo stato originario prima che il peccato comparisse nel mondo. In seguito Ges\u00f9 Cristo e i suoi santi redenti saranno dichiarati vittoriosi.\nLa Chiesa identifica Ges\u00f9 con l'Arcangelo Michele. Da questo punto di vista, Michele \u00e8 il primo e il pi\u00f9 grande di tutte le creature di Dio. Questo, semplicisticamente, \u00e8 motivato dalla Bibbia che menziona solo un arcangelo per nome, Michele appunto, suffragato, secondo le loro interpretazioni, dalla prima lettera ai Tessalonicesi (4:16), in cui san Paolo dice riguardo a Ges\u00f9: \u00abPerch\u00e9 il Signore scender\u00e0 dal Cielo con un comando, e con la voce di un arcangelo\u00bb. In quest'ottica, la parola \"arcangelo\" significherebbe \"capo degli angeli\" piuttosto che \"capo angelo\", e questo titolo sarebbe simile a quello di \"Principe\" che usa il profeta Daniele. La teoria della cospirazione del \"Vicarius Filii Dei\", ipotizzata come un'esplicitazione dello storico titolo \"Vicarius Christi\", prende spunto da un'espressione utilizzata in riferimento a San Pietro nel falso storico della Donazione di Costantino. Dal XIX secolo, a causa dell'interpretazione di Ellen G. White che indicava nel Papa la bestia, usando i numeri romani nella formula \"Vicarius filii Dei\"\", dato che nel latino classico non c'era distinzione tra \"U\" e \"V\", alcuni gruppi di Avventisti del settimo giorno hanno avanzato la convinzione che tale locuzione sia da identificare con il numero della Bestia (666) del Libro dell'Apocalisse e che sia usata nella tiara papale, connotando il Papa come l'Anticristo. La mancanza di immagini o prove sull'uso del \"Vicarius Filii Dei\" sulla tiara o sulla mitria, in abbinamento al mancato uso dell'espressione come titolo ufficiale, hanno fatto s\u00ec che questa teoria fosse abbandonata da molti Avventisti.\nLa \"Chiesa\" \u00e8 inclusa tra le sette para-cristiane, mentre secondo una revisione discussa delle sue dottrine da parte di ecumenici la considera all'interno delle correnti minoritarie del protestantesimo. Altre Chiese protestanti pi\u00f9 antiche, come ad esempio i Battisti del Settimo Giorno, considerano gli Avventisti del Settimo Giorno come un'autentica Chiesa Cristiana, fondata sulle Sacre Scritture. Molti Avventisti, specie negli Stati Uniti d'America tra i quali alcuni pastori, provengono dall'ebraismo.\nDiffusione.\nLa Chiesa \u00e8 diffusa in quasi tutto il mondo. Secondo stime interne al 30 settembre 2013 gli aderenti sono in totale , presenti in 216 paesi. Questi dati confermano la crescita costante della Chiesa.\nOggi, meno del 7% del totale mondiale risiede negli Stati Uniti, con membri in congregazioni (0,4%). L'Africa \u00e8 il continente con il maggior numero di avventisti, anche se \u00e8 in America Latina l'area nella quale la Chiesa cresce pi\u00f9 velocemente. Dei nuovi membri adulti battezzati nel 2012, oltre un milione, circa il 41% si trova in America Latina e nell'Africa meridionale, il 18% in America Centrale, e circa il 16% in Africa centrale ed orientale. Il restante 21% vive nelle altre regioni. L'Europa conta il 2% di nuovi membri, presenti soprattutto in Romania con membri e 1091 chiese. L'Agenzia avventista di soccorso e di sostegno allo sviluppo, l'ADRA, \u00e8 presente in oltre 125 paesi e assiste ogni anno oltre 19 milioni di persone. \"Richard Justin Ehoussou\", nato da madre ghanese e da padre ivoriano, a Dabou in Costa d'Avorio, fu il primo pastore avventista di origine africana a esercitare in Italia. Nel periodo 2010-2014 \u00e8 stato direttore del direttore del \"Campo Nord-Italia\" della Chiesa, con sede a Sesto San Giovanni nella Provincia di Milano.\nNell'Africa centro-orientale, il Congo \u00e8 il paese con la pi\u00f9 significativa presenza avventista, con 626 chiese con circa 328\u00a0000 membri adulti battezzati. L'area geografica dell'Africa centro-orientale presenta 805 scuole elementari, 303 scuole superiori, 6 college e universit\u00e0.\nCome gi\u00e0 detto, in Europa, notevole \u00e8 la presenza di avventisti in Romania, con membri e 1091 chiese. In Italia, nel 2012 vi erano 109 tra chiese e luoghi di culto aperti al pubblico, con membri adulti battezzati e simpatizzanti.\nAnche in Israele vi \u00e8 una presenza, seppur ridotta, di circa 1000 membri. In Israele esiste una \"Jewish-Adventist Friendship\", con 29 sinagoghe avventiste, composte sia da rabbini di congregazioni giudaico-messianiche, che da pastori avventisti che celebrano in comune le funzioni religiose. Esistono altre 77 comunit\u00e0 di questo tipo, presenti soprattutto negli Stati Uniti d'America.\nNel mondo la Chiesa cristiana avventista del settimo giorno gestisce oltre scuole, circa 723 ospedali e strutture sanitarie, 66 case editrici che stampano un totale di 450 riviste in 340 lingue diverse, stazioni radio e canali televisivi, come la prima e storica rete televisiva avventista \"3ABN Three Angels Broadcasting Network,\" le cui trasmissioni iniziarono il 23 novembre 1986 in Thompsonville, Illinois, Stati Uniti e poi Hope Channel nata il 10 ottobre del 2003 a Silver Spring, nello stato del Maryland, negli Stati Uniti d'America, che attualmente \u00e8 anche la sede mondiale ed il quartier generale della Chiesa cristiana avventista del settimo giorno, mentre la capitale storica dell'avventismo resta sempre Battle Creek, nel Michigan, Stati Uniti d'America.\nIn Europa e in Italia.\nLa chiesa avventista arriva in Europa a seguito di migrazioni. Il primo a predicare il messaggio in Europa fu un ex frate francescano polacco, \"Michael Belina Czechowsky.\"\nCzechowski e le origini della missione avventista italiana.\n\u00abDopo aver riflettuto e pregato molto ho deciso di seguire il consiglio di cari amici e fratelli, e di far sapere a tutti che sto per recarmi in Italia per predicare la buona novella della venuta del regno di Cristo\u2026 mi stabilir\u00f2 nella Val Pellice, nei pressi di Torino dove risiedono i valdesi. Cari fratelli aiutatemi a realizzare questo viaggio\u2026\u00bb\nCon queste parole pronunciate nel marzo del 1864, Michael Belina Czechowski (1818 -1876) esprime il suo desiderio di lasciare gli Stati Uniti e rientrare in Europa per portarvi l\u2019avventismo. In Polonia, dov\u2019era nato, aveva abbracciato la vita monastica e il 25 giugno 1843, all\u2019et\u00e0 di 25 anni, con un\u2019imponente cerimonia, era stato consacrato prete cattolico.\nIl 24 dicembre dello stesso anno, avendo aderito al movimento rivoluzionario sollevato dal clero in vista della liberazione del giogo zarista, lascia Cracovia e si mette in viaggio alla volta dell\u2019Italia. A Roma viene ricevuto da papa Gregorio XVI per lasciargli un promemoria in latino riguardante la riforma del clero polacco. Il 20 gennaio, per\u00f2, lascia anche Roma per recarsi a Parigi e dopo lunghe peripezie giunge a Ginevra, la citt\u00e0 di Calvino, in cui matura la decisione di rompere con la politica e con la chiesa di Roma. Impara il mestiere del rilegatore e il 5 ottobre 1850 sposa Marie-Virginie Delavouet, semianalfabeta. Avendo l'appoggio dei gesuiti, trova rifugio a Londra e, grazie a lord Dudley Stuart e ai Battisti del settimo giorno, riceve un passaggio gratuito per New York.\nNel 1857, a Findlay, diventa membro della chiesa avventista e osservatore del sabato. Dopo un soggiorno a Battle Creek ha modo di conoscere i dirigenti del nascente movimento avventista. Ottiene un discreto successo nel Queb\u00e9c, a Montr\u00e9al, nella predicazione del messaggio dell\u2019avvento in lingua francese, e da l\u00ec a poco comincia ad accarezzare il desiderio di ritornare nel vecchio Continente. Ne parla con i dirigenti, ma questi si dimostrano alquanto freddi nei suoi confronti. Conoscono bene la sua inaffidabilit\u00e0 e la propensione a fare debiti. Gli consigliano di ricercare la prudenza e la saggezza, perch\u00e9 la sua incapacit\u00e0 a esercitare un sano discernimento potrebbe creare non poche difficolt\u00e0 ai membri.\nNon ha intenzione di interrompere la collaborazione con Battle Creek, ma \u00e8 comunque pronto a ricevere il finanziamento dal gruppo avventista osservatore della domenica.[2] Il 6 giugno 1864 sbarca a Londra con sua moglie, quattro figli (Ludomir, Anne Sophie, Michelandr\u00e9 e Victor Emmanuel) e la segretaria, Annie Eliza Butler, avventista del primo giorno e sorella di George Ide Butler (1834-1918), avventista sabatista, che diventer\u00e0 poi presidente della Conferenza Generale.\nAi primi di luglio del 1864, Czechowski entra in Italia dal passo di Moncenisio e, passando da Susa, Torino e Pinerolo, giunge a Torre Pellice. In tasca ha solo un dollaro, chiede alloggio in un albergo di propriet\u00e0 di una coppia valdese che gli fa credito. In una cittadina di circa tremila abitanti esistono due chiese protestanti di lingua francese curate dallo stesso pastore. Il concistoro valdese gli d\u00e0 la possibilit\u00e0 di presentare le sue dottrine e ci\u00f2 avviene nel tempio dei Coppieri, in presenza del pastore Malan, dei professori del collegio e di Cotter, un laico inglese.\nIl tempio \u00e8 stracolmo e le tavole profetiche che l\u2019oratore utilizza fanno impressione. Evoca le persecuzioni subite dai valdesi e dagli ugonotti e afferma di essere fiero di trovarsi in mezzo ai loro discendenti. Nel nuovo Continente, Dio ha offerto un rifugio ai credenti perseguitati in Europa. Negli Stati Uniti d'America, in quel momento in piena guerra di secessione, Dio ha suscitato un popolo che osserva i comandamenti di Dio e ha la fede di Ges\u00f9 Cristo. Egli ha risposto all\u2019appello di far ritorno in Europa per proclamare questo messaggio anche in Italia. La risposta dei dirigenti valdesi \u00e8 molto cortese e gentilmente lo ringraziano per le parole lusinghiere, ma gli consigliano di recarsi presso popoli slavi . Solo presso la Chiesa cristiana evangelica dei fratelli trova un certo interesse. Gli abitanti di Torre sono poveri contadini che lavorano molto duramente ma guadagnano poco, cos\u00ec scrive al gruppo di sostenitori oltreoceano per far conoscere la necessit\u00e0 di avere altri mezzi economici per proseguire l\u2019opera.\nUna delle prime persone che si interessa al messaggio dell\u2019imminente venuta in gloria di Cristo e dell\u2019osservanza di tutti i comandamenti, incluso il sabato, \u00e8 Catherine Revel (1830-1930), valdese dissidente. Anche Barth\u00e9lemy, suo marito, ha cominciato a osservare il sabato ma, non riuscendo pi\u00f9 a sopportare le derisioni dei compaesani, dimostra una certa ostilit\u00e0 e rifiuta le visite di Czechowski a casa sua. Catherine, prima di aderire al movimento avventista, chiede a uno degli anziani della sua chiesa perch\u00e9 i valdesi osservano la domenica invece del sabato. La risposta le d\u00e0 la conferma che la scelta che sta per fare onora l\u2019autorevolezza della Parola di Dio.\nNei 17 mesi della sua permanenza in Italia, Michael prende contatto con Bartolomeo Pons, pastore valdese; Jean Pierre Combe, della chiesa libera d\u2019Angrogna; il conte Piero Guicciardini, della chiesa dei fratelli; e Francesco Lagomarsino, della Chiesa libera evangelica italiana . Diverse persone si interessano al messaggio avventista, ma solo Catherine e Jean David Geymet (1842-1923) rimarranno collegati a essa. Quest\u2019ultimo segue Czechowski in Svizzera e il 7 febbraio 1866 viene battezzato nel lago di Neuch\u00e2tel, nei pressi di Grandson, insieme con una signora \u00abmolto intelligente e influente\u00bb: Louise Piqueron. A Tramelan viene organizzata la prima comunit\u00e0 avventista europea. Il successo negato in Italia lo ottiene tra i fratelli e le sorelle nei villaggi del Jura bernese. Grazie a una donazione del Conte di Firenze comincia la pubblicazione della rivista L\u2019Evangile Eternel et l\u2019accomplissement des proph\u00e9ties sur la venue du Sauveur.\nRitorna nuovamente in Italia e predica il messaggio avventista a Torino, dove incontra tra gli altri Louis Kossuths, ex dittatore ungherese, che accetta una cartina profetica e una copia del volume L\u2019Evangile \u00e9ternel. A Brescia, Battista Bandelli, membro della chiesa valdese, comincia a osservare il sabato. Sempre da Brescia, scrive al conte Guicciardini per ricevere in prestito 50 franchi per far ritorno in Svizzera e per l\u2019occasione gli chiede se desidera rinnovare l\u2019abbonamento alla rivista. Nel 1876, solo e malato, dopo aver testimoniato la sua fede in Italia, Svizzera, Germania, Ungheria, Romania e Austria, muore quest\u2019uomo di fede, incline a fare debiti, un po\u2019 troppo individualista, forse anche eccentrico, ma animato dal sincero desiderio di servire il Signore.\nLe lettere che Czechowski invia dall\u2019Europa sono indirizzate all\u2019American Second Advent Union Missionary Board, all\u2019attenzione dei fratelli Litch e Grant. Jean David Geymet nota la discrepanza e afferma: \u00abUn fatto singolare \u00e8 che egli invia i rapporti agli avventisti del primo giorno che gli forniscono i mezzi di sussistenza, mentre lavora per gli avventisti del settimo giorno\u00bb. Il Catechismo di Baltimora in vigore fino al 1966 istruiva il mondo cattolico a osservare la domenica invece del sabato perch\u00e9 \u00abil Sabato \u00e8 il giorno prescritto nell\u2019antica legge e la domenica \u00e8 quello della nuova legge, che ha preso, quindi, il posto del Sabato\u00bb (art. 1251).\nCzechowsky giunse dagli Stati Uniti d'America in Italia nel 1864 iniziando a predicare nelle valli Valdesi dove si convert\u00ec la prima avventista europea, Caterina Revel di Luserna San Giovanni. La prima Chiesa cristiana avventista del settimo giorno in Italia si organizz\u00f2, con 10 membri, a Napoli, nel 1884. Altro centro dell'avventismo in Italia fu Torre Pellice, nelle valli Valdesi, dove gi\u00e0 nel 1885, venne fondata una chiesa composta da trenta membri. La chiesa di Montaldo Bormida, in provincia di Alessandria, risale al 1925 ed \u00e8 stata ufficialmente il primo luogo di culto avventista riconosciuto in Italia. La dottrina avventista fu portata a Montaldo Bormida dalla signora Maria Cambiaso, che si era convertita a Genova nel 1910. Fu grazie alla sua testimonianza e al lavoro incessante di venditori ambulanti di libri sacri (\"colportori\") e di pastori che, a poco a poco, si convertirono altre persone dando origine a una comunit\u00e0 numerosa e fiorente. Nasceranno poi anche le comunit\u00e0 di Torino, Roma, , Barletta, Trani e la comunit\u00e0 avventista maltese di Birkirkara. Il Presidente attuale della Conferenza generale \u00e8 Ted Wilson.\nSesto San Giovanni, in Provincia di Milano, \u00e8 la sede del \"Campo Nord-Italia\" della \"Chiesa.\" Al 2014 vi erano 140 tra chiese e luoghi di culto aperti al pubblico, con 9\u00a0600 membri adulti battezzati e 15\u00a0000 simpatizzanti . Negli ultimi anni in Italia, per effetto del fenomeno dell'immigrazione, si sono aggiunte alla comunit\u00e0 italiana delle \"comunit\u00e0 etniche\", in particolare filippine, ghanesi, latinoamericane, rumene, ucraine. L'Unione italiana delle Chiese che rappresenta l'articolazione italiana della Chiesa cristiana avventista del settimo giorno, ha stipulato nel 1986 un'intesa con la Repubblica Italiana, ai sensi dell'articolo 8, comma 3, della Costituzione. Questa intesa, divenuta poi la legge 22 novembre 1988, n. 516, riguarda materie come libert\u00e0 religiosa, matrimoni, ministri di culto avventisti. La legge 516 ha subito un aggiornamento con la Legge 8 giugno 2009, n.67.\nLa Chiesa partecipa alla ripartizione dell'otto per mille. Dalla legge 20 dicembre 1996, n. 637, la Chiesa cristiana avventista del settimo giorno partecipa anche alla ripartizione delle quote non espresse. Alcune associazioni legate alla Chiesa, come l'ADRA, partecipano alla ripartizione del cinque per mille. Secondo le intese tra la Chiesa e lo Stato italiano, viene riconosciuto il diritto alle assenze sabatiche per gli alunni che seguono tale Chiesa, senza che esse concorrano al monte ore annuale delle assenze consentite.\nIn Italia \u00e8 presente un'Universit\u00e0 avventista di teologia, l'Istituto avventista di cultura biblica, a Firenze; esistono altres\u00ec una casa di riposo per anziani -Casa mia- a Forl\u00ec, e due centri giovanili, uno (Casuccia Visani) in provincia di Arezzo, nel comune di Poppi, e uno (Centro Le Sorgenti) a Vallegrande, in Sicilia. Dal 1979 \u00e8 presente in Italia un circuito di emittenti radiofoniche affiliate all'Adventist World Radio, la radio ufficiale avventista internazionale, che pu\u00f2 essere ascoltato tramite le frequenze di Radio Voce della Speranza. 3ABN Three Angels Broadcasting Network \u00e8 un'organizzazione no-profit statunitense, televisione satellitare che trasmette 24 ore al giorno con relativa radio annessa, che si concentra principalmente sulla programmazione cristiana avventista e orientata anche a tematiche sulla salute. 3ABN, come anche Hope Channel, \u00e8 un'emittente televisiva e radiofonica pensato per la famiglia e adatto a tutte le et\u00e0. Ha programmi specificamente incentrati su tematiche come: la vita familiare, l'educazione, il matrimonio, il romanticismo, le donne, i giovani e gli anziani. In Hope Channel vengono trattati i problemi familiari o di salute come il divorzio, l\u2019alcolismo, il fumo, le tossicodipendenze, l\u2019obesit\u00e0, l\u2019emarginazione. Promuove un sano stile di vita mediante l'utilizzo di cure naturali, la pratica del giardinaggio, la cucina vegetariana e corsi di ginnastica ed esercizio fisico. Invita a un rapporto quotidiano e costante con Dio attraverso la musica, le testimonianze, i documentari e le lezioni bibliche. La radio \u00e8 un ministero indipendente sia di propriet\u00e0 che di gestione, e non \u00e8 finanziata da alcuna chiesa o gruppo confessionale, tuttavia la 3ABN Three Angels Broadcasting Network \u00e8 dichiaratamente avventista e sostiene apertamente la Chiesa cristiana avventista del settimo giorno.\nOrganizzazione della chiesa.\nLa Chiesa ha una presenza mondiale ed \u00e8 amministrata tramite una struttura centrale denominata \"Conferenza generale\", organizzata su base regionale in Divisioni, su base nazionale da Unioni di chiese e su base locale da Conferenze. Al 2012 la chiesa conta membri, con una presenza missionaria su 200 nazioni e territori etnicamente o culturalmente diversi. La chiesa amministra in tutto il mondo numerose scuole, ospedali e case editrici, come pure un'agenzia internazionale di sviluppo denominata ADRA (Adventist Development &amp; Relief Agency).\nLa Chiesa \u00e8 organizzata su 5 livelli:\nIl pastore della Chiesa.\nIl pastore della chiesa locale si occupa soprattutto di tenere i culti e di coordinare tutte le attivit\u00e0. Esegue inoltre le cerimonie battesimali, la santa cena, i matrimoni, i funerali, le presentazioni dei bambini e tutti gli altri riti. Il pastore \u00e8 inoltre il presidente del comitato della chiesa, della commissione e della precomissione di nomina, organi di governo della chiesa locale. Un buon pastore dev'essere consacrato e attivo nella chiesa, incoraggiare all'evangelizzazione e alla fede in Dio. Il pastore generalmente, dopo aver completato uno o due mandati di servizio (generalmente di 5 anni ciascuno) in un distretto (l\u2019equivalente di una diocesi), viene trasferito in un altro distretto.\nL'anziano di chiesa.\nL'anziano di chiesa \u00e8 una carica molto importante. In genere vengono eletti pi\u00f9 anziani in una chiesa. L'anziano dev'essere una guida spirituale, accompagna e fa le veci del pastore in sua assenza, gestisce il comitato di chiesa, propone decisioni di alto livello. Dev'essere in grado di educare e ammaestrare. L'anziano di chiesa viene eletto dalla commissione di nomina, che decide anche se la sua carica deve durare uno o due anni. Nelle chiese pi\u00f9 grandi il capo del gruppo degli anziani \u00e8 detto primo anziano.\nQuestioni sociali.\nSin dai suoi inizi, la Chiesa si \u00e8 impegnata in tre istanze, assai sentite nella societ\u00e0 americana dell'epoca: la salute, l'obiezione di coscienza e l'istruzione.\nGi\u00e0 nella seconda met\u00e0 del XIX secolo, la Chiesa diede grande risalto all'importanza di uno stile di vita sano e naturale invitando all'astinenza totale dal tabacco e dall'alcol e all'applicazione di misure igieniche, che oggi ormai sono acquisite. Furono istituite cliniche e ospedali avventisti. Attualmente la Chiesa amministra una rete mondiale di luoghi di cura e dispensari.\nLa Chiesa cristiana avventista del settimo giorno pone particolare attenzione ad uno stile di vita naturale e vegetariano. John Harvey Kellogg, il fondatore della Kellogg Company, era convinto che la principale causa di tutte le malattie fosse la dieta a base di carne. Fu lui, insieme al fratello Will Keith Kellogg, a sostenere e diffondere negli Stati Uniti d'America degli anni venti l'idea della necessit\u00e0 di ritornare a una dieta \"completamente naturale\" dal momento che \"i nostri pi\u00f9 lontani antenati si cibavano esclusivamente di alimenti di origine vegetale\". Il motivo per cui John Harvey Kellogg \u00e8 universalmente ricordato \u00e8 di essere stato l'inventore dei Corn flakes nel 1897, una ricetta vegetariana che nelle intenzioni dell'autore doveva fornire tutti i nutrienti necessari.\nNel 1861 inizi\u00f2 la Guerra di secessione americana. Molti avventisti erano dei convinti abolizionisti e parteciparono ad associazioni, come la \"Fairhaven Antislavery Society\", che favorivano la fuga e l'emancipazione degli schiavi. Tuttavia, di fronte alla possibilit\u00e0 di imbracciare il fucile per l'Unione sorsero delle perplessit\u00e0. Le posizioni andavano dall'obiezione totale, all'arruolamento di massa: dopo un travagliato dibattito, nel 1864 la Chiesa assunse la sua posizione sul servizio militare, riaffermando la libert\u00e0 di coscienza del singolo, ma nel contempo incoraggi\u00f2 i suoi giovani a servire fedelmente il proprio paese in ogni servizio che non comportasse l'uso delle armi e della violenza contro altri esseri umani. Il Governo degli Stati Uniti accett\u00f2 questa posizione e acconsent\u00ec a destinare gli avventisti obiettori di coscienza ai servizi non armati e in particolare a quelli sanitari.\nL'Operazione Whitecoat fu il nome assegnato a un'operazione segreta effettuata dall'esercito USA, nel periodo compreso tra il 1954 ed il 1973, in cui vennero condotti sperimentazioni su volontari soprannominati appunto \"White Coats\". I volontari, tutti obiettori di coscienza e membri della \"Chiesa cristiana avventista del settimo giorno\" acconsentirono, prima di essere arruolati, alla ricerca. Lo scopo ufficiale della ricerca era quello di difendere truppe e civili contro un'eventuale guerra batteriologica in quanto si riteneva che l'URSS potesse effettuare tali attivit\u00e0.\nPer quanto riguarda l'istruzione, la Chiesa inizi\u00f2 subito l'istituzione di scuole elementari cristiane; nel 1872 nacque il primo college e nel 1882 sorsero due scuole secondarie. Da allora in poi l'opera avventista nel campo dell'istruzione \u00e8 andata sempre pi\u00f9 espandendosi e conta oggi nel mondo oltre 5\u00a0000 scuole di ogni livello, dalle primarie alle secondarie, con circa 100 tra college e universit\u00e0.\n\"Moral Minority: The Evangelical Left in an Age of Conservatism\", libro di David R. Swartz che spiega che non esiste solo la cosiddetta' \"Destra religiosa statunitense \", spesso fondamentalista, in particolare in quell'area pentecostale e/o carismatica che predilige il voto a candidati repubblicani, ma che esiste anche un'area definibile pi\u00f9 orientata verso una certa idea di \"sinistra\", sicuramente molto differente dalla sinistra europea e certo non come viene intesa in Italia. Un'area che copre una buona parte di Chiese Evangeliche moderate, che non sono quindi fondamentaliste nella loro visione del mondo ma aperte al dialogo. E un'area di confessione avventista che vota democratico. Infatti, nell'ultimo duello tra Donald Trump e Joe Biden, un'inchiesta tra il voto dei fedeli della Chiesa Avventista del 7\u00ba giorno ha segnalato che ben il 63% ha scelto Joe Biden, mentre il 32% Donald Trump e tra pi\u00f9 del restante 5% ha scelto l'astensione o di orientarsi verso un candidato del Partito Libertario degli U. S. A..\nPersonalit\u00e0 legate alla Chiesa avventista.\nAlcuni avventisti celebri sono Shirley Verrett, Leonard L. Bailey, Desmond Doss, Ben Carson, Darwood Kaye, Marianne Thieme, Angus T. Jones, e Al Jarreau.\nWilliam Samuel Sadler fu uno psichiatra statunitense che ha contribuito a pubblicare il libro di Urantia. Sadler fu un membro attivo della Chiesa Avventista per quasi vent'anni, chiesa che abbandon\u00f2 nel 1907 insieme allo zio di sua moglie."}
{"id": "77226", "revid": "122469965", "url": "https://it.wikipedia.org/wiki?curid=77226", "title": "Alan Ladd", "text": "Fu uno dei pi\u00f9 celebri volti del cinema hollywoodiano negli anni '40, in special modo nei film di genere \"hard boiled\" (o \"noir\" statunitense) dove form\u00f2 insieme a Veronica Lake una delle coppie cinematografiche pi\u00f9 famose di sempre.\nBiografia.\nFiglio di Alan Sr., un esattore sempre in viaggio per lavoro, e di Ina Raleigh, un'immigrata inglese, il piccolo Alan rimase orfano di padre all'et\u00e0 di quattro anni e segu\u00ec quindi la madre nei suoi successivi spostamenti dalla citt\u00e0 natia nell'Arizona, a Oklahoma City e, infine, in California. Terminati gli studi, svolse diversi lavori fra cui il benzinaio, il venditore di hot dog e il bagnino. Si avvicin\u00f2 anche al giornalismo, ma con poco successo, mentre ottenne qualche discreto risultato nello sport, dedicandosi ai tuffi dal trampolino.\nNel 1931 si allen\u00f2 seriamente per cercare di partecipare alle Olimpiadi dell'anno successivo, ma rinunci\u00f2 a seguito di un infortunio. Prov\u00f2 a quel punto con la recitazione e, grazie al suo gradevole aspetto - capelli biondi, occhi azzurri e un viso dolce e misterioso - e a dispetto della sua non alta statura (1,68\u00a0cm), ottenne una scrittura come attore generico presso la casa cinematografica Paramount. Nell'ottobre del 1936 spos\u00f2 Marjorie Jane Harrold, dalla cui unione l'anno dopo nacque il figlio Alan, Jr. (in seguito produttore cinematografico affermato). Da principio interpret\u00f2 qualche piccolo ruolo in film come \"L'isola delle anime perdute\" (1933), dove era una comparsa che impersonava uno degli esseri mutanti, e in \"Quarto potere\" (1940), nei panni di uno dei reporter che visitano Xanadu, residenza del protagonista Charles Foster Kane.\nGli esordi.\nNel 1942 si spos\u00f2 in seconde nozze con l'ex attrice del muto Sue Carol, da cui ebbe due figli, Alana e David, poi marito di Cheryl Ladd. Nello stesso anno, grazie al sostegno della moglie, divenuta sua agente, Ladd ottenne finalmente un ruolo da protagonista nel film poliziesco \"Il fuorilegge\" (1942) con Veronica Lake, la diva con cui form\u00f2 una coppia di grande successo presso il pubblico: entrambi biondi, di bassa statura e dallo sguardo laconico e misterioso, i due parevano completarsi a vicenda sia fisicamente che dal punto vista caratteriale. Dopo il grande successo de \"Il fuorilegge\", Ladd apparve in diversi ruoli da protagonista in film di ogni genere, in particolare western e polizieschi, tornando al fianco di Veronica Lake in altre tre pellicole: \"La chiave di vetro\" (1942), tratto da un romanzo di Dashiell Hammett, \"La dalia azzurra\" (1946), sceneggiato da Raymond Chandler, entrambi classici del genere \"noir\", e \"Saigon\" (1948).\nCon le sue successive interpretazioni, in particolare il ruolo del tormentato Jay Gatsby ne \"Il grande Gatsby\" (1949), Ladd si dimostr\u00f2 una vera macchina da soldi per la Paramount, anche perch\u00e9 i film che lo videro protagonista, pur girati a basso costo, riscuotevano ottimi risultati al botteghino. La modesta qualit\u00e0 di alcuni di questi film, considerati in molti casi dai critici dei B-movie, imped\u00ec per\u00f2 ad Alan Ladd di evolversi professionalmente e di esprimere al massimo tutte le sue qualit\u00e0; non riuscendo ad ambire a riconoscimenti di un certo livello nel mondo dello spettacolo, all'inizio degli anni cinquanta l'attore pareva destinato ad un mesto declino.\n\"Shane\".\nLa svolta arriv\u00f2 per\u00f2 improvvisa nel 1953 con il ruolo di Shane nel western \"Il cavaliere della valle solitaria\" (1953) di George Stevens, il maggior successo della sua carriera. Il personaggio di Shane, magistralmente interpretato da Ladd, \u00e8 entrato nella storia del cinema ed \u00e8 da molti considerato il pi\u00f9 grande eroe della cinematografia western. Giunto all'et\u00e0 di quarant'anni, Ladd pot\u00e9 godere di quel successo e di quel prestigio attesi per molto tempo. Da idolo delle donne degli anni quaranta, l'attore divenne un beniamino dei \"teenager\" degli anni cinquanta (una foto di Ladd \u00e8 affissa nell'armadietto del giovane Plato nel film \"Giovent\u00f9 bruciata\") e conobbe un nuovo trionfo anche sotto il profilo della critica.\nGli ultimi anni.\nLadd continu\u00f2 a lavorare in parti da protagonista in film di minor prestigio e spesso insipidi, seppur di successo. Nel 1957 fu addirittura affiancato a Sophia Loren in \"Il ragazzo sul delfino\" (1957). Un particolare curioso relativo alla realizzazione del film riguarda una sequenza che prevedeva lo scambio di un bacio tra Ladd e la Loren, per cui l'attore dovette ricorrere ad uno sgabello per arrivare all'altezza del volto della partner. L'episodio - circolato quasi come un \"gossip\" d'epoca - fece sorridere molti, che per\u00f2 non sapevano o non ricordavano che anche il grande Bogart doveva ricorrere al medesimo espediente per baciare, sullo schermo, Lauren Bacall.\nLa bassa statura costitu\u00ec per Ladd un problema nel corso dell'intera carriera, in quanto l'attore era costretto a farsi riprendere da un operatore di sua fiducia e a portare scarpe con i rialzi durante le riprese. Billy Wilder gli dedic\u00f2 una ironica e graffiante citazione nel film \"Viale del tramonto\" (1950); fece dire al protagonista della pellicola (William Holden) che alla Paramount c'era Alan Ladd, l'attore giusto per interpretare il centravanti della squadra di football americano - protagonista della sceneggiatura da lui scritta per un irrealizzabile film - in luogo del ben pi\u00f9 prestante Tyrone Power che invece era sotto contratto alla 20th Century Fox.\nLa celebrit\u00e0 ma la contemporanea amarezza di non sentirsi considerato un grande attore portarono Ladd sulla strada della solitudine, dell'insicurezza e dell'alcolismo. Interpret\u00f2 ancora qualche film da protagonista nella seconda met\u00e0 degli anni cinquanta, come \"Le giubbe rosse del Saskatchewan\" (1954) di Raoul Walsh, i discreti western \"Rullo di tamburi\" (1954), e \"Gli uomini della terra selvaggia\" (1958) entrambi di Delmer Daves, e il noir \"Imputazione omicidio\" (1959) di Michael Curtiz, senza per\u00f2 evitare un inesorabile declino.\nNel novembre 1962 rimase ferito da un colpo d'arma da fuoco, evento che le cronache dell'epoca riportarono come un tentativo fallito di uccidersi, malgrado la versione ufficiale fornita alla stampa parlasse di un colpo partito accidentalmente mentre Ladd stava maneggiando un'arma; ma l'attore era ormai segnato dall'alcool, dalla depressione (malattia che gi\u00e0 aveva portato al suicidio la madre) e da sempre pi\u00f9 crescenti difficolt\u00e0 nell'affrontare la recitazione. In queste condizioni, accett\u00f2 ancora una parte di secondo piano ne \"L'uomo che non sapeva amare\" (1964): il personaggio di Nevada Smith fu la sua ultima malinconica interpretazione. Mor\u00ec all'et\u00e0 di cinquant'anni nella sua casa di Palm Springs a causa - sentenzi\u00f2 l'autopsia - di una mistura di pasticche e di alcool. La sua salma riposa nel cimitero di Glendale, in California. Il figlio David Ladd \u00e8 stato sposato dal 1973 al 1980 con l'attrice Cheryl Ladd."}
{"id": "77227", "revid": "1226", "url": "https://it.wikipedia.org/wiki?curid=77227", "title": "The Natural History Museum of Tring", "text": ""}
{"id": "77228", "revid": "1718925", "url": "https://it.wikipedia.org/wiki?curid=77228", "title": "Avventismo", "text": "Lavventismo \u00e8 un sottoinsieme di Chiese e gruppi religiosi cristiani che si rifanno ad un filone specifico del mondo protestante. Ad esempio nell\"Enciclopedia delle religioni in Italia\", gli autori, nell'approccio al protestantesimo, hanno identificato diverse categorie, o \u00abprotestantesimi\u00bb. Nel quadro di questa proposta tipologica la Chiesa cristiana avventista del settimo giorno si pone come esponente di spicco, ma non l'unico, all'interno del \u00abprotestantesimo avventista\u00bb. Tuttavia, essa non viene riconosciuta come protestante o evangelica dalla Federazione delle Chiese Evangeliche in Italia. Solo i Battisti del settimo giorno riconoscono che essa \u00e8 una Chiesa cristiana a pieno titolo.\nLe caratteristiche salienti dell'avventismo, inteso in senso generico, \u00e8 la fede nell'imminenza della seconda venuta di Ges\u00f9 Cristo e nell'Antitrinitarismo. In realt\u00e0, si potrebbe dire che ogni Chiesa cristiana sia \"avventista\" in quanto l'attesa del ritorno di Ges\u00f9 Cristo \u00e8 comune pressoch\u00e9 a tutte. Tuttavia, diversa \u00e8 l'enfasi posta su questa dottrina e sul posizionamento temporale di questo evento. Le Chiese e i gruppi che si rifanno al paradigma avventista situano l'evento della seconda venuta di Ges\u00f9 Cristo in un tempo storico futuro in qualche modo vicino, intendendo tale evento come reale e universale.\nL'esperienza di William Miller.\nUno dei principali esponenti delle origini dell'avventismo contemporaneo \u00e8 certamente il predicatore William Miller.\nDurante la prima met\u00e0 del XIX secolo gli Stati Uniti conobbero una grande rinascita religiosa nel cui contesto si svilupparono movimenti molto diversi tra loro, come ad esempio la Chiesa di Ges\u00f9 Cristo dei santi degli ultimi giorni, la principale organizzazione dei mormoni. All'interno di questo clima culturale e religioso, un fattore battista dello Stato di New York, la cui sola cultura era quella di un contadino che studi\u00f2 nella scuola di campagna per soli otto anni (come la licenza media in Italia), elabor\u00f2 l'intima convinzione che le profezie contenute nel libro biblico di Daniele ed in particolare del capitolo 8, indicassero il prossimo ritorno di Cristo per il periodo 1843/1844. William Miller cominci\u00f2 a diffondere questa convinzione pubblicamente a partire dal 1831.\nLa diffusione del messaggio di William Miller diede origine a un grande fermento all'interno di molte confessioni protestanti americane. Dopo qualche tempo i seguaci degli insegnamenti di Miller, i milleriti, ruppero con le Chiese di origine e formarono un proprio movimento autonomo, in seguito denominatosi Chiesa Cristiana Avventista. La previsione della seconda venuta di Cristo per il 22 ottobre 1844, ultima data proposta dai milleriti, non si realizz\u00f2 e questo caus\u00f2 lo sfaldamento del movimento millerita in una miriade di chiese e di gruppi differenti tra di loro, che in effetti era tenuto unito essenzialmente dalla fiducia in Miller e nella sua dottrina, non essendovi su altri punti dottrinali un consenso generalizzato.\nDa uno dei gruppi sopravvissuti alla delusione del 1844 sarebbe poi nata, nel 1863, la Chiesa Cristiana Avventista del Settimo Giorno alle cui origini si trova il ministero profetico di Ellen G. White, nel 1925 gli Avventisti del settimo giorno del movimento di riforma, nel 1954 la Chiesa avventista del riposo sabatico, nel 1955 anche i Davidiani, la Chiesa cristiana avventista (nata in Salem, nel Massachusetts, dalla fusione dell'Unione della vita e dell'avvento di George Storrs con l'Associazione cristiana avventista) e poi nel 1974 la House of Yahweh di Yisrayl Hawkins. Tra i movimenti che trovarono ispirazione nella predicazione di Miller, e dalla Chiesa Cristiana Avventista, si ricorda il Movimento Studenti della Bibbia di Charles Taze Russell (il fondatore degli attuali Testimoni di Geova) cos\u00ec come il dr William S. Sadler (24 giugno 1875 \u2013 26 aprile 1969) che \u00e8 stato uno psichiatra statunitense avventista che ha contribuito a pubblicare il libro di Urantia e, infine, la Chiesa avventista del riposo sabatico.\nInsabbatati o sabbatati? Osservatori del sabato?\nGli avventisti del settimo giorno si rifanno anche all'esperienza dei sabatisti intesi come \"insabbatati\" o \"sabbatati\"'. Dalla fine del dodicesimo secolo, infatti, gli oppositori dei valdesi iniziarono a chiamarli \"insabbatati\", \"sabbatati\" o altri nomi simili. Nel corso dei secoli, sono state seguite due maggiori strade interpretative riguardo al significato profondo di tali nomi. Un'interpretazione, la pi\u00f9 seguita ancora oggi anche da parte valdese considera I valdesi della Chiesa evangelica valdese come un nuovo movimento religioso \"eretico\" i cui membri si distinguevano perch\u00e9 indossavano un tipo particolare di calzatura, i \"sabots\" che erano degli zoccoli cos\u00ec come usano ancora oggi indossare molti pastori montanari. Essa identifica Pietro Valdo di Lione come il fondatore del movimento valdese che ruppe nel medioevo con la Chiesa cattolica. Secondo questa interpretazione, i valdesi adottarono questo originale tipo di calzatura per testimoniare al popolo che erano un semplice ordine religioso cattolico popolare intento alla restaurazione della semplicit\u00e0 del Vangelo di Cristo del Nuovo Testamento che i \"poveri di Lione\" (il nome originale dei valdesi) volevano proclamare. Con i loro semplici \"sabots\" si distinguevano dagli altri ordini religiosi cattolici e avevano l'apparenza di genuini apostoli di Ges\u00f9. L'altra interpretazione ritiene che questi soprannomi descrivessero la fede valdese che rigettava le tradizioni non bibliche, le feste e i giorni santi designati come \"sabati\" istituiti dalla Chiesa cattolica romana. Questa spiegazione presuppone che i valdesi non fossero un nuovo movimento religioso e che la loro presenza fosse gi\u00e0 attestata ben prima di Pietro Valdo. I loro insegnamenti erano basati sulla Bibbia, la sola Bibbia. La prima volta che la parola \"insabbatati\" venne usata per i valdesi fu nell'editto del 1192 contro gli \"eretici\", firmato dal re Alfonso || d'Aragona (1152-1196). In esso, i valdesi erano chiamati \"insabbatati\" e \"I poveri di Lione\". L'editto non spiega perch\u00e9 i valdesi fossero definiti \"insabbatati\". La fonte successiva \u00e8 l'editto del 1157 contro gli \"eretici\" a firma del figlio del re Alfonso || re Pietro || d'Aragona (1174-1213). Questa volta i valdesi erano chiamati \"insabbatati\". Anche questo editto non dava alcuna spiegazione ne' del perch\u00e9 del nome, ne' del motivo dell'omissione del prefisso \"in\". Il fatto che nessuno dei due editti desse tali spiegazioni, indica che i termini erano noti al popolo in quel tempo. La seconda, e pi\u00f9 plausibile, interpretazione di \"insabbatati\" e \"sabbatati\" \u00e8 quella della Chiesa cristiana avventista del settimo giorno e dei suoi storici, ma non dei valdesi della Chiesa evangelica valdese che associano queste parole al persistente rifiuto dei valdesi di osservare le tradizioni cattoliche, comprese feste, giorni santi e \"sabati\". Osservatori del sabato? Nel 1618 uno storico valdese, John Perrin (1580-1648) scrisse nel libro: \"I valdesi rigettano le feste romane, e osservano solamente il giorno del Sabato, per questo erano chiamati \"insabbatati\", perch\u00e9 osservavano il sabato\". Con poche eccezioni, i valdesi negano oggi che gli antichi valdesi osservassero il sabato biblico. Gli avventisti del settimo giorno, dal canto loro, continuano ancora oggi a sostenere e a diffondere questa interpretazione. Una questione mai risolta. Tuttavia, l'evidenza storica indica che molti di loro osservassero il sabato biblico durante il medioevo. L'osservanza del Sabato presso I valdesi era molto diffusa in Boemia e Moravia e anche presso gli unitariani della Transilvania. Il manoscritto di un inquisitore tedesco del quindicesimo secolo riportava che i valdesi in Boemia \"non celebravano le feste della vergine Maria e degli apostoli, eccetto il giorno del Signore. Non pochi celebrano il Sabato con gli ebrei\"."}
{"id": "77229", "revid": "1226", "url": "https://it.wikipedia.org/wiki?curid=77229", "title": "Principio di Bigenitorialit\u00e0", "text": ""}
{"id": "77230", "revid": "2207", "url": "https://it.wikipedia.org/wiki?curid=77230", "title": "Nerone Claudio Druso Germanico", "text": ""}
{"id": "77231", "revid": "1226", "url": "https://it.wikipedia.org/wiki?curid=77231", "title": "Rennes le Chateau", "text": ""}
{"id": "77236", "revid": "9", "url": "https://it.wikipedia.org/wiki?curid=77236", "title": "Legolas Verdefoglia", "text": ""}
{"id": "77242", "revid": "125669872", "url": "https://it.wikipedia.org/wiki?curid=77242", "title": "Giuseppe Dossetti", "text": "Biografia.\nGiuseppe Dossetti nacque a Genova il 13 febbraio 1913 da Luigi, farmacista, e Ines Ligabue, pianista. A pochi mesi dalla sua nascita la famiglia si trasfer\u00ec a Cavriago, in provincia di Reggio Emilia, paese nel quale il padre esercitava la professione di farmacista.\nLe prime esperienze di Dossetti nell'Azione Cattolica cominciarono nel novembre del 1930 presso il circolo della chiesa di Santo Stefano, di cui era assistente il parroco don Torquato Iori. Nell'ottobre dello stesso anno il vescovo Brettoni lo nomin\u00f2 presidente del centro giovanile \"Domenico Longagnani\", un circolo interparrocchiale cittadino; solo qualche anno dopo entr\u00f2 a far parte del \"Consiglio della federazione giovanile\" come rappresentante degli studenti.\nStudi e carriera accademica, antifascismo.\nIn parallelo all'Azione Cattolica, Dossetti port\u00f2 a termine gli studi della scuola media superiore e consegu\u00ec la maturit\u00e0 classica a Reggio Emilia nel 1930. Non molto tempo dopo si iscrisse alla facolt\u00e0 di giurisprudenza dell'Universit\u00e0 di Bologna dove si laure\u00f2 il 16 novembre 1934 con lode, discutendo una tesi di diritto canonico, con relatore Cesare Magni, sul tema \"La violenza nel matrimonio canonico\".\nSi iscrisse nel 1934, dopo aver incontrato Padre Agostino Gemelli, presso l'Universit\u00e0 Cattolica del Sacro Cuore di Milano, alla scuola di perfezionamento di diritto romano, tappa ritenuta indispensabile per la formazione di un giurista, alloggiando presso il Collegio Augustinianum; in Cattolica fu assistente di Vincenzo Del Giudice alla cattedra di diritto ecclesiastico. Nel 1940 Dossetti vinse il concorso nazionale di ruolo alla cattedra di diritto canonico e fu proprio nello stesso anno che consegu\u00ec la libera docenza nella stessa disciplina sviluppando ulteriormente l'argomento della propria tesi, collocandosi tra i pi\u00f9 importanti canonisti italiani. Nel 1942 fu chiamato a ricoprire l'incarico di docente di diritto ecclesiastico nell'Universit\u00e0 di Modena.\nIl suo rigetto del fascismo emerge con forza nell'incontro con il clero della Diocesi di Concordia - Pordenone avvenuto il 17 marzo 1994:\n\"Sono andato al ginnasio - avevo nove anni - nei giorni della Marcia su Roma, nei giorni dell\u2019avvento del Fascismo...Ripensando poi con intelligenza matura quell\u2019evento, ho confermato le prime impressioni infantili o da adolescente del medesimo, cio\u00e8 l\u2019impressione - per dirla globalmente - di una grande farsa: una grande farsa accompagnata da una grande diseducazione del nostro Paese e del nostro popolo, assieme all\u2019impressione di un grande inganno, anche se seguito certamente con illusione da una maggioranza, che per\u00f2 sempre pi\u00f9 si lasciava ingannare e fuorviare. Quindi c\u2019\u00e8 una prima cosa ben ferma nella maturazione sopravvenuta della mia coscienza e nella riflessione su quegli eventi che la mia fanciullezza, quasi la mia prima adolescenza, aveva vissuto, una riflessione radicale nel profondo: un irriducibile antifascismo, non solo per il passato, ma anche per il presente e per il futuro e per tutto quello che pu\u00f2 assimilarsi o preparare un nuovo fascismo.\" (\"Il Vangelo nella Storia. \"Conversazioni 1993-1995\"\", Ed. Paoline, Milano 2012 - pagina 24)\nPassaggio alla Resistenza.\nOltre all'attivit\u00e0 universitaria grande fu l'impegno prestato da Dossetti nella Resistenza dopo la caduta del Regime Fascista. Nel settembre del 1943, partecip\u00f2 alla lotta antifascista del CLN di Cavriago e nel dicembre 1944 entr\u00f2 nel CLN provinciale di Reggio Emilia in rappresentanza della Democrazia Cristiana e ne divenne presidente.\nIl suo nome di battaglia era \"Benigno\". Egli oper\u00f2 sia a livello di lotta clandestina militare sia a livello di educazione politica tessendo le fila di un movimento politico democratico di ispirazione cristiana, arrivando il 24 febbraio ad un documento comune delle delegazioni di Parma, Modena e Reggio Emilia da lui redatto.\nAlla fine dello stesso mese, Dossetti abbandon\u00f2 la pianura e si port\u00f2 in montagna nella zona controllata dai partigiani.\nDopo la liberazione, Dossetti fu membro della Consulta nazionale, nata con decreto tra il 4 e il 30 aprile 1945 con il compito di esprimere pareri non vincolanti per il governo su problemi generali o provvedimenti legislativi, soprattutto per i bilanci e le leggi elettorali.\nNell'attivit\u00e0 della Democrazia Cristiana, Dossetti comparve a livello nazionale per la prima volta il 12 luglio del 1945, al primo convegno dei \"Gruppi giovanili del partito\". Nelle elezioni per la direzione, cui il consiglio nazionale procedette immediatamente, Dossetti venne eletto vicesegretario.\nNell'agosto 1945, Dossetti si trasfer\u00ec a Roma; condusse una battaglia a favore della scelta repubblicana da parte della DC, esprimendo perplessit\u00e0 sulla linea di De Gasperi che non prese mai posizione sulla scelta istituzionale, per non alienarsi l'elettorato meridionale, notoriamente monarchico.\nIl 7 marzo 1946 rassegn\u00f2 le dimissioni dalla segreteria, dalla direzione e dal consiglio nazionale. Avendo poi ottenuto soddisfazione alle sue richieste, ritir\u00f2 le dimissioni e rimase in direzione sino al congresso nazionale della DC (24-28 aprile 1946), dove la scelta repubblicana pass\u00f2 con 730.500 voti favorevoli, 252.000 contrari e 79.000 tra astenuti e schede bianche, pur lasciando libert\u00e0 di voto agli elettori.\nAssemblea Costituente e Camera dei Deputati.\nIl 2 giugno 1946 Dossetti venne eletto all'Assemblea Costituente nella lista democratico-cristiana, per la circoscrizione Parma-Modena-Piacenza-Reggio Emilia, con 29.793 voti di preferenza dopo una campagna elettorale che l'aveva visto impegnato a favore della scelta repubblicana. Il 15 luglio l'Assemblea decise la costituzione della commissione \u00ab\"incaricata di elaborare e proporre il progetto di Costituzione\"\u00bb e il 19 luglio il presidente comunic\u00f2 i nomi dei componenti tra i quali Dossetti.\nGi\u00e0 il 23 luglio, nella seconda seduta della commissione, Dossetti present\u00f2 un progetto di regolamento dei lavori, proponendo la suddivisione in tre sottocommissioni per la preparazione del testo della nuova carta costituzionale repubblicana. La proposta venne accolta e il 25 luglio si procedette alla formazione delle sottocommissioni stesse: Dossetti entr\u00f2 a far parte della prima sottocommissione che si occupava dei diritti e doveri dei cittadini.\nAttivissima fu anche la partecipazione di Dossetti all'impostazione della struttura politica delle linee di sviluppo del nuovo stato nella stesura della Costituzione dove risult\u00f2 evidente il suo desiderio \u00ab\"di accentuare la profonda originalit\u00e0 della nostra costituzione in confronto delle costituzioni precedenti e specialmente in confronto con quella francese\"\u00bb.\nNel settembre 1946 Dossetti, Fanfani, Lazzati e La Pira fondarono il movimento \"Civitas humana\" per continuare quell'intenso lavoro di comune maturazione iniziato intorno agli anni '40 e al fine di orientare il mondo cattolico verso una riforma politica e sociale ispirata all'eguaglianza e alla partecipazione.\nDossetti venne eletto presidente del movimento nel dicembre, ma tale carica si concluder\u00e0 gi\u00e0 nel luglio successivo, dopo aver dato vita alla rivista \"Cronache sociali\", embrione della corrente politica a cui poi far\u00e0 riferimento.\nNel 1947 la fine del governo tripartito (DC, PCI, PSI) vide Dossetti estremamente reattivo alla scelta degasperiana delle nuove alleanze con i partiti liberale e repubblicano, manifestando pubblicamente il timore che ci\u00f2 rappresentasse un freno alle istanze riformatrici della Democrazia Cristiana. Al II congresso nazionale della DC a Napoli, Dossetti venne eletto al sesto posto nel consiglio nazionale e poi nella direzione del partito.\nVenne in seguito eletto alla Camera dei deputati il 18 aprile 1948 nella medesima circoscrizione con 44.677 voti di preferenza. Per l'elezione del Presidente della Repubblica Italiana del 1948 la candidatura di Carlo Sforza decisa dagli organi statutari della DC, su proposta di De Gasperi, fu boicottata dai \"dossettiani\" e dai \"gronchiani\", ritenendola portatrice di una linea di politica estera troppo filo statunitense. Fu la prima sortita dei franchi tiratori nel Parlamento italiano: rispetto a una base di 436 elettori della DC, oltre a 15 del PRI, Sforza ottenne solo 353 voti al primo scrutinio e 405 al secondo e fu costretto a rinunciare, in favore di Luigi Einaudi che, al contrario, fu eletto, con i voti di tutta la DC.\nL'inverno del 1948 vide Dossetti impegnato nel dibattito sulla politica estera soprattutto in relazione alle voci di un'adesione dell'Italia a un patto militare difensivo in funzione anticomunista, che poi si sarebbe concretizzato nell'Alleanza Atlantica. Le riserve circa il coinvolgimento dell'Italia sembravano provenire dalla Santa Sede, rappresentate quanto meno dalla figura del pro-segretario di Stato cardinale Domenico Tardini, che propendeva per il mantenimento della neutralit\u00e0 da parte dello Stato italiano. Dossetti, molto pi\u00f9 di De Gasperi, era sensibile alle esigenze del Vaticano con il risultato di una paradossale convergenza tra la componente di sinistra della DC, pi\u00f9 filo-vaticana e il neutralismo filosovietico dei partiti social-comunisti. Ci\u00f2 indusse De Gasperi a intervenire, in proposito, sulla Santa Sede. Tale intervento fu effettuato dal ministro degli esteri Sforza, esautorato alcuni mesi prima dalla corsa al Quirinale proprio dalla componente dossettiana, in un colloquio segreto con il pontefice tenutosi a Castelgandolfo nell'imminenza delle feste natalizie. Dopo tale incontro, Pio XII ritenne opportuno pronunciare, alla vigilia di Natale del 1948, un discorso decisamente favorevole alla linea atlantista, che indusse anche la sinistra democristiana ad adeguarsi.\nL'adesione di Giuseppe Dossetti fu, per\u00f2, pi\u00f9 sofferta. Il 22 febbraio 1949, a trattative in corso, infatti, scrisse a De Gasperi sottolineando la necessit\u00e0 di un pubblico dibattito che il Presidente del Consiglio decise di svolgere in Parlamento, richiedendo l'autorizzazione preventiva alla sottoscrizione del trattato. L'11 marzo, prima del voto parlamentare, si tenne una seduta della direzione della DC, nella quale Dossetti fu il solo a votare contro l'adesione dell'Italia. Il giorno dopo, in una riunione del gruppo parlamentare democristiano, Dossetti, Dino Del Bo e Luigi Gui espressero ancora il proprio dissenso ma, al momento del voto alla Camera, Dossetti vot\u00f2 a favore del Patto atlantico, convinto - sembra - da Giuseppe Lazzati. Tra i democristiani, vi furono solo cinque astensioni.\nDossetti si dimise dalla direzione del partito alla vigilia del congresso nazionale di Venezia (2-6 giugno 1949); vi fu rieletto il 20 aprile 1950, durante i lavori del Consiglio Nazionale di Roma quando De Gasperi riusc\u00ec a ricomporre una segreteria unitaria, con Dossetti per la seconda volta vicesegretario. Da tale carica si dimise nel luglio del 1951, dopo una forte crisi interna della Democrazia Cristiana che si concluse con la formazione del VII governo De Gasperi (DC-PRI) e l'ascesa di Amintore Fanfani a Ministro dell'agricoltura e foreste.\nIl 18 giugno 1952, Dossetti si dimise anche dalla Camera dei deputati, venendo sostituito da Lina Cecchini , senza aver mai ricoperto un incarico governativo; il ruolo di leader della componente dossettiana \"Cronache sociali\" fu preso da Fanfani che la trasform\u00f2 nella corrente \"Iniziativa democratica\".\nUscita dalla politica nazionale e impegno religioso.\nDopo l'uscita dalla politica nazionale, Dossetti fond\u00f2 a Bologna, in un'antica casa di via San Vitale 114, l'istituto per le scienze religiose (inizialmente chiamato \"Centro di documentazione\"), un istituto di ricerca a carattere scientifico nel campo delle scienze religiose, per dare \"a livello della riflessione critica un contributo al rinnovamento della consapevolezza ecclesiale e perch\u00e9 queste scienze rientrassero a pieno titolo nella dinamica culturale del nostro Paese, superando la loro circoscrizione in ambiti esclusivamente ecclesiastici\". Nell'ottobre del 1953 partecip\u00f2 al congresso del diritto canonico organizzato dall'Universit\u00e0 Gregoriana per il IV centenario della sua fondazione.\nNel 1956, Dossetti ader\u00ec alla richiesta, rivoltagli dal cardinale Giacomo Lercaro, di candidarsi al comune di Bologna, per inaugurare un nuovo stile di presenza dei cattolici nella realt\u00e0 cittadina. Il 19 marzo 1956, nel discorso alla Sala borsa di fronte all'assemblea degli iscritti alla DC di Bologna, Dossetti annunci\u00f2 la sua candidatura come capolista indipendente della DC per le elezioni amministrative. Al termine di una serrata campagna elettorale, il PCI conserv\u00f2 la maggioranza, guadagnando 35.700 voti rispetto al 1953 ma Dossetti entr\u00f2 a far parte del consiglio comunale tra i consiglieri di minoranza.\nNel dicembre del 1956 manifest\u00f2 il desiderio di diventare sacerdote al cardinale Lercaro e, contemporaneamente, si dimise da professore universitario, ritenendo tale ruolo non compatibile con le proprie scelte religiose, monastiche e sacerdotali. Il cardinale, dopo matura riflessione, diede risposta positiva solo nel 1958. Il 25 marzo 1958, Dossetti partecip\u00f2 per l'ultima volta alla seduta del consiglio comunale, comunicando al sindaco Giuseppe Dozza le proprie dimissioni da consigliere. Subito dopo, Dossetti vest\u00ec l'abito clericale e si ritir\u00f2 al santuario di San Luca per iniziare la sua preparazione. Fu ordinato sacerdote il 6 gennaio 1959.\nNel 1960 Giuseppe Dossetti partecip\u00f2 ai lavori del Concilio Vaticano II come collaboratore del cardinale Lercaro e la sua opera principale fu la revisione del \"Regolamento dei lavori del Concilio\". A fine Concilio fu nominato pro-vicario di Bologna. Nel dicembre del 1967, Giuseppe Dossetti lavora all'omelia che il cardinale pronuncia a Bologna, il 1\u00ba gennaio 1968, prima giornata della pace, nella quale condanna i bombardamenti sul Vietnam in nome di Dio. \u00c8 un caso internazionale; papa Paolo VI giunge alla drammatica decisione di rimuovere il cardinale Lercaro dalla sua carica. L'allontanamento di Lercaro dal soglio episcopale di Bologna coincise con il ritiro di Dossetti nella comunit\u00e0 monastica \"La piccola famiglia dell'Annunziata\" da lui fondata a Monteveglio. Visse da allora in diverse case della comunit\u00e0, in particolare in Israele.\nDossetti muore a Monteveglio il 15 dicembre 1996. \u00c8 sepolto nel cimitero di Casaglia di Monte Sole, insieme ai martiri dell'eccidio.\nVita privata.\nFratello di Ermanno Dossetti, deputato della DC, Giuseppe ha avuto un nipote che portava il suo stesso nome, Giuseppe Dossetti, figlio di Ermanno, diventato anche lui sacerdote nell'ottobre 1971 e parroco di San Pellegrino e del Buon Pastore a Reggio Emilia. Altre due nipoti, figlie anche loro di Ermanno, sono suore nel vicino monastero della Piccola Famiglia dell'Annunziata fondato dal giurista."}
{"id": "77245", "revid": "380654", "url": "https://it.wikipedia.org/wiki?curid=77245", "title": "Lauren Bacall", "text": "Nel 1993 le \u00e8 stato conferito il Golden Globe alla carriera, mentre nel 1997 ha ricevuto un Golden Globe e uno Screen Actors Guild Award per il film \"L'amore ha due facce\", per il quale ha ottenuto la sua unica candidatura agli Oscar. Nel novembre 2009 le \u00e8 stato conferito il premio Oscar alla carriera \"in riconoscimento del suo ruolo centrale nell'et\u00e0 dell'oro dei film\".\nNel 1999 \u00e8 stata classificata al ventesimo posto nella lista delle pi\u00f9 grandi star femminili di tutti i tempi dall'American Film Institute. Molto attiva anche in campo teatrale, vinse due Tony Award alla miglior attrice protagonista in un musical: nel 1970 per \"Applause\" e nel 1981 per \"Woman of the Year.\"\nBiografia e carriera.\nFiglia unica del polacco Wulf Perske, detto William, e della romena Natalie Weinstein, entrambi di religione ebraica e immigrati negli Stati Uniti, crebbe senza la figura paterna, in quanto suo padre abbandon\u00f2 la famiglia quando lei era ancora piccola. Visse quindi la sua infanzia con la madre e gli zii materni, ai quali era molto affezionata. Un aneddoto caratterizza la storia del suo cognome materno, che in origine era \"Weinstein Bacal\" (ossia \"Bicchiere di vino\"). Un cognome che fu abbreviato quando la famiglia materna giunse dall'Europa a Ellis Island (USA). Qui, per motivi di praticit\u00e0, durante la registrazione fu abbreviato in un pi\u00f9 semplice Bacal.\nPreso il cognome della madre, dovette per motivi linguistici anglosassoni aggiungere una \"L\" trasformandolo in Bacall, affinch\u00e9 non venisse storpiato o mal trascritto senza un corretto \"spelling\". Fin da piccola avrebbe voluto fare la ballerina. Allo stesso tempo, in et\u00e0 adolescenziale, si appassion\u00f2 al cinema, prediligendo in particolare gli attori Leslie Howard, di cui era espressamente innamorata, e Bette Davis, che incontr\u00f2 quando aveva appena sedici anni: un incontro che le valse un autografo da parte della celebre attrice e un ricordo per lei straordinario.\nPrima di entrare nel mondo del cinema, frequent\u00f2 per qualche tempo l'Accademia americana di arti drammatiche ed ebbe alcune esperienze di recitazione a Broadway. Si afferm\u00f2 quindi come fotomodella e in tale veste fu notata su una copertina della rivista \"Harper's Bazaar\" in cui un suo primo piano cattur\u00f2 l'attenzione del regista Howard Hawks. Nonostante la sua esperienza come attrice fosse ancora limitata, debutt\u00f2 subito sul grande schermo come protagonista accanto a uno fra i massimi divi di Hollywood, l'attore Humphrey Bogart, nel film \"Acque del sud\" (1944), tratto dal romanzo \"Avere e non avere\" di Ernest Hemingway.\nFu proprio sul \"set\" di questo film che tra Bogart e la Bacall, appena diciannovenne, nacque l'amore e, nonostante l'attore avesse venticinque anni pi\u00f9 di lei, fu un sentimento molto profondo. Bogart fu l'unico amore della sua vita, come ebbe lei stessa a dire molte volte e al quale rimase accanto fino alla morte, avvenuta nel 1957. I due si sposarono nel 1945 e dal matrimonio nacquero due figli, Stephen (1949) e Leslie (1952). Tra il 1946 e il 1949 recitarono insieme in altri tre film: \"Il grande sonno\" (1946) ancora di Howard Hawks, \"La fuga\" (1947) di Delmer Daves e \"L'isola di corallo\" (1949) di John Huston. Negli anni cinquanta l'attrice interpret\u00f2 diversi film, eccellendo in particolare nelle commedie \"Come sposare un milionario\" (1953) di Jean Negulesco, accanto a Marilyn Monroe e Betty Grable, e \"La donna del destino\" (1957) di Vincente Minnelli, ove ebbe come partner Gregory Peck. Il 14 gennaio 1957 Bogart mor\u00ec per un cancro all'esofago.\nNegli anni sessanta l'attrice accett\u00f2 alcuni lavori per la televisione, pur proseguendo a recitare per il teatro e in qualche film, anche se in ruoli non da protagonista, ovvero \"Elettroshock\" (1964) di Denis Sanders, \"Donne, v'insegno come si seduce un uomo\" (1964) di Richard Quine e \"Detective's Story\" (1966) di Jack Smight, ove recit\u00f2 al fianco di Paul Newman. Dopo vari anni di assenza dal grande schermo, si distinse per la sua apparizione in \"Assassinio sull'Orient Express\" (1974) di Sidney Lumet, tratto un'opera di Aghata Christie. Rilevanti anche le sue partecipazioni in \"Il pistolero\" (1976) di Don Siegel, ultimo film di John Wayne, e \"Health\" (1980) di Robert Altman.\nL'esperienza con il genere giallo-thriller venne ripetuta nei film \"Un'ombra nel buio\" di Ed Bianchi (1981), nel quale l'attrice interpret\u00f2 un personaggio quasi autobiografico accanto a James Garner, e \"Appuntamento con la morte\" (1988) di Michael Winner. In teatro, nella stagione 1970-1971, recit\u00f2 in \"Applause!\", rifacimento musicale del celebre film \"Eva contro Eva\" (1950) di Joseph L. Mankiewicz, riscuotendo un enorme successo personale nella parte di Margo Channing, ruolo che le valse anche il premio Tony Award alla miglior attrice protagonista in un musical. Sempre in teatro, nel 1985 si distinse in \"La dolce ala della giovinezza\" di Tennessee Williams, per la regia di Harold Pinter, ove interpret\u00f2 un personaggio reso celebre anni prima da Geraldine Page.\nDopo un decennio in cui rimase lontana dal cinema, a partire dagli anni novanta la Bacall venne riscoperta da Hollywood e da registi della nuova generazione. Ottenne un ruolo non marginale in \"Misery non deve morire\" (1990) di Rob Reiner, e venne nuovamente diretta da Altman in \"Pr\u00eat-\u00e0-Porter\" (1994). L'interpretazione dell'eccentrica madre della protagonista nel film \"L'amore ha due facce\" (1996) di Barbra Streisand le valse la sua prima e unica candidatura all'Oscar alla miglior attrice non protagonista e la conquista di un Golden Globe.\nSempre nel 1996 fu diretta dal filosofo Bernard-Henri L\u00e9vy nel film \"Le jour et la nuit\", accanto ad Alain Delon. Nell'ultima parte della sua carriera ebbe ruoli importanti anche nei film \"The Venice Project\" (1999) di Robert Dornhelm, \"Dogville\" (2003) e \"Manderlay\" (2005), entrambi diretti da Lars von Trier, e \"The Walker\" (2007) di Paul Schrader. La sua ultima apparizione sul grande schermo avvenne in \"The Forger\" (2012) di Lawrence Roeck.\nAutrice di due autobiografie: \"Io, Lauren Bacall\" nel 1974, \"e Now\" nel 1996, la Bacall era cugina di primo grado dello statista israeliano Shimon Peres. Dopo il matrimonio con Bogart, dal 1961 al 1969 fu sposata con il collega Jason Robards, dal quale ebbe un figlio, Sam Robards, divenuto anch'egli attore. Il 14 novembre 2009 le venne conferito il premio Oscar alla carriera dalla Academy of Motion Picture Arts and Sciences. Fu la prima \"star\" premiata a ricevere questa onorificenza al di fuori della cerimonia ufficiale, svoltasi il 7 marzo 2010. Era dal 1994 che un Oscar alla carriera non veniva conferito a una donna: l'ultima vincitrice era stata infatti Deborah Kerr.\nMor\u00ec il 12 agosto 2014 in seguito a un ictus, all'et\u00e0 di 89 anni.\nDoppiatrici italiane.\nNelle versioni in italiano dei suoi film, Lauren Bacall \u00e8 stata doppiata da:\nDa doppiatrice \u00e8 stata sostituita da:"}
{"id": "77246", "revid": "287204", "url": "https://it.wikipedia.org/wiki?curid=77246", "title": "Grafo bipartito", "text": "Nella teoria dei grafi, un grafo bipartito \u00e8 un grafo tale che l'insieme dei suoi vertici si pu\u00f2 partizionare in due sottoinsiemi tali che ogni vertice di una di queste due parti \u00e8 collegato solo a vertici dell'altra.\nPi\u00f9 formalmente, consideriamo un grafo non orientato formula_1; esso si dice grafo bipartito se il suo \ninsieme dei vertici formula_2 pu\u00f2 essere bipartito in due sottoinsiemi disgiunti formula_3 tali che ogni arco in formula_4 ha la forma formula_5 con formula_6 e formula_7.\nUn grafo bipartito pu\u00f2 essere efficacemente presentato con una notazione della forma formula_8.\nEsempi.\nGli alberi sono particolari grafi bipartiti; pi\u00f9 in generale, tutti i grafi non orientati aciclici sono bipartiti.\nI grafi ciclo con un numero pari di vertici sono grafi bipartiti.\nEsempio di grafo bipartito formula_8 Nel quale formula_10 e formula_11, in cui le due partizioni sono visivamente separate (ciascun vertice a sinistra collegato solo a vertici a destra).\nApplicazioni.\nI grafi bipartiti costituiscono buoni modelli per i problemi di accoppiamento. Un esempio \u00e8 fornito dai problemi di assegnazione di mansioni, problemi formulati in termini come i seguenti. Supponiamo di avere un insieme di persone \"P\" e un insieme di mansioni \"M\" che richiedono competenze specifiche in modo che non tutte le persone sono in grado di svolgere tutte le mansioni. Una particolare situazione si pu\u00f2 modellare con un grafo bipartito della forma formula_12 con l'insieme degli spigoli ottenuto inserendo per ciascuna persona p gli spigoli formula_13 relativi a tutte le mansioni m che p \u00e8 in grado svolgere.\nIl teorema dei matrimoni fornisce una caratterizzazione dei grafi bipartiti che ammettono accoppiamenti perfetti."}
{"id": "77250", "revid": "767487", "url": "https://it.wikipedia.org/wiki?curid=77250", "title": "L'ultimo boy scout", "text": "L'ultimo boy scout - Missione: sopravvivere (\"The Last Boy Scout\") \u00e8 un film del 1991 diretto da Tony Scott e interpretato da Bruce Willis e Damon Wayans\nTrama.\nJoseph Hallenbeck \u00e8 un ex agente dei Servizi Segreti americani caduto in disgrazia per avere pestato i piedi a un Senatore. Abile agente, durante il servizio ha persino salvato la vita al Presidente Jimmy Carter. Ora si guadagna da vivere come detective privato, gestendo una piccola agenzia a Los Angeles assieme al socio e amico Mike Matthews. Joe ha numerosi problemi personali. \u00c8 a un passo dall'alcolismo, \u00e8 odiato dalla figlia tredicenne Darian e non riesce ad avere un dialogo con sua moglie Sarah. Un giorno, mentre torna da una missione a Las Vegas, scopre il tradimento della moglie con Mike; malgrado ci\u00f2 accetta ugualmente un lavoro di protezione di una cliente che gli viene affidato dall'amico poco prima che quest'ultimo rimanga vittima di un attentato dinamitardo.\nIl compito di Joe \u00e8 quello di proteggere Cory, una spogliarellista, da un balordo. Sembra un lavoro facile, ma all'uscita dello strip dei killer professionisti ingaggiano una sparatoria e bench\u00e9 il detective riesca a fermarli Cory viene uccisa. Condotto alla centrale di polizia per la deposizione Joe comincia a pensare che ci sia un legame tra l'omicidio della ballerina e quello di Mike e che a spaventarla fosse molto pi\u00f9 che un ubriacone. Perci\u00f2 decide di indagare aiutato da Jimmy Dix, fidanzato di Cory ed ex quarterback degli \"Stallions\" squalificato a vita a causa di alcune scommesse illegali causate dal suo abuso di droga. Joe e Jimmy scoprono ben presto che Cory \u00e8 stata assassinata perch\u00e9 ricattava Shelly Marcone: malavitoso, uomo d'affari e proprietario degli Stallions poich\u00e9 questi ha intenzione di corrompere il Senatore Baynard affinch\u00e9 la commissione che presiede possa dare il via libera al gioco d'azzardo legalizzato. Mike \u00e8 stato eliminato in modo che non potesse pi\u00f9 indagare.\nI due per\u00f2 vengono rapiti dagli scagnozzi di Marcone che ha intenzione di fare assassinare il Senatore che non ha accettato la mazzetta perch\u00e9 troppo avido e di far ricadere la colpa su Joe perch\u00e9 ha un movente visti i risentimenti verso Baynard dato che fu quest'ultimo a farlo allontanare dal suo precedente incarico e rovinargli la vita. L'intenzione di Marcone \u00e8 quella di sostituire durante la consegna la valigetta dei soldi con una contenente dell'esplosivo e creare prove false affinch\u00e9 sembri che sia stato proprio Joe a consegnare il mortale contenuto. Quando tutto sembra perduto Darian, che nonostante tutto vuole molto bene al padre, riesce a scovare i due e con un trucco a passare al genitore un'arma con cui sbaraglia i criminali.\nMalgrado l'astio di Joe verso Baynard la prossima mossa \u00e8 quella di salvare la vita al Senatore; i due riescono a intercettare la bomba diretta al politico, ma devono anche fermare Marcone prima che metta in atto il piano di riserva. Con la bomba in una valigetta sul sedile posteriore e i soldi nel bagagliaio di una BMW si recano allo stadio per affrontare Marcone, ma vengono nuovamente fermati dagli uomini del boss il quale sicuro della vittoria confida che Baynard, che si trova in tribuna ad assistere alla partita, verr\u00e0 ucciso con un fucile di precisione. Quando sembra che non ci sia via di scampo una trovata dell'ex giocatore salva la situazione e, bench\u00e9 Marcone riesca a fuggire, Joe e Jimmy fermano il killer. Tutto \u00e8 risolto, all'appello manca solo il proprietario degli Stallion: mentre si decide sul da farsi un'esplosione squarcia la quiete che si era formata. Lo scoppio \u00e8 avvenuto in casa di Marcone, il criminale infatti aveva sottratto dalla BMW del duo la valigetta contenente l'esplosivo anzich\u00e9 quella contenente il denaro.\nProduzione.\nIl film \u00e8 stato girato in 90 giorni, fra l'11 marzo e il 9 giugno 1991, a Los Angeles. La lavorazione fu piuttosto turbolenta, a causa dei contrasti fra alcuni membri del cast e le continue riscritture dello script da parte dello sceneggiatore Shane Black, in quanto gli studios facevano pressione per rendere la pellicola, con la presenza di Willis, una sorta di seguito di Die Hard, costringendolo a riscrivere diverse parti per allontanarsi da quell'idea. Lo stesso Shane Black e il regista Tony Scott anni dopo affermarono che, secondo loro, lo script originale era molto meglio del prodotto finale.\nDistribuzione.\nIl film \u00e8 uscito negli Stati Uniti il 13 dicembre 1991, mentre in Italia usc\u00ec il 26 marzo 1992."}
{"id": "77251", "revid": "1543377", "url": "https://it.wikipedia.org/wiki?curid=77251", "title": "Cattedrale di Aosta", "text": "La cattedrale di Santa Maria Assunta (in francese: \"Cath\u00e9drale Notre-Dame de l'Assomption\") \u00e8 il principale luogo di culto della citt\u00e0 di Aosta, sede vescovile della diocesi omonima; costituisce, assieme alla Collegiata di Sant'Orso, la testimonianza di maggior rilievo della storia dell'arte sacra in Valle d'Aosta.\nLa sua storia ultra millenaria va ricostruita attraverso la molteplicit\u00e0 degli interventi che si sono succeduti e dei linguaggi architettonici impiegati, oltre alle testimonianze artistiche che essa conserva.\nLa storia.\nOrigini e \"chiesa anselmiana\".\nL'origine della Cattedrale di Aosta risale alle fasi iniziali di diffusione del Cristianesimo in Valle d'Aosta: gi\u00e0 verso la fine del IV secolo, ove oggi \u00e8 la cattedrale, esisteva- come hanno provato gli scavi archeologici eseguiti - una \"Domus Ecclesiae\" di ragguardevoli proporzioni.\nLa chiesa venne completamente riedificata nel corso del secolo XI, per volere di Anselmo I che fu vescovo in Aosta tra il 994 e il 1025 (da non confondersi con Anselmo di Aosta, filosofo e santo, nato nel 1033).La \"chiesa anselmiana\" presentava una pianta basilicale a tre navate con tetto a capriate in legno; il portale d'ingresso era posto al centro del lato meridionale; l'abside maggiore, semicircolare, era affiancata da due torri campanarie.\nNella cattedrale \"anselmiana\", sul lato occidentale, non vi era una vera facciata, ma solamente una \"pseudofacciata\" a salienti che nella parte inferiore non aveva alcun portale d'ingresso, ma si appoggiava alle strutture murarie sovrastanti il criptoportico di epoca romana. Le tre navate erano segnate da sei coppie di pilastri quadrangolari e da una coppia di pilastri a fascio di sezione quadrilobata; le dimensioni della chiesa erano di 54 x 32,4 metri, con un'altezza di oltre 15 metri per la navata centrale e di 9 metri per quelle laterali. L'interno della navata centrale venne decorato con uno straordinario ciclo di dipinti a fresco disposti su vari registri. I pittori, di \"area lombarda\", impegnati nella realizzazione di tale programma decorativo furono, con ogni probabilit\u00e0, gli stessi che in Aosta affrescarono la collegiata di Sant'Orso..Vista dal lato orientale la cattedrale mostrava ben cinque absidi: una grande abside che chiudeva la navata centrale, le due absidi con le quali terminavano le navate minori ed altre due absidiole ricavate al piano inferiore delle torri campanarie. Il coro era in posizione alquanto sopraelevata rispetto alla pavimentazione della chiesa; al di sotto del coro, gi\u00e0 alla fine del X secolo, era stata edificata una cripta a tre navatelle con volte a crociera sostenute da agili colonnine con capitelli medievali in marmo. Nella seconda met\u00e0 dell'XI secolo la cripta, a seguito di un probabile cedimento, dovette essere rifatta: solo le prime campate conservano le colonnine primitive, mentre per le altre campate vennero utilizzate robuste colonne romane di reimpiego.. Appoggiato alla navata nord, fu edificato un chiostro come spazio di incontro e di preghiera dei canonici.\nSempre nella seconda met\u00e0 dell'XI secolo la chiesa fu ampliata con l'edificazione del \"westwerk\" (massiccio occidentale) in forma di una seconda abside posta in corrispondenza alla navata centrale affiancata da due ulteriori campanili. Si complet\u00f2 in tal modo un progetto costruttivo che vedeva la navata centrale chiusa da due absidi contrapposte, ciascuna di essa affiancata da una coppia di torri campanarie (adottando una scelta di tipo nordico che trovava allora un altro esempio vicino nel coevo duomo di Ivrea). Mentre il coro nell'abside orientale, dedicato a Maria Assunta, era funzionale al collegio dei canonici presieduto dal vescovo, quello nell'abside occidentale, dedicato a San Giovanni Battista, veniva utilizzato per le cerimonie parrocchiali\nRisalgono ad anni tra la fine del XII e l'inizio del XIII secolo i mosaici del pavimento del coro.Verso la fine del XII secolo, quando gi\u00e0\u00a0\u2013 sull'ondata della cultura architettonica emergente in Francia - le scelte estetiche dei committenti si orientarono verso il gotico, fu costruito lo jub\u00e9, una grande tribuna retta da arcate che delimitava il coro (lo spazio riservato ai presbiteri) rispetto allo spazio riservato dai fedeli, e che fungeva anche da pulpito. Tale struttura fu demolita solo nel 1838\nDell'antica basilica romanica molto si \u00e8 perduto in relazione ai numerosi interventi successivi, ispirati da diversi linguaggi artistici e da differenti modalit\u00e0 di fruizione liturgica degli spazi. Restano i due campanili posti ad oriente che\u00a0\u2013 pur modificati in qualche misura nel loro aspetto dall'alta cuspide gotica e dai quattro pinnacoli angolari posti sulla loro cima - mantengono una fisionomia tipicamente romanica; restano i sorprendenti mosaici del coro, la cripta con gli interessanti capitelli medievali. Restano in particolare gli affreschi superstiti - riscoperti nel 1979 nello spazio tra il tetto e le volte quattrocentesche - che lasciano comprendere quale dovesse essere la grandiosit\u00e0 dell'apparato decorativo interno alla chiesa e la sua complessit\u00e0 iconografica. Nel 2004 la Cattedrale \u00e8 stata al centro di una serie di interventi di restauro, alcuni dei quali sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nTrasformazioni gotiche e rinascimentali.\nNell'ampio arco di tempo che va dal XIII alle prime decadi del XVI secolo, una serie di interventi di natura architettonica e decorativa, sostenute da vescovi prestigiosi e da famiglie nobiliari valdostane, modificarono profondamente la fisionomia della cattedrale.\nNel XIII secolo, sul lato orientale, vennero abbattute due delle cinque absidiole originarie e realizzato il deambulatorio con tre cappelle radiali che corre attorno al coro (e che oggi ospita il Museo del tesoro della cattedrale). In tale occasione fu quasi interamente demolita l'abside maggiore, sostituendola con quella attuale di gusto gotico, con cinque grandi monofore strombate che sovrastano il deambulatorio.\nNel 1397 il vescovo Giacomo Ferrandini fece realizzare un grande crocifisso ligneo di intensa drammaticit\u00e0 (tuttora visibile), che fu esposto ai fedeli nella navata centrale, sospeso in alto tra la volta e lo jub\u00e9, allora presente.Nel XV secolo la cattedrale cominci\u00f2 ad ospitare tombe monumentali di illustri personaggi, sormontate da un \"gisant\" in pietra (scultura funeraria raffigurante il defunto che giace disteso). Fu Stefano Mossettaz, uno scultore aggiornato sul linguaggio del gotico internazionale, a distinguersi in questo genere di produzione artistica. La \"Tomba di Francesco di Challant\" da lui realizzata in alabastro fu posta al centro del coro, sopra il mosaico con il \"Ciclo dei mesi\", circondata da una cancellata in ferro.\nNumerosi arredi sacri furono commissionati per aumentare il prestigio ed il decoro della cattedrale: una gran parte di essi \u00e8 oggi conservata nel museo del tesoro della cattedrale, a partire dalla cassa reliquiaria destinata ad accogliere le spoglie di San Grato, patrono della citt\u00e0: un capolavoro di arte orafa quattrocentesca iniziata da Guglielmo di Locana e completata da Jean de Malines.\nPoco dopo la met\u00e0 del XV secolo, in conseguenza dell'istituzione della fabbriceria della cattedrale, voluta dal vescovo Antoine de Prez, membro d'una potente famiglia svizzera, il chiostro dell'XI secolo venne interamente ricostruito in stile tardo gotico. I lavori furono affidati a Marcel Girard di Saint-Marcel.Subito dopo il 1464 (quando al vescovo Antoine era succeduto il nipote Fran\u00e7ois de Prez) furono commissionati i nuovi stalli per il coro, dando vita ad un importante cantiere di scultori in legno formato dal savoiardo Jean Vion de Samo\u00ebns e dall'aostano Jean de Chetro. Gli stalli erano in quegli anni disposti a gruppi di dodici lungo le pareti del coro, mentre altri due gruppi di cinque erano appoggiati allo jub\u00e9\nGli interventi architettonici pi\u00f9 importanti, che cambiarono in modo profondo l'aspetto della cattedrale (avvicinandolo a quello oggi osservabile) furono avviati verso la fine del Quattrocento per iniziativa di Giorgio di Challant (priore della collegiata di Sant'Orso e grande artefice del rinnovamento culturale ed artistico valdostano) e del vescovo Fran\u00e7ois de Prez.Con una scelta improntata ad un'estetica tardo gotica (che doveva avere per lo Challant particolare urgenza, visto che essa venne adottata, in quello scorcio di anni, anche per la collegiata ursina e per la parrocchiale di Arnad) le vecchie coperture a capriate e le volte del deambulatorio, vennero sostituite da una pi\u00f9 bassa copertura con volte a crociera segnate da costoloni finemente decorati.In tale occasione furono anche ingrandite le finestre della navata centrale che assunsero la caratteristica forma ad arco carenato: inizi\u00f2 cos\u00ec un programma di realizzazione di 23 vetrate, di qualit\u00e0 particolarmente elevata (che ancora si possono ammirare); esse furono realizzate da un atelier locale identificabile verosimilmente con la bottega di Pietro Vaser.\nTra il 1484 ed il 1494 si demol\u00ec il \"westwerk\", vale a dire l'abside occidentale ed i due campanili che l'affiancavano, per dar vita, con l'edificazione di due nuove campate, al prolunggamento longitudinale del corpo della chiesa ed alla successiva costruzione di una nuova facciata.N\u00e9 il vescovo Fran\u00e7ois de Prez, n\u00e9 Giorgio di Challant videro il completamento di tale opera: l'apparato decorativo di gusto rinascimentale che ancor oggi vediamo - fatto di affreschi e di altorilievi in terracotta dedicati \"Vita della Vergine\" - fu commissionato nel 1522 dall'allora direttore della \"Fabbriceria\", canonico Jaen Gombaude, concludendosi nel 1526. Nell'intorno di quegli stessi anni si complet\u00f2 il programma di realizzazione delle vetrate.\nAncora nel corso del XVI secolo, in relazione allo sviluppo dell'istituzione delle cappellanie, ebbe luogo la costruzione della cappella dei signori di Cly (circa 1570-80), posta alla destra della porta d'ingresso, con affreschi di gusto manieristico.\nInterventi successivi.\nDopo la costruzione della nuova facciata rinascimentale ed il completamento del ciclo delle vetrate dipinte, si registr\u00f2 un periodo di interventi aventi scarso rilievo strutturale e di modesta qualit\u00e0 artistica; a parte la gi\u00e0 menzionata costruzione della cappella dei signori di Cly, l'unica eccezione di rilievo \u00e8 data dalla commessa relativa alla \"Cassa reliquaria di San Giocondo\" realizzata in argento (1617-1619), ora nel museo del tesoro della cattedrale.\nIl forte rallentamento della produzione artistica riguard\u00f2 l'intera Valle d'Aosta. Con l'esplodere della Riforma le fortune della regione decaddero assieme a quelle del ducato di Savoia che, negli anni 1535-36, perse Ginevra, il Canton Vaud, ed il Basso Vallese. Spostata la capitale del ducato da Chamb\u00e9ry a Torino, declin\u00f2 l'importanza dei valichi valdostani come tramite di scambi economici e culturali, a vantaggio dei valichi del Moncenisio e del Sempione.\nNel 1704 fu costruita, per un adeguato svolgimento delle funzioni parrocchiali, la cappella di San Giovanni Battista (la balaustra marmorea ed il nuovo altare della cappella furono realizzati nel 1760). Nel 1758 si costru\u00ec un nuovo altare maggiore, ricco di tarsie marmoree.\nNel XIX secolo la chiesa cambi\u00f2 nuovamente aspetto, principalmente per iniziativa del vescovo Andr\u00e9 Jourdain che tenne la cattedra episcopale tra il 1832 ed il 1859. Fu demolito lo jub\u00e9 che separava troppo vistosamente l'area presbiterale da quella riservata ai fedeli; si ultimarono i lavori di ricostruzione della cappella di San Grato (1842).Altri interventi, corrispondenti ai nuovi gusti estetici del momento, hanno suscitato forti riserve per la scarsa coerenza stilistica con il resto della chiesa. Si tratta innanzi tutto della costruzione (1848) della nuova facciata in stile neoclassico con imponenti colonne e statue di santi, che relega all'interno di un atrio la facciata rinascimentale. Inoltre, nel 1860, venne costruita in forme neogotiche la cappella del Rosario, sacrificando, all'esterno della chiesa, uno dei corridoi del chiostro quattrocentesco.\nVariazioni all'area presbiterale sono intervenute nel 1981, dopo la riforma liturgica decretata dal Concilio Vaticano II. Per non alterare la precedente area presbiterale con il suo altare marmoreo, elevata rispetto al piano della navata, \u00e8 stato avanzato nella navata stessa lo spazio per le celebrazioni liturgiche, dotandolo di un altare di estrema semplicit\u00e0.\nVisita alla cattedrale.\nL'esterno.\nPer guadagnare subito una qualche impressione su come poteva essere, nell'XI secolo, la basilica romanica, conviene percorrere la strada lungo il lato sud della chiesa. Oltre ad un muro di cinta si possono osservare le due possenti torri campanarie, alte pi\u00f9 di 60 metri; sono la struttura pi\u00f9 alta di tutta la citt\u00e0 di Aosta e di tutta la regione Valle d'Aosta, e sono poste a fianco dell'abside (che ci appare con i suoi alti finestroni strombati, frutto della ristrutturazione del XIII secolo); al di sotto si intravede il tetto del deambulatorio.Il campanile sul lato sud (che vediamo pi\u00f9 da vicino) mostra nei piani inferiori l'apertura di semplici strette monofore; mentre al di sopra di una fila di archetti pensili, s'innalzano altri due piani della torre sui quali si aprono larghe bifore sovrapposte. Il campanile sul lato nord ci appare pi\u00f9 elegante e frutto di una esecuzione pi\u00f9 accurata. Una lesena centrale percorre interamente ciascuna delle sue pareti, e nei quattro piani pi\u00f9 alti essa d\u00e0 luogo a specchiature nelle quali si aprono coppie di bifore affiancate tra loro.\nDopo aver dato uno sguardo alla facciata neoclassica (e riconosciuto su di essa le statue dei santi cari alla devozione aostana), merita soffermare l'attenzione sulla vecchia facciata rinascimentale all'interno dell'atrio, opera ritornata all'eloquenza delle sue forme e dei suoi colori dopo un recente restauro.La facciata colpisce l'attenzione del visitatore per la ricchezza della policromia e per l'abbinamento di affreschi, gruppi in terracotta ed un variegato repertorio decorativo di gusto tipicamente rinascimentale. L'intero programma iconografico e decorativo si dispone sapientemente nelle trame di una struttura architettonica formata da due alte colonne che inquadrano il portale centrale e la lunetta che lo sormonta; esse reggono un arco poggiante su una elegante trabeazione, sormontato a sua volta da un timpano.\nGli affreschi che impreziosiscono la facciata sono dedicati a tre episodi della vita della Vergine e dell'infanzia di Ges\u00f9; da destra a sinistra, in corrispondenza ai tre portali troviamo le scene della \"Annunciazione\", della \"Nativit\u00e0\" (posta nella lunetta sopra il portale) e della \"Presentazione di Ges\u00f9 al Tempio\". Sopra la trabeazione, all'interno dell'arco, trova posto un gruppo plastico con figure a grandezza naturale che sembrano ispirati dalla tradizione piemontese e lombarda dei Sacri Monti: si tratta degli Apostoli che guardano attoniti verso l\"Assunzione della Vergine\". La raffigurazione dell\"Assunzione\" si completa infatti con le figure, sempre in terracotta, della Vergine sorretta da due angeli che trovano posto nel timpano. Nel grandioso sottarco dell'atrio sono affrescati otto schiere di \"Angeli musicanti\", pronti ad accogliere la Vergine (si ricordi che la cattedrale \u00e8 dedicata a Maria Assunta). Il complesso programma decorativo si sviluppa ulteriormente attraverso quattro \"Busti di Profeti\" in terracotta (due nelle lunette sopra i portali laterali, due in altre lunette poste al di sopra delle finestre della facciata); si osservano poi sulla trabeazione i busti clipeati di San Giovanni Battista, San Grato e San Giocondo. La decorazione si completa con fasce a rosette nei sottarchi, formelle con candelabre e con testine di angelo, fasce con delfini ed altri elementi ispirati alla cultura delle grottesche.\nL'identit\u00e0 del pittore e del plasticatore che hanno realizzato l'apparato decorativo sono ignote. Riguardo agli affreschi Giovanni Romano ha sottolineato come essi possano ritenersi \"opera di un Maestro di formazione spanzottiana, ma gi\u00e0 toccato anche da Gaudenzio\". Allo stesso Maestro \u00e8 attribuito, all'interno della cattedrale, l'affresco dell'altare di Santa Lucia ed anche la tela con la \"Vita di San Grato\" posta oggi all'inizio del deambulatorio, al termine della navata sud.\nL'interno.\nLe volte, la \"magnam crucem\" e le vetrate.\nEntrato nella cattedrale, il visitatore \u00e8 subito colpito dalla presenza nella navata centrale del grande crocifisso in legno dipinto, sospeso in alto tra la volta ed il presbiterio. Si tratta della \"magnam crucem\" commissionata nel 1397 dal vescovo Giacomo Ferrandini ad uno scultore di area svizzero-tedesca (forse Lucerna) che oper\u00f2 per un qualche tempo in Valle d'Aosta. Esso dovette suscitare grande impressione per il volto espressivo del Cristo e per il copioso fiotto di sangue che schizza fuori dal costato, al punto da diventare modello per altre Crocifissioni presenti nelle chiese valdostane.\nIl crocifisso si staglia contro le volte a crociera della navata e del coro fatte realizzare dal vescovo Fran\u00e7ois de Prez e da Giorgio di Challant. Con la loro forma leggermente ogivale e con la trama dei costoloni dipinti, esse segnano suggestivamente lo spazio della chiesa.\nSempre volgendo lo sguardo verso l'alto, il visitatore \u00e8 colpito dai colori delle vetrate della navata centrale, opera di notevole qualit\u00e0 artistica realizzata (assieme alle vetrate del deambulatorio) tra la fine del Quattrocento ed il 1523 circa Esse mostrano una \"Nativit\u00e0\", una \"Crocifissione\" e soprattutto immagini di santi: molto belle quelle di San Sebastiano e San Martino, ed \u00e8 interessante in questo repertorio \u00e8 la raffigurazione di Tommaso Becket. Il disegno e la gamma cromatica delle vetrate richiamano alla mente altre vetrate altrettanto belle realizzate in Valle d'Aosta, quelle presenti nella Collegiata di Sant'Orso e quelle provenienti da Castello di Issogne (e conservate ora al Museo Civico di Torino). Si pu\u00f2 ipotizzare che gli autori siano quei magistri verreriarum chiamati da Giorgio di Challant a realizzare le opere citate, segnatamente Jean Baudichon e, pi\u00f9 verosimilmente, Pietro Vaser (successore di Baudichon).\nGli affreschi del Cinquecento.\nSubito dopo l'ingresso nella cattedrale, sulla destra verso la controfacciata \u00e8 posta la cappella dei baroni di Cly (circa 1576), recentemente restaurata. Essa mostra una decorazione di gusto manieristico con la volta a crociera affrescata con le \"Storie della Maddalena\": nelle vele della volta sono riconoscibili le scene di \"Ges\u00f9 in casa di Simone fariseo\", \"Maddalena penitente \", \"Noli me tangere\", \"Ascensione di Maria Maddalena\". Nell'area funeraria della cappella \u00e8 posta una \"Deposizione\".\nAll'inizio della navata destra s'incontra laltare di Santa Lucia, con un affresco raffigurante una \"Madonna col Bambino e San Giovannino tra i santi Pietro, Giovanni evangelista, Caterina e Lucia\" (1526 circa), opera dello stesso pittore di educazione spanzottiana che ha realizzato anche gli affreschi della facciata rinascimentale.\nAl termine della stessa navata, appesa in alto, troviamo una grande tela attribuita ancora allo stesso ignoto artista degli affreschi della facciata; essa raffigura due episodi della \"Vita di San Grato\" che la tradizione vuole secondo vescovo di Aosta ed artefice del recupero della reliquia rappresentata dalla testa del Battista. Sulla sinistra si osserva San Grato, vestito da monaco agostiniano, che offre al papa il teschio del Battista; nella scena successiva, si vede ancora San Grato che offre al clero aostano la reliquia della mandibola del santo.\nGli organi a canne.\nNella cattedrale si trovano due organi a canne.\nLo strumento principale \u00e8 situato in controfacciata, sulla cantoria lignea; venne costruito da Carlo Vegezzi-Bossi nel 1902. Le imponenti misure dello strumento sono le seguenti: 7 metri di altezza, 9.96 metri di larghezza e 3 di profondit\u00e0. La console, staccata dallo strumento e rivolta verso l'altare, dispone di tre tastiere di 58 tasti e una pedaliera diritta di 30 e comanda 43 registri per un totale di quasi 3000 canne. Lo strumento era al centro del Festival Internazionale di concerti per organo, conclusosi alla 47\u00aa edizione. Il festival accoglieva ogni estate in citt\u00e0 i pi\u00f9 grandi organisti del panorama internazionale e richiamava gli appassionati di musica sacra da tutta Europa. Fra i grandi organisti che vi hanno partecipato figurano Fernando Germani, Daniel Chorzempa, Jean Guillou, Alessio Corti, Daniel Roth, Lionel Rogg, Marie-Claire Alain, Montserrat Torrent, Pierre Pincemaille, Naji hakim, Massimo Nosetti, Yanka Hekimova. L'ultima edizione del festival si \u00e8 svolta nel 2012.\nIl vescovo di Aosta Franco Lovignana ha fondato nel 2014 la Cappella Musicale di Sant'Anselmo della Cattedrale di Aosta. Statuto e nomine sono disponibili sul sito della Cattedrale di Aosta nella sezione dedicata alla Schola Cantorum.\nNell'abside, a pavimento, vi \u00e8 un organo positivo della ditta Pinchi; a trasmissione meccanica, ha 3 registri su un unico manuale, senza pedaliera.\nLa cripta.\nPercorsa la navata destra, una scala consente di scendere nella cripta : \u00e8 questa la parte pi\u00f9 antica della cattedrale, testimonianza della \"basilica anselmiana\" che si \u00e8 quasi integralmente conservata. In quest'aula sotterranea di 16,3 x 8,6\u00a0m., divisa in tre navatelle che terminano in altrettante absidiole allineate, il visitatore pu\u00f2 muoversi osservando le volte a crociera e le colonne di diverse fogge e dimensioni che mettono in evidenza due diverse fasi costruttive: le quattro colonne pi\u00f9 sottili sono quelle corrispondenti alla costruzione pi\u00f9 antica, con capitelli del X secolo, le altre pi\u00f9 massicce sono di epoca romana, utilizzate qui come materiale di reimpiego per prevenire ulteriori crolli della volta. Lapidi in pietra, sulle pareti della cripta, ne mostrano l'utilizzo come luogo di sepoltura dei vescovi.\nIl coro e le sue opere d'arte.\nUscendo dalla cripta sul lato sinistro, si trova una scala che consente al visitatore di salire nell'area presbiteriale, ricca di opere di notevole pregio artistico a cominciare dai due mosaici del pavimento. Quello detto dell' \"Anno\" o del \"Ciclo dei mesi\", posto nella parte pi\u00f9 bassa del coro, \u00e8 ritenuto pi\u00f9 antico, databile verso la fine del XII secolo. Al centro del pavimento musivo \u00e8 posta la figura del Cristo, Signore del tempo, che regge con una mano il sole e con l'altra la luna; in cerchio tutto intorno sono raffigurate, entro medaglioni, le personificazioni dei dodici mesi dell'anno, con riferimento soprattutto alle attivit\u00e0 lavorative svolte. I motivi ornamentali presenti fanno somigliare il pavimento musivo a un tappeto; negli angoli di un motivo di forma rettangolare trovano posto le allegorie dei quattro fiumi del paradiso terrestre - Pison, Ghicon, Tigri, Eufrate - di cui parla la Genesi ).Il secondo mosaico, databile verso gli inizi del XIII secolo, \u00e8 stato qui trasportato quando il coro occidentale in cui si trovava venne demolito. Esso raffigura una serie di animali reali e fantastici (una scritta didascalica \u00e8 posta accanto alle figure della chimera e dell'elefante); sono presenti anche le allegorie di due dei quattro fiumi del paradiso terrestre (Tigri ed Eufrate). Altre raffigurazioni lasciano ancora maggior spazio al dispiegarsi dell'immaginazione fantastica; esse si collocano al centro del mosaico, all'interno di una complessa geometria di quadrati e di cerchi. Rispetto al primo mosaico, ad una scelta di temi volutamente pi\u00f9 complessa, fa riscontro per\u00f2 una fattura meno pregevole.\nDisposti lungo le pareti laterali del coro, attorno al \"mosaico dell'Anno\", si osservano i magnifici stalli lignei voluti dal vescovo Fran\u00e7ois de Prez e realizzati nella seconda met\u00e0 del XV secolo da un cantiere di scultori in legno formato dal savoiardo Jean Vion de Samo\u00ebns e dal valdostano Jean de Chetro. Nei dossali degli stalli sono rappresentati i dodici apostoli alternati con altrettanti profeti (a simboleggiare la continuit\u00e0 tra Antico e Nuovo Testamento), ognuno regge un cartiglio con passi del Credo; nel \"cielo\" (la parte che sormonta i dossali) sono intagliati stemmi ed angeli musicanti. Gli ornamenti dei braccioli, i poggiamano e le \"misericordie\" (sostegni posti nella parte esterna dei sedili ai quali ci si pu\u00f2 appoggiare quando il sedile \u00e8 rialzato) costituiscono uno straordinario repertorio di figure fantastiche o grottesche, tipiche dell'iconografia tardo gotica.\nNella parte superiore del presbiterio, ai margini del deambulatorio, \u00e8 posta un monumento sepolcrale in onore di Tommaso II di Savoia. Il \"gisant\" lo raffigura in armi, con corazza e scudo recanti il rilievo dell'aquila araldica; la testa del defunto poggia su un cuscino, mentre un leoncino (che porta un collare col motto dei Savoia, FERT) \u00e8 accovacciato ai suoi piedi. Si ritiene il monumento sia stato commissionato da Amedeo VIII di Savoia (di cui \u00e8 documentato il passaggio in citt\u00e0 nel 1430) per rendere omaggio a Tommaso, suo antenato morto ad Aosta nel 1259 e sepolto in cattedrale.\nL'autore dell'opera \u00e8, con tutta probabilit\u00e0, Stefano Mossettaz scultore che tenne a lungo bottega in Aosta, e che dimostra qui di aver pienamente assimilato il linguaggio del gotico internazionale di marca franco\u00a0\u2013 fiamminga, aggiornato sulle novit\u00e0 delle corti parigina e del Berry.\nIl chiostro.\nDalla navata sinistra \u00e8 possibile accedere al chiostro posto a ridosso della chiesa. Si tratta di un edificio a pianta trapezoidale fatto costruire dal vescovo Antoine de Prez e terminato nel 1460. Esso si presenta oggi gravemente mutilato, privo di gran parte del corridoio meridionale a causa della costruzione, nel 1860, della cappella del Rosario in stile neogotico. L'elemento di maggior interesse per il visitatore \u00e8 dato dalla serie di capitelli in gesso cristallino: alcuni di essi sono decorati con motivi vegetali e figure di uomini e animali, altri recano scolpiti, in caratteri gotici, nomi di canonici o di altre persone che contribuirono all'edificazione.\nGli affreschi alto medievali.\nNel sottotetto, sopra le volte quattrocentesche, si sono salvati consistenti brani degli affreschi che decoravano la navata centrale della basilica anselmiana. L'esistenza del ciclo pittorico fu scoperta nel 1979 dallo studioso tedesco H. P. Autenrieth; complessi lavori di recupero e la sistemazione di opportune passerelle hanno consentito nel 2000, in occasione delle celebrazioni giubilari, di rendere gli affreschi accessibili al pubblico (visite programmate o su prenotazione).Insieme al ciclo contemporaneo della Collegiata di Sant'Orso, le pitture della cattedrale costituiscono una delle pi\u00f9 vaste testimonianze di pittura alto medievale fanno di Aosta uno dei principali centri di arte ottoniana in Europa.\nGli affreschi che decoravano la navata furono realizzati attorno alla met\u00e0 dell'XI secolo da un atelier di notevoli competenze pittoriche (con ogni probabilit\u00e0 lo stesso di Sant'Orso); essi erano disposti su vari registri ed ubbidivano a un programma iconografico alquanto complesso.\nNelle parti recuperate nel sottotetto si riconoscono le seguenti raffigurazioni:\nL'ambito culturale dell'atelier che ha realizzato gli affreschi \u00e8 quello cosiddetto \"lombardo\"; ad esso possono essere stilisticamente collegati i cicli della basilica di San Vincenzo a Cant\u00f9 e del battistero del Duomo di Novara.\nIl Museo del Tesoro della Cattedrale.\nDalla navata destra si accede agli spazi del deambulatorio nei quali trova posto il Museo del tesoro della cattedrale di Aosta, che custodisce opere di notevole interesse, quali due frammenti delle vetrate del XII secolo, la cassa reliquaria di San Grato, alcuni codici miniati tra i quali il \"Messale del vescovo Francesco de Prez\", monumenti sepolcrali realizzati da Stefano Mossettaz, dossali di stalli di Jean Vion de Samo\u00ebns e di Jean de Chetro gi\u00e0 presenti nel coro, ed una ricca collezione di statue lignee dipinte, esempi di quella cultura devozionale che \u00e8 stata denominata \"il gotico delle Alpi\"."}
{"id": "77253", "revid": "1234826", "url": "https://it.wikipedia.org/wiki?curid=77253", "title": "Severus Piton", "text": "Severus Piton (\"Severus Snape\") \u00e8 un personaggio della serie fantasy \"Harry Potter\", scritta e ideata dalla scrittrice britannica J. K. Rowling. Ex mangiamorte e membro dell'Ordine della Fenice, \u00e8 il professore di Pozioni alla scuola di Hogwarts e direttore della casa di Serpeverde. Nei primi romanzi \u00e8 etichettato come uno dei maggiori antagonisti del protagonista Harry Potter, a causa della somiglianza del ragazzo con il padre James, suo vecchio compagno di scuola e rivale; successivamente, nell'ultimo romanzo della serie, vengono riportati alla luce alcuni segreti di Piton che ne ribaltano completamente il ruolo.\nNell'adattamento cinematografico della serie il personaggio di Piton \u00e8 stato interpretato dall'attore britannico Alan Rickman.\nCreazione e sviluppo.\nIn un'intervista, la Rowling ha definito il personaggio un vero e proprio \"antieroe\", descrivendolo come \"totalmente grigio\", n\u00e9 totalmente buono n\u00e9 totalmente cattivo. La scrittrice rivel\u00f2 di aver creato Piton ispirandosi al suo severo e burbero insegnante di chimica, John Nettleship. Durante varie interviste, la scrittrice ha sempre espresso una grandissima ammirazione nei confronti di Piton, definendolo uno dei suoi personaggi preferiti.\nLa Rowling \u00e8 sempre stata meno disposta a parlare di Piton rispetto agli altri personaggi, perch\u00e9 le sue reali motivazioni sarebbero state rivelate solamente nell'ultimo libro. In ogni caso, ha fatto intendere pi\u00f9 volte l'importanza del ruolo di Piton, suggerendo alle persone di \"tener[lo] d'occhio\". Nel 1999, rispondendo a una domanda riguardante la vita amorosa di Piton e il percorso di redenzione del personaggio, ha espresso la sua sorpresa per la lungimiranza. La Rowling ha inoltre rivelato che dopo la pubblicazione de \"Il prigioniero di Azkaban\", una fan ha indovinato l'amore di Piton verso Lily, facendo s\u00ec che l'autrice si chiedesse come abbia potuto lasciarlo intendere. Tuttavia \u00e8 possibile riscontrare dei dettagli che suggeriscono il rimpianto per la morte di Lily gi\u00e0 nel primo libro, infatti quando Piton si trova dinanzi a Harry per la prima volta gli chiede cosa si ottiene versando dell'asfodelo in un infuso di artemisia: nel linguaggio dei fiori queste due piante sono associate rispettivamente a un \"ricordo oltre la tomba\" e a un sentimento di rimpianto e amarezza; inoltre, l'asfodelo \u00e8 una pianta liliacea come il giglio (in inglese appunto \"lily\").\nTerminata la serie, l'autrice ha iniziato a parlare apertamente di Piton, discutendo il contrasto tra lo sviluppo del suo personaggio e quello di Albus Silente: ha affermato infatti che la serie \u00e8 costruita attorno alle storie di Silente e Piton, e ha sostenuto che lei ha sempre saputo che quest'ultimo si sarebbe rivelato alla fine e che ha accuratamente delineato la sua storia attraverso la serie: \"Ho dovuto lasciare indizi in tutto il percorso perch\u00e9 [...] quando avviene la scena della rivelazione, quando tutto cambia e si realizza [...] quali erano le motivazioni di Piton [...] sarebbe stato un grande imbroglio al lettore mostrargli un mucchio di cose che non aveva mai visto prima\" La Rowling ha poi detto in un'intervista che voleva che Piton trovasse la redenzione e il perdono: \"\u00e8 un uomo complicato [...] era un essere umano imperfetto, come tutti noi. Harry lo perdona [...] vede infine il buono che c'era dentro di lui\".\nNome.\nNell'edizione originale il cognome di Severus \u00e8 Snape, che, per la somiglianza a \"snake\" (serpente), \u00e8 stato reso in italiano come Piton (somigliante al termine italiano \"pitone\"). In realt\u00e0 la Rowling ha dichiarato che il nome Snape deriva da un paese inglese trovato in una cartina geografica (Snape, nel Suffolk). Il nome \"Severus\", invece, deriva da quello di una strada di Clapham: la Rowling ha infatti affermato che quando abitava l\u00ec passava davanti al cartello riportante il nome della strada tutti i giorni per andare al lavoro, ed \u00e8 per quel motivo che le \u00e8 venuto in mente nel decidere il nome di Piton.\nBiografia del personaggio.\nInfanzia e adesione ai Mangiamorte.\nSeverus Piton nasce a Spinner's End dal babbano Tobias Piton e dalla strega Eileen Prince: la sua infanzia \u00e8 segnata dai continui litigi dei genitori dovuti alla loro differente natura. Sin da piccolo inizia a manifestare un enorme interesse verso la magia, imparando a padroneggiare i suoi poteri in tenera et\u00e0. Fa inoltre conoscenza con la piccola Lily Evans, che abitava nel suo stesso quartiere: Severus le rivela la sua natura, affascinandola con i racconti del Mondo magico e attirando cos\u00ec le ire e l'invidia di Petunia, sorella di Lily, desiderosa di essere anche lei una strega. Ammesso a Hogwarts, Severus viene smistato in Serpeverde, mentre Lily viene assegnata a Grifondoro; qui il ragazzo entra in rivalit\u00e0 con James Potter e Sirius Black i quali, assieme a Remus Lupin e a Peter Minus, seppur questi in misura minore, inizieranno a prenderlo di mira affibbiandogli il nomignolo di \"Mocciosus\". Nonostante l'appartenenza alle due case rivali, Severus resta un buon amico di Lily, della quale nel frattempo si \u00e8 innamorato; tuttavia inizia anche ad avvicinarsi ad alcuni studenti intenzionati a diventare Mangiamorte una volta usciti da Hogwarts, con grande disappunto della ragazza. La sua carriera scolastica \u00e8 tuttavia particolarmente brillante: dimostra infatti una grande predisposizione alla preparazione delle Pozioni e alla creazione di incantesimi, ma soprattutto un notevole interesse verso le Arti Oscure; prende quindi l'abitudine di annotare i suoi incantesimi e le correzioni alle ricette tradizionali delle pozioni nel suo libro di \"Pozioni Avanzate\" sotto lo pseudonimo di \"principe mezzosangue\", soprannome nato dalla sua origine e dal cognome di sua madre. Durante i G.U.F.O, a seguito di un pesante scherzo inflittogli da James e Sirius e al conseguente intervento di Lily a difenderlo, Severus, non volendo essere difeso dinanzi ai suoi compagni Serpeverde da una ragazza nata babbana, la insulta dandole della \"sporca mezzosangue\": Lily, profondamente offesa, taglia tutti i rapporti con il ragazzo. In seguito Lily inizia a uscire con James, sposandolo dopo il diploma, mentre Severus si unisce alla causa di Lord Voldemort, rimanendo per\u00f2 innamorato dell'ormai ex amica.\nUn giorno, tuttavia, Severus sente Sibilla Cooman pronunciare una profezia che prevede la caduta di Voldemort per mano di un ragazzo nato da genitori che lo hanno sfidato per tre volte, ma viene scoperto e cacciato prima di sentire la conclusione della profezia, che afferma che sarebbe stato Voldemort stesso a fornire al ragazzo i poteri necessari a ucciderlo. Riferita la parte udita al Signore oscuro, questi inizia a pensare che il ragazzo in questione possa essere il figlio di Lily e James, Harry: comprendendo che avrebbe assassinato anche Lily, Severus prima implora il mago oscuro, che apparentemente accetta di risparmiare Lily, poi si rivolge ad Albus Silente chiedendogli di proteggerli. Il tradimento di Peter Minus, il quale fa ricadere la colpa su Sirius, tuttavia fa s\u00ec che Voldemort rintracci i Potter. Lo stregone uccide sia James che Lily, ma non riesce a uccidere Harry a causa della protezione che la madre, morta per proteggerlo, gli aveva imposto. Devastato dalla morte della donna e in preda a un terribile senso di colpa acconsente a unirsi all'Ordine della Fenice come spia e Silente, facendo leva sui suoi sentimenti, fa s\u00ec che Piton decida di aiutarlo a proteggere Harry; lo assume inoltre come professore di Pozioni per convincere i Mangiamorte di avere una spia all'interno di Hogwarts.\nCarriera da professore a Hogwarts e morte.\nDopo l'assunzione, Severus continua a fare richiesta per la cattedra di Difesa contro le Arti Oscure, ma Silente persiste nel rifiutargliela a causa di una maledizione imposta da Voldemort sulla materia, che faceva s\u00ec che nessun professore potesse mantenere quella cattedra per pi\u00f9 di un anno. Quando Harry si iscrive a Hogwarts, Severus inizia a disprezzarlo a causa della sua somiglianza con il padre James, notando tuttavia che il ragazzo aveva ereditato gli occhi di Lily. Durante l'anno Piton si impegna, su richiesta di Silente, a tener d'occhio Quirinus Raptor che, sotto possessione di Voldemort, era intenzionato a rubare la pietra filosofale per far risorgere il Signore oscuro. Dopo la fuga di Sirius da Azkaban, dove era stato rinchiuso ingiustamente per il falso omicidio di Minus, e l'assunzione di Lupin come insegnante di Difesa contro le Arti Oscure, Piton tenta in tutti i modi di riconsegnare il suo vecchio rivale ai dissennatori, ma grazie all'intervento di Harry, Ron Weasley ed Hermione Granger, consigliati da Silente, i suoi tentativi vengono resi vani; in compenso, riesce a far cacciare Lupin dalla scuola rivelando la sua natura di lupo mannaro. Dopo il ritorno di Voldemort, Silente chiede a Piton di tornare a fare da spia tra i Mangiamorte; quando il preside si rende conto che Harry condivide un legame mentale con lo stregone oscuro, chiede a Piton di insegnargli l'Occlumanzia, ma il disprezzo reciproco che lega il professore e lo studente impedisce a quest'ultimo di padroneggiare la tecnica, facendolo cadere in una trappola ordita da Voldemort: Piton, tuttavia, riesce ad avvertire l'Ordine che si prodiga per salvare il ragazzo, ma l'azione termina con la morte di Sirius. Quando poi Silente, da tempo alla ricerca degli Horcrux di Voldemort, si presenta a Hogwarts in fin di vita a causa di una maledizione posta a difesa dell'anello di Orvoloson Gaunt, Piton riesce a limitarne gli effetti, avvertendolo tuttavia che, a causa di essa, non sarebbe vissuto per pi\u00f9 di un anno; gli rivela inoltre che il giovane Draco Malfoy, unitosi da poco ai Mangiamorte, intende ucciderlo su ordine di Voldemort. Insieme pianificano quindi la morte del Preside, per impedire che il ragazzo si macchi di omicidio: Piton stringe quindi un Voto Infrangibile con Narcissa Malfoy, con il quale si impegna a proteggere il giovane e uccidere Silente nel caso in cui Draco avesse fallito. Nel mentre apprende da Silente che Harry \u00e8 destinato a morire per eliminare Voldemort, poich\u00e9 la notte che questi ha fallito nell'ucciderlo lo ha anche reso un Horcrux involontario. In quell'anno viene finalmente nominato professore di Difesa contro le Arti Oscure e, quando al termine dell'anno Silente si presenta a Hogwarts notevolmente indebolito dalle difese poste a guardia del medaglione di Serpeverde assieme a Harry, porta a compimento il loro piano uccidendo il Preside e fuggendo da Hogwarts assieme ai Mangiamorte. Dopo la caduta del Ministero nelle mani di Voldemort, Severus viene nominato Preside, venendo poi obbligato ad assumere i due Mangiamorte Alecto e Amycus Carrow come insegnanti di Babbanologia e Difesa contro le Arti Oscure, quest'ultima trasformata in un corso di sole Arti Oscure. Nonostante ci\u00f2 supporta di nascosto Harry nella sua ricerca degli Horcrux, donandogli la Spada di Grifondoro attraverso il suo Patronus. Quando Harry torna a Hogwarts, Piton \u00e8 costretto a fuggire dagli altri professori. Nascostosi nella Stamberga Strillante, viene raggiunto da Voldemort: questi, convinto che Piton sia il vero padrone della Bacchetta di Sambuco in quanto assassino di Silente, suo precedente proprietario, lo colpisce e poi ordina al suo serpente Nagini di ucciderlo. Prima di morire, chiede a Harry di guardarlo, per poter vedere un'ultima volta gli occhi di Lily, e gli dona i suoi ricordi che gli rivelano il suo profondo amore per la madre, mai cessato, e il destino del ragazzo.\nDescrizione.\nAspetto fisico.\nSeverus Piton \u00e8 descritto come un uomo alto e magro, dalla pelle giallognola, naso adunco, lisci capelli neri spesso definiti \"unti\", e freddi occhi neri. \u00c8 spesso vestito con lunghi abiti neri, caratteristica che spinge gli studenti a paragonarlo a un grande pipistrello.\nCarattere e personalit\u00e0.\nSeverus Piton \u00e8 uno dei personaggi pi\u00f9 ambigui della serie. Inizialmente \u00e8 presentato come uno dei principali antagonisti di Harry: tale convinzione viene via via rafforzata nel corso dell'opera, e giunge al culmine con l'omicidio di Silente nel sesto libro. L'immagine del Piton \"cattivo\" viene per\u00f2 totalmente sovvertita nel finale dell'ultimo libro della serie, dove vengono rivelati i profondi tormenti e le lotte personali che ha dovuto affrontare.\nPiton \u00e8 descritto come un personaggio severo, freddo e cinico, tendente al favoritismo palese verso gli studenti della sua casa, Serpeverde. In generale disprezza gli studenti di Grifondoro, ma tra i suoi bersagli preferiti vi sono Harry Potter, Hermione Granger e Neville Paciock. In realt\u00e0, il rapporto che ha con Harry \u00e8 abbastanza complesso: sebbene lo disprezzi a prima vista a causa della somiglianza con il padre James, scegliendo quindi di vedere in lui un ragazzo pieno di s\u00e9, arrogante e presuntuoso, continua a proteggerlo per far s\u00ec che il figlio di Lily sopravviva nella sua lotta contro Voldemort. Harry scoprir\u00e0 questo lato del professore solamente dopo la sua morte, e ci\u00f2 lo spinge, tempo dopo, a chiamare suo figlio Albus Severus. Inoltre, anche il disprezzo che nutre nei confronti di Neville \u00e8 causato dalla morte di Lily: essendo infatti Neville un possibile bersaglio della Profezia, Piton ritiene che se Voldemort avesse scelto lui e non Harry Lily sarebbe ancora viva.\n\u00c8 poi uno degli uomini di fiducia di Silente: \u00e8 stato il Preside, infatti, a convincere Piton a proteggere Harry facendo leva sulla morte di sua madre. Sempre per questo motivo gli chiede di tornare apparentemente fra i ranghi di Voldemort come spia, e chiedendogli infine di ucciderlo per non farlo soffrire a causa della maledizione posta a protezione dell'anello di Orvoloson Gaunt.\nPoteri e oggetti magici.\nPiton \u00e8 un eccellente pozionista e un grande esperto di Arti Oscure, verso le quali nutre un interesse quasi morboso. \u00c8 l'unico dei Mangiamorte a saper utilizzare un Patronus, il quale assume la forma di una cerva, come quello di Lily. Ha appreso poi da Voldemort la capacit\u00e0 di volare senza aver bisogno di una scopa. \u00c8 un eccellente Legilimens e Occlumante, ed \u00e8 particolarmente versato anche nella creazione di incantesimi: tra le sue creazioni vi sono il Sectumsempra, il Muffliato e il Levicorpus.\nApparizioni in altri media.\nAdattamenti cinematografici.\nSeverus Piton appare in tutti gli otto film della serie cinematografica, interpretato dall'attore britannico Alan Rickman: questi \u00e8 stato scelto personalmente dalla Rowling come interprete del personaggio. Ha dovuto discutere con l'autrice riguardo l'interpretazione ed \u00e8 uno dei pochi attori della serie con i quali ha parlato prima del completamento della serie rivelando loro il futuro del personaggio. \"Ha saputo sin da subito che [Piton] \u00e8 innamorato di Lily\", ha detto la Rowling. \"Doveva comprendere [...] da dove venisse l'amarezza verso un ragazzo che \u00e8 l'esempio vivente della preferenza [di Lily] verso un altro uomo\". Rickman ha usato la conoscenza della fedelt\u00e0 ultima di Piton attraverso i film per decidere come interpretare certe scene, tracciare specifiche linee, o usare il linguaggio del corpo per far trasparire certe emozioni. Quando i registi gli chiedevano perch\u00e9 stesse recitando una scena in un certo modo, Rickman semplicemente rispondeva loro dicendo di conoscere qualcosa che loro non sapevano. Lo stesso Rickman si asteneva dal parlare di Piton, chiedendo ai lettori di aspettare e \"vedere cosa si sarebbe rivelato\" nel corso della storia; in ogni caso, ha chiarito che Piton \u00e8 una persona complessa, molto rigida e piena di s\u00e9; in un'intervista ha poi approfondito la questione, dicendo che \"Piton non \u00e8 uno che ama gli scherzi, e ho paura che il suo senso umoristico sia estremamente ridotto [...] Ma in sua difesa posso aggiungere che non ha avuto un'adolescenza facile, soprattutto durante i suoi studi a Hogwarts\". Ha inoltre detto che Piton \u00e8 un personaggio affascinante, e che ha avuto un grande piacere nell'interpretare una persona cos\u00ec ambigua.\nLa performance di Rickman come Piton \u00e8 stata acclamata dai fan, dalla critica e dalla stessa Rowling. \"Entertainment Weekly\" lo ha classificato come uno degli attori cinematografici pi\u00f9 popolari nel 2007 per la sua interpretazione: \"[...] Rickman non resta molto sullo schermo \u2014 ma possiede ogni minuto\". Rickman ha inoltre notato la reazione dei fan; in un'intervista, ha detto che ha visto che le persone in generale adorano Piton. Rickman \u00e8 stato nominato a svariati premi per la sua interpretazione di Piton, e nel 2011 la sua \u00e8 stata definita come la migliore interpretazione di un personaggio in tutta la serie di \"Harry Potter\".\nIn \"Harry Potter e l'Ordine della Fenice\", un Piton quindicenne (interpretato da Alec Hopkins) fa una breve apparizione in un \"flashback\". Nell'ultimo film \"Harry Potter e i Doni della Morte - Parte 2\", il giovane Piton di circa dieci anni \u00e8 interpretato da Benedict Clarke.\nPrima che venisse offerto a Rickman, per il ruolo \u00e8 stato proposto Tim Roth, che lo ha rifiutato per interpretare il Generale Thade ne \"Il pianeta delle scimmie\".\nAdattamenti teatrali.\nPiton compare anche nell'opera teatrale \"Harry Potter e la maledizione dell'erede\" in cui, in una linea temporale alternativa, \u00e8 sopravvissuto e insegna a Hogwarts sotto Voldemort, pur essendo affiliato all'Esercito di Silente. Saputo che Harry ha chiamato suo figlio Albus Severus si dice orgoglioso che costui porti anche il suo nome, prima di essere attaccato dai Dissennatori assieme a Ron ed Hermione.\nAccoglienza.\nIGN ha piazzato Piton al quarto posto nella lista dei migliori personaggi di \"Harry Potter\", dicendo che lascia \"un certo impatto nella serie\", mentre Joe Utichi lo ha definito il suo personaggio preferito lodando il suo sviluppo caratteriale. Dopo l'uscita dell'ultimo film, MTV ha avviato un sondaggio pubblico per i fan per votare il miglior personaggio della serie e Piton si \u00e8 piazzato al primo posto. Nello stesso periodo, \"Empire\" ha bandito anch'esso un sondaggio per determinare i migliori 25 personaggi della serie, e Piton si \u00e8 piazzato nuovamente in cima alla lista. Nel maggio 2011, Piton \u00e8 stato nuovamente nominato miglior personaggio della serie in un nuovo sondaggio edito dalla casa editrice \"Bloomsbury\". Nel 2014, WatchMojo lo ha messo alla prima posizione della lista dei 10 migliori personaggi di Harry Potter.\nCritica.\nPiton \u00e8 uno dei personaggi pi\u00f9 popolari della serie di \"Harry Potter\". Ha ricevuto ottime critiche sia da persone popolari nel mondo letterario, come Stephen Fry, che cinematografico, come il regista David Yates, che ha diretto gli ultimi quattro adattamenti dei romanzi di \"Harry Potter\". La stessa autrice si \u00e8 detta sorpresa del grandissimo successo ottenuto dal suo personaggio. Joyce Millman, nel suo saggio \"To Sir with Love\" contenuto nel libro \"Mapping the World of Harry Potter\", suggerisce che Piton derivi dalla tradizione dell'eroe romantico di Heathcliff di \"Cime tempestose\".\nJenny Sawyer di \"The Christian Science Monitor\" ha commentato lo sviluppo del personaggio attraverso la serie: lei afferma che Piton \u00e8 l'unico personaggio che ha una scelta da compiere e che lotta per fare la cosa giusta, quindi l'unico a dover affrontare una lotta contro s\u00e9 stesso. Ritiene che la popolarit\u00e0 del personaggio \u00e8 dovuta al viaggio morale e alla crisi interiore che subisce durante la serie, come se la lotta dell'eroe e la preziosa redenzione fossero ci\u00f2 che realmente conta: \"[Piton \u00e8] un personaggio che desidera ardentemente la redenzione. Ed \u00e8 precisamente questo bisogno di risoluzione \u2014il nostro desiderio di conoscere il vero Piton e di capire le sue scelte\u2014 che fa di lui il personaggio pi\u00f9 irresistibile dell'epica di \"Harry Potter\"\". Kit Harington ha definito Piton \"il miglior personaggio di sempre [...] tragico, meraviglioso, geniale\", dichiarandosi poi interessato a interpretarlo in un prequel incentrato sulla sua adolescenza.\nLa rivelazione finale della lealt\u00e0 di Piton in \"Harry Potter e i Doni della Morte\" \u00e8 stata accolta positivamente dai fan e dalla critica. Daniel Radcliffe, che interpreta Harry nei film, ha espresso la sua approvazione dicendo che gli ha fatto piacere vedere avverarsi la teoria che Piton si sarebbe rivelato una sorta di eroe tragico. Elizabeth Hand de \"The Washington Post\" ha scritto che \"[il] Piton maligno non scende in campo fino all'ultima parte de \"i Doni della Morte\" ma quando lo fa il libro diventa suo: il destino di Piton, pi\u00f9 di quello di Voldemort, forse anche pi\u00f9 di quello di Harry, \u00e8 il pi\u00f9 straziante, sorprendente e soddisfacente di tutti i traguardi della Rowling\".\nNella cultura di massa.\nPiton \u00e8 stato parodizzato assieme ad altri personaggi della serie. In uno \"sketch\" del 2004 al \"Saturday Night Live\" nel quale Lindsay Lohan compare come Hermione Granger, Piton \u00e8 interpretato da Will Forte. Comic Relief ha rilasciato una storia intitolata \"Harry Potter and the Secret Chamberpot of Azerbaijan\", dove Piton \u00e8 interpretato da Jeremy Irons. Compare anche nella parodia \"Louis Potter and the Philosopher's Scone\" nello show \"Big Impression\", interpretato da Alistair McGowan. Negli sketch \"Harry Bladder\" dello show \"All That\", Piton compare come Professor Chafe (interpretato da Jeremy Rowley), le cui gambe hanno una brutta irritazione che lo fanno essere irragionevolmente cattivo. Nel 2016, \u00e8 stato pubblicato online il prequel prodotto da fan \"Severus Snape and the Marauders\", dove Piton \u00e8 interpretato da Morgana Ignis (al secolo Mick). Piton \u00e8 poi rappresentato in uno dei 15 francobolli della serie che nell'ottobre 2018 le poste britanniche hanno dedicato alla serie di Harry Potter."}
{"id": "77254", "revid": "180559", "url": "https://it.wikipedia.org/wiki?curid=77254", "title": "Fiandre", "text": "Le Fiandre (in olandese: \"Vlaanderen\", in francese: \"Flandre\", in vallone: \"Flande\", in tedesco: \"Flandern\") sono una delle tre regioni che compongono il Belgio.\nLe regioni del Belgio costituiscono la suddivisione territoriale di primo livello del Paese. All'interno del sistema federale belga, le competenze di tipo economico-territoriale (dall'economia al lavoro, dall'ecologia ai lavori pubblici, dall'agricoltura alla previdenza sociale) sono devolute agli organi politici delle regioni mentre quelle di tipo educativo-culturale sono gestite dalle Comunit\u00e0 linguistiche. \nNel caso delle Fiandre, le istituzioni della regione e della Comunit\u00e0 linguistica neerlandofona sono fuse dal 1980. Le competenze della \"R\u00e9gion flamande\" sono state integralmente assorbite dalle istituzioni della Comunit\u00e0 fiamminga, che hanno sede a Bruxelles anche se quest'ultima non fa parte della Regione fiamminga e le leggi regionali fiamminghe non si applicano sul territorio della Regione di Bruxelles-Capitale.\nLe regioni sono governate da un ministro-presidente, da un governo e da un parlamento regionale, e sono ulteriormente suddivise in province e comuni.\nGeografia fisica.\nLe Fiandre sono bagnate dal mare del Nord, confinano con i Paesi Bassi (province della Zelanda, del Brabante Settentrionale e del Limburgo) a nord, con la Vallonia e la Francia (regione Hauts-de-France) a sud, di nuovo con la Francia a ovest, con i Paesi Bassi a est, oltre a circondare interamente la regione di Bruxelles. La regione \u00e8 solcata da due fiumi principali, la Schelda e l'IJzer, e da numerosi altri canali. La superficie \u00e8 di 13\u00a0522\u00a0km\u00b2, la popolazione (2012) \u00e8 di 6\u00a0350\u00a0765 abitanti, per una densit\u00e0 di 470 ab./km\u00b2.\nLa lingua ufficiale \u00e8 l'olandese (lingua che dagli abitanti della regione \u00e8 definita fiammingo, \"Vlaams\"). Nei cosiddetti \"comuni a facilitazione linguistica\", i cittadini hanno diritto di utilizzare la lingua francese per comunicare con le autorit\u00e0.\nL'inno delle Fiandre \u00e8 \"De Vlaamse Leeuw\".\nCitt\u00e0.\nLe maggiori citt\u00e0 della regione sono, in ordine di popolazione al 1\u00ba giugno 2019:\nStoria.\nMedioevo.\nAlla caduta dell'Impero romano d'Occidente nei Paesi Bassi giunsero le popolazioni germaniche dei Sassoni (nell'est) e dei Franchi (nel sud). Questi ultimi prevalsero sui loro vicini, e alla fine dell'VIII secolo la regione faceva parte del Sacro Romano Impero fondato da Carlo Magno e che aveva il suo centro nella vicina Aquisgrana.\nLe Fiandre sotto la Francia.\nLe Fiandre erano un territorio legato storicamente all'Inghilterra. Esisteva un importante traffico della lana grezza dall'Inghilterra verso le Fiandre, che - se sospeso - avrebbe rischiato di mettere in ginocchio l'economia inglese e nello stesso tempo l'arresto delle attivit\u00e0 tessili dei fiamminghi. Si capisce quindi che la conquista, da parte dei francesi, delle Fiandre preoccup\u00f2 gli inglesi e contribu\u00ec non poco allo scoppio della guerra dei cent'anni.\nNel corso della guerra le Fiandre finirono nelle mani del Duca di Borgogna Filippo II. Filippo, detto l'Ardito o il Temerario, fu il quarto dei figli del re di Francia Giovanni II e di Bona di Lussemburgo. Si guadagn\u00f2 il suddetto soprannome a fianco del padre nella battaglia di Poitiers del 1356, nella quale fu catturato e condotto prigioniero in Inghilterra assieme al padre. Tornato in Francia nel 1360, ottenne dal padre il ducato di Turenna e nel 1363 quello di Borgogna. Nel 1369 spos\u00f2 Margherita III delle Fiandre, erede della Contea delle Fiandre, che ottenne nel 1384 alla morte del padre Luigi II. Nacque cos\u00ec il primo nucleo dei cosiddetti Paesi Bassi borgognoni.\nFilippo II fu uno degli attori della Guerra civile tra Armagnacchi e Borgognoni in Francia. Gli inglesi tentarono di trarre vantaggio di questa guerra civile per riguadagnare il potere sul territorio francese alleandosi con i Borgognoni. Essi avevano sostenuto il re inglese Enrico V d'Inghilterra quale successore al trono di Francia contro Carlo VII di Francia. Ma fu quest'ultimo che guadagn\u00f2 il potere, e gli sforzi inglesi non portarono a frutto. Anche i discendenti di Filippo II ebbero rapporti conflittuali con il re di Francia e cercarono continuamente di guadagnare autonomia.\nLe Fiandre sotto il Sacro Romano Impero.\nLe Fiandre si divisero dalla Francia in seguito grazie all'influenza dell'imperatore del Sacro Romano Impero.\nNel 1476, allo scopo di aumentare la potenza e la grandezza della Borgogna, Carlo il Temerario (nipote di Filippo II) concord\u00f2 il matrimonio di sua figlia Maria di Borgogna con Massimiliano d'Asburgo, figlio dell'imperatore Federico III. La precoce morte del padre nella battaglia di Nancy (5 gennaio 1477) fece precipitare gli eventi. Maria, minacciata da Luigi XI di Francia, che aveva invaso la Piccardia e l'Artois, concesse il \"Gran Privilegio\" alle citt\u00e0 fiamminghe (11 febbraio 1477) e spos\u00f2 Massimiliano I (18 agosto 1477). La vittoria degli Austro-Borgognoni sui Francesi a Guinegatte (7 marzo 1479) salv\u00f2 le Fiandre.\nMaria mor\u00ec nel 1482 a Bruges per una caduta da cavallo, a soli 24 anni; il trattato di Arras (21 dicembre 1482) sanc\u00ec poco dopo la divisione dei domini borgognoni tra Luigi XI e Massimiliano. La contea delle Fiandre pass\u00f2 alla casa d'Asburgo.\nLe Fiandre sotto la Spagna.\nCarlo V d'Asburgo, nipote di Massimiliano I, fu, oltre a imperatore del Sacro Romano Impero, anche re di Spagna. Tuttavia alla sua abdicazione lasci\u00f2 a suo fratello Ferdinando I d'Asburgo il titolo di imperatore del Sacro Romano Impero, mentre la Spagna e altri territori ivi compresi le Fiandre furono date al figlio che divenne Filippo II di Spagna. Cos\u00ec le sorti delle Fiandre si ritrovarono fortemente legate a quelle della Spagna.\nNel XVI secolo la Riforma protestante fu accolta con favore da buona parte della popolazione olandese (ossia solo della parte settentrionale delle Fiandre: si badi bene che la regione meridionale, corrispondente all'attuale Belgio, rest\u00f2 di fede cattolica). Sebbene vi si fosse opposto con forza l'imperatore Carlo V (nipote ed erede di Massimiliano) fin\u00ec per accettare la situazione. Alla sua abdicazione i Paesi Bassi furono staccati dall'Impero ed ereditati da suo figlio Filippo II, re di Spagna. \nFiandra, il tessuto.\nIl nome del tessuto di Fiandra, una variet\u00e0 di tela di lino, deriva appunto dal nome di questa regione."}
{"id": "77259", "revid": "1409228", "url": "https://it.wikipedia.org/wiki?curid=77259", "title": "Vallonia", "text": "La Vallonia (in francese: \"Wallonie\", in vallone: \"Walonreye\", in olandese: \"Walloni\u00eb\", in tedesco: \"Wallonien\"), o Regione vallona (in francese: \"R\u00e9gion wallonne\", in vallone: \"Redjon walone\", in olandese: \"Waalse Gewest\", in tedesco: \"Wallonische Region\"), \u00e8 una delle tre regioni del Belgio.\nAll'interno del sistema federale belga, le competenze di tipo economico-territoriale (dall'economia al lavoro, dall'ecologia ai lavori pubblici, dall'agricoltura alla previdenza sociale) sono devolute agli organi politici delle regioni mentre quelle di tipo educativo-culturale sono gestite dalle Comunit\u00e0 linguistiche. \nLe regioni sono governate da un ministro-presidente, da un governo e da un parlamento regionale, e sono ulteriormente suddivise in province.\nLingue.\nLe Comunit\u00e0 linguistiche.\nDei 262 comuni della Regione vallona, 253 fanno parte della Comunit\u00e0 francofona del Belgio e hanno per lingua ufficiale il francese e 9 fanno parte della Comunit\u00e0 germanofona del Belgio e hanno per lingua ufficiale il tedesco.\nI comuni a facilitazione linguistica.\n15 comuni della Vallonia sono comuni a facilitazione linguistica. Questi comuni hanno solo una lingua ufficiale ma offrono servizi e documenti comunali in un'altra lingua ai suoi cittadini : \nGeografia fisica.\nConfina con le Fiandre e i Paesi Bassi (provincia del Limburgo) a nord, con la Germania (Renania Settentrionale-Vestfalia e Renania-Palatinato) e il Lussemburgo a est e con la Francia (regioni Grand Est e Hauts-de-France) a sud. I fiumi principali della regione sono la Mosa e la Schelda. Nei pressi della citt\u00e0 di Liegi \u00e8 inoltre presente la cima pi\u00f9 alta del Paese, il Signal de Botrange, che si eleva ad un'altitudine di 694 m.\nLa superficie \u00e8 di 16\u00a0844 km\u00b2, la popolazione (2002) \u00e8 di 3\u00a0358\u00a0560 abitanti, per una densit\u00e0 di 199 ab./km\u00b2. Le lingue ufficiali sono il francese e, limitatamente ai comuni della comunit\u00e0 germanofona del Belgio, il tedesco.\nProvince.\nLa regione della Vallonia \u00e8 divisa in 5 province:\nCitt\u00e0.\nLe maggiori citt\u00e0 sono:\nStoria.\nEpoca Romana.\nCon il successo delle di Giulio Cesare dell'anno 57 a.C., i territori corrispondenti all'attuale regione della Vallonia vennero inglobati nella provincia della Gallia Belgica. Tale provincia, che originariamente si estendeva dalla Germania sudoccidentale alla Normandia ed alla parte meridionale dei Paesi Bassi, era popolata prevalentemente da trib\u00f9 celtiche culturalmente affini alle vicine trib\u00f9 germaniche. Gli antenati dei valloni, progressivamente romanizzatisi nel corso dei secoli, adottarono la lingua dei conquistatori a scapito della propria e cominciarono ad essere chiamati \"walha\", ossia \"stranieri\", dai loro vicini germanici, termine da cui \u00e8 poi derivato il nome della regione.\nMedioevo.\nI Franchi merovingi acquisirono gradualmente il controllo della regione durante il V secolo, sotto Clodoveo I. A causa della frammentazione dell'antico impero romano, il latino volgare si svilupp\u00f2 a livello regionale lungo linee diverse e si evolse in diversi dialetti della langue d'o\u00efl. Dal V secolo al VII secolo, i Franchi stabilirono numerosi insediamenti, probabilmente soprattutto nel nord della provincia dove la romanizzazione era meno avanzata e alcune tracce germaniche erano ancora presenti. Il confine linguistico cominci\u00f2 a cristallizzarsi tra il 700 sotto il regno dei Merovingi e dei Carolingi e verso il 1000. \nIl Trattato di Verdun dell'843 sanc\u00ec l'inglobamento del territorio dell'attuale Vallonia nel regno della Francia Media di Lotario I; la morte di quest'ultimo e la conseguente disgregazione della Francia Media, comportarono il passaggio della regione al Regno di Lotaringia. Alla successiva frammentazione della Lotaringia nel 959, l'attuale territorio del Belgio divenne parte della Bassa Lorena.\nEpoca moderna.\nNel XV secolo, i duchi di Borgogna presero il controllo dei Paesi Bassi. Dal XVI al XVIII secolo, i Paesi Bassi furono governati successivamente dalla dinastia degli Asburgo di Spagna (dai primi anni del XVI secolo fino al 1713-14) e successivamente dall'Austria (fino al 1794). Questo territorio fu ampliato nel 1521-22 quando Carlo V, imperatore del Sacro Romano Impero conquist\u00f2 la regione di Tournai dalla Francia.\nL'attuale Belgio fu conquistato nel 1795 dalla Prima Repubblica francese, nel corso delle guerre rivoluzionarie francesi. La Vallonia venne quindi annessa alla Repubblica, divenuta nel frattempo impero. Dopo la battaglia di Waterloo, la regione divenne parte del Regno Unito dei Paesi Bassi sotto il re Guglielmo I. La rivoluzione belga del 1830 sanc\u00ec l'indipendenza delle provincie meridionali del Regno Unito dei Paesi Bassi, compresa la Vallonia, e la nascita del Regno del Belgio.\nRivoluzione industriale.\nNel XIX secolo, l'area inizi\u00f2 ad industrializzarsi e la Vallonia fu la prima area interamente industrializzata nell'Europa continentale. Ci\u00f2 port\u00f2 la regione a una grande prosperit\u00e0 economica che ebbe tra le varie conseguenze la massiccia immigrazione fiamminga in Vallonia, nonch\u00e9 la nascita di movimenti liberali e socialisti. Una prima battuta di arresto all'economia della regione fu il disastro di Marcinelle del 1956, a cui fece seguito la crisi dell'industria pesante degli anni 60 e 70. La dismissione delle miniere di carbone e la crisi dell'industria siderurgica furono tra le cause del progressivo spostamento del centro dell'attivit\u00e0 industriale belga verso le Fiandre e del relativo impoverimento della regione non ancora del tutto arrestatosi."}
{"id": "77260", "revid": "775372", "url": "https://it.wikipedia.org/wiki?curid=77260", "title": "Movimento del 4 maggio 1919", "text": "Il movimento del 4 maggio fu un movimento studentesco culturale e politico anti-imperialista iniziato a Pechino il 4 maggio 1919.\nRivendicazioni.\nGli studenti dell'universit\u00e0 protestavano contro la debole risposta del governo cinese nei confronti del Trattato di Versailles, soprattutto per quanto riguardava il Problema dello Shandong. Le manifestazioni di protesta si diffusero presto in tutto il paese e segnarono l'affermazione del nazionalismo cinese. Ci\u00f2 che i manifestanti chiedevano, dopo aver vissuto il secolo dell'umiliazione ad opera delle potenze coloniali, era l'abbandono della via confuciana e l'adozione di modelli occidentali che andavano per\u00f2 adattati al contesto cinese: in particolare furono usati gli slogan \"Mr. Democracy\" e \"Mr. Science\".\nStoria.\nA seguito della rivoluzione Xinhai nel 1911 la dinastia Qing venne rovesciata. Ci\u00f2 segn\u00f2 la fine di secoli di dominazione imperiale, che lasci\u00f2 un pesante vuoto di potere. La Cina si trasform\u00f2 in una enorme nazione divisa al suo interno in numerosi territori guidati da vari signori della guerra, ovviamente molto pi\u00f9 interessati a tutelare ed espandere il proprio potere che agli interessi nazionali.\nFu cos\u00ec che il consiglio istituito dai signori della guerra, molti dei quali appartenenti all'Esercito Beiyang, il cosiddetto Governo Beiyang appunto, fu, sin dalla sua creazione, pi\u00f9 impegnato a sedare i continui tentativi di supremazia dei suoi membri che ad arginare e a combattere il continuo dilagare del potere dei governi imperialisti occidentali. Molto spesso, inoltre, furono per primi gli stessi signori della guerra che, con lo scopo di ottenere denaro e armamenti, tramite il governo Beiyang, favorirono il rafforzarsi dell'imperialismo occidentale in Cina con numerose concessioni.\nQuesta situazione, tuttavia, era osteggiata con sempre maggior vigore dal nazionalismo nascente fra le classi medie emergenti, le cui istanze si espressero nel movimento culturale della \"Nuova Cultura\" (\"X\u012bn W\u00e9nhu\u00e0 Y\u00f9nd\u00f2ng\") a partire dal primo decennio del XX secolo, il quale inizi\u00f2 a criticare gli antichi valori del confucianesimo accusati di aver condotto alla rovina la Cina ed il suo popolo. Nel 1917 la Cina si alle\u00f2 alla Triplice intesa, con la condizione che le concessioni tedesche su numerosi territori cinesi, primo fra tutti quello che aveva condotto alla spinosa \"questione di Shandong\", venissero appianate con la fine del conflitto, cosa che per\u00f2 non avvenne nei termini auspicati."}
{"id": "77264", "revid": "1610933", "url": "https://it.wikipedia.org/wiki?curid=77264", "title": "Felidi", "text": ""}
{"id": "77265", "revid": "92723", "url": "https://it.wikipedia.org/wiki?curid=77265", "title": "Jacopo Sannazaro", "text": "Talvolta trascritto anche Iacobo Sannazzaro, fu autore prolifico: compose opere in lingua latina e in volgare. \u00c8 noto soprattutto come autore dell'\"Arcadia\", un prosimetro di ambientazione pastorale che fu destinato a secolare fortuna in Europa e dal quale prese nome anche l'omonima accademia costituitasi a Roma nel 1690.\nBiografia.\nJacopo Sannazaro nacque a Napoli nel 1457 in una famiglia nobile ancestralmente originaria - per parte paterna - della Lomellina (nella Bassa lombarda), i Sannazzaro, il cui nome, si diceva, derivasse da una villa a San Nazaro, nei pressi di Pavia. \nIl padre mor\u00ec nel 1462, motivo per cui si sposta al seguito dei familiari nei feudi materni di San Cipriano Picentino (nell'odierna provincia di Salerno). L'impatto dei paesaggi e della natura circostante lasceranno un profondo impatto sul giovane, tali da aver ispirato, secondo le stesse dichiarazioni del poeta, la prima elaborazione dell'\"Arcadia\".\nNel 1475 ritorna a Napoli per formarsi presso lo \"Studium\", dove fu discepolo di Giuniano Maio e Lucio Crasso, docenti di poetica e di retorica. Importante l'incontro con il pi\u00f9 importante letterato della Napoli del tempo, Giovanni Pontano, direttore dell'Accademia Pontaniana, il principale centro di studi umanistici del Regno di Napoli. Inoltre conosce altri poeti come Pietro Jacopo de Jennaro e Giovan Francesco Caracciolo.\nProprio grazie al Pontano Sannazaro riesce ad entrare al servizio di Alfonso, duca di Calabria nel 1481. Sempre intorno a questi anni entra nell'Accademia Pontaniana assumendo lo pseudonimo classicizzante di \"Actius Syncerus\". Gi\u00e0 dalla fine degli anni '70 si hanno notizie dell'attivit\u00e0 di Sannazaro come organizzatore teatrale e di feste cortigiane. Segue dunque la composizione di alcune farse, opere liriche per la recitazione in volgare.\nDurante gli anni '80 inizia la composizione di vari testi in latino e in volgare. Sin dall'et\u00e0 giovanile il poeta manifesta una certa propensione per il genere bucolico. Inizia a scrivere i primi testi pastorali in volgare, influenzato dalla recente letteratura bucolica diffusa in tutta Italia: dal senese Iacopo Fiorino de' Buoninsegni al napoletano De Jennaro fino alla produzione del Boiardo. Non trascurabile sar\u00e0 l'apporto del viaggio a Ferrara fatto nel 1483. Tra il 1480 e il 1482 inizia quindi ad abbozzare alcuni componimenti che faranno parte dell'Arcadia, cui una prima redazione metter\u00e0 mano proprio tra il 1482 e il 1486.\nIl Sannazaro segu\u00ec da vicino la crisi della corona napoletana dopo la morte di re Alfonso II, la breve parentesi francese di Carlo VIII fino al nuovo servizio presso il re Federico d'Aragona. La dedizione al nuovo sovrano \u00e8 tale che verr\u00e0 ricompensata con il dono di una villa a Mergellina nel 1499.\nIn questo periodo lavora alla produzione delle rime volgari, riunite nella raccolta \"Sonetti et canzoni\", elaborate a pi\u00f9 riprese tra il 1485 e i primi anni del Cinquecento, mentre tra il 1491 e il 1496 rimette mano all'Arcadia. Le rime, pubblicate postume nel 1530, sono espressione di un colto e raffinato petrarchismo napoletano.\nTuttavia nel 1501 la situazione precipita di nuovo, Federico \u00e8 costretto a fuggire in Francia e Sannazaro al suo seguito. Nel novembre del 1504, morto il suo protettore Federico d'Aragona, decide di ritornare a Napoli. Qui si dedica alla versione finale dell'Arcadia, pubblicata nel periodo della sua assenza dall'Italia e stampata nell'edizione definitiva curata dall'autore circa nel 1507.\nNell'ultima parte della sua vita si dedica principalmente alla produzione latina: gli \"Epigrammata\", l'\"Elegiarum liber\", composto di 24 elegie divise in tre parti, e le \"Eclogae piscatorie\", dove il mondo pastorale \u00e8 trasposto nella dimensione marittima della Baia di Napoli. Si intensifica in questo periodo la rete di rapporti con gli intellettuali italiani, dimostrata per esempio dal rapporto epistolare con Pietro Bembo.\nNel 1526 viene pubblicato il \"De partu Virginis\", poemetto in esametri latini sulla maternit\u00e0 di Maria.\nMor\u00ec a Napoli, presso la casa dell'amica Cassandra Marchese, nel 1530.\nSepoltura.\nIl poeta \u00e8 sepolto nella Chiesa di Santa Maria del Parto a Mergellina che prende il nome proprio dalla sua ultima opera; La chiesa infatti fu costruita su sua iniziativa e donata all'ordine dei Servi di Maria. Il monumento funebre fu eseguito da Giovanni Angelo Montorsoli.\nIl benedettino don Bernard de Montfaucon (1655-1741), nel suo \"Voyage en Italie\", descrisse la tomba del poeta decorata con le statue di Apollo e Minerva dell'Ammannati e con un rilievo con satiri attribuito a Silvio Cosini. Nel XVIII secolo le autorit\u00e0 ecclesiastiche provarono a dare un aspetto meno profano alla composizione, incidendo il nome di David alla base della statua di Apollo, e di Giuditta sotto la statua di Minerva.\nOpere.\n\"Arcadia\" (1480?-1504).\nStoria del testo.\nL\"'Arcadia\" \u00e8 un prosimetro (componimento misto di prosa e di poesia) di ambientazione pastorale, composto da 10 prose intervallate 10 ecloghe, preceduto da un congedo intitolato \"Alla sampogna\". L'opera ha un posto di rilievo nella storia della prosa e della poesia europee e pu\u00f2 essere considerata un vero e proprio \"boom\" editoriale dell'epoca e un classico letterario nei secoli successivi.\nL'opera venne componendosi nel lungo arco di tempo di circa 20 anni, storia ancora molto incerta e controversa nella sua ricostruzione.\nSembra che intorno al 1480, il poeta compose alcune ecloghe di ambientazione pastorale (le attuali I, II, VI), e solo dopo decise di fonderle assieme, continuarle, e costruire una storia.\nForse al 1475-85 risale \"la prima redazione\" del testo (di cui sono rimasti alcuni manoscritti), costituita solo da quelle che oggi sono le prime 10 parti dell'opera.\nIl poeta tuttavia la accanton\u00f2 e vi ritorn\u00f2 sopra successivamente pi\u00f9 di dieci anni dopo, forse intorno al 1490 o al 1496; vi aggiunse le ultime due parti, il congedo \"Alla sampogna,\" e ne rivide profondamente la veste linguistica orientandola in senso pi\u00f9 toscano ed omogeneo e sfumando i dialettismi e i latinismi crudi (la cosiddetta \"seconda stesura\", di cui non sono rimasti manoscritti).\nL'opera circol\u00f2 lungamente manoscritta e finalmente vide la luce a Napoli nel 1504 per le stampe di Sigismondo Mayr a cura di Pietro Summonte (per questo detta edizione summontina), ma ad insaputa dell'autore, allora esule in Francia. Come specificato dal Summonte nella dedica al cardinale d'Aragona, il manoscritto gli era stato dato dal fratello stesso del poeta, rimasto a Napoli, e la sua edizione ha lo scopo di emendare le precedenti edizioni, tutte scorrettissime, cio\u00e8 una del 1501 ed una veneziana del 1502 (di cui per\u00f2 a noi oggi non rimane traccia). L'intera tradizione editoriale dell\"'Arcadia\" discende, quindi, dall'edizione summontina.\nAl suo ritorno dalla Francia, tuttavia, il poeta, intento alla composizione del \"De partu Virginis\", non si cur\u00f2 affatto di approntare un'edizione diversa o magari corretta da lui e abbandon\u00f2 l'opera al suo destino. Il quale fu fortunatissimo e fece rapidamente dell\"'Arcadia\" uno dei testi pi\u00f9 letti e stampati di sempre. Nel 1514 anche il celebre editore veneziano Aldo Manuzio ne diede ai torchi una edizione, che \u00e8, oltre agli \"Asolani\" di Pietro Bembo, l'unico altro testo contemporaneo stampato dal Manuzio.\nStruttura e temi dell'opera.\nL'opera ha un impianto molto semplice ed eminentemente statico e lirico pi\u00f9 che narrativo in senso stretto. La storia dura 6 giorni, dal 20 al 25 aprile (le feste di Pale). Il protagonista \u00e8 lo stesso Sannazaro che, sotto il nome del pastore Sincero, narra in prima persona la propria vita in Arcadia, una regione impervia della Grecia dove, come volevano le fonti classiche, i pastori vivevano felici e non facevano altro che pascolare animali e cantare inni con zufoli e zampogne. Leggendo, tuttavia, si scopre che Sincero non \u00e8 arcade ma un napoletano rifugiato in Arcadia tra i pastori, il quale, al termine della storia, dopo un brutto sogno, viene guidato da una ninfa in una caverna sotterranea e rispunta a Napoli dove apprende la morte della donna amata. Qui si conclude la storia.\nQuesta esile vicenda \u00e8 contornata da moltissimi episodi e personaggi secondari (molti dei quali reali, anche se trasfigurati col nome pastorale), da lunghissime descrizioni di bellezze naturalistiche, di opere d'arte (il vaso del Mantegna, ad esempio, nella prosa XI; o le porte del tempio di Pale in quella VIII), da canti d'amore e diatribe amorose tra i vari pastori, giochi funebri (nella prosa XI) etc...\nL'opera pu\u00f2 dividersi sostanzialmente in 5 blocchi blocchi: il primo \u00e8 il Prologo; il secondo comprende le prose I-VI (e le rispettive ecloghe, tre delle quali sono le pi\u00f9 antiche) e fornisce l'inquadramento generale; il terzo comprende la sola prosa VII, che narra la vicenda di Sincero e funge da cerniera tra la prima e la seconda parte; il quarto comprende le restanti prose VIII-XII, dove la storia si conclude, col sogno e il ritorno a Napoli; l'ultimo \u00e8 il congedo \"Alla sampogna\". Il testo \u00e8 preceduto ovviamente dalla dedica del Summonte, citata in precedenza.\nL'opera \u00e8 continuamente pervasa da un ricorrente malinconia (tipica del poeta anche nelle \"Rime\") e da presagi di morte, nel segno dei quali si conclude il testo, con la visione nel sogno dell'arancio abbattuto (la discesa di Carlo VIII di Francia a Napoli) e la morte della donna amata e il doloroso ritorno alla realt\u00e0.\nIn quest'opera il Sannazaro fa della terra di Arcadia (come gli autori classici prima di lui) una rigogliosa terra felice, fatta di schermaglie amorose e di squarci campestri, innocente, pura, venendo a creare un vero e proprio \"luogo comune\" dell'immaginario occidentale: ancora oggi il senso della parola \"arcadico\" include la sfumatura della sua \"trasfigurazione letteraria ... idilliaco e bucolico\" (dizionario Treccani).\nDa qui anche il nome dato nel 1690 all'Accademia dell'Arcadia fondata a Roma, che viveva trasfigurata, appunto, in un mondo campestre fatto di ingenuit\u00e0 e di semplicit\u00e0 naif, amante del mito della cultura Greca delle origini.\n\"De partu virginis\" (1526).\nIl \"De partu Virginis\" fu pubblicato nel 1526, ed \u00e8 un breve poema latino in 3 libri in esametri di chiara ispirazione virgiliana. L'opera, stilisticamente splendida, nasce dall'idea ardita di fondere assieme la poesia epica classica ed un episodio biblico, quale, appunto, la nascita di Cristo. Il poema fu molto contestato dai contemporanei (tra i quali Erasmo da Rotterdam) ma assieme al coevo poema \"Christias\" di Marco Gerolamo Vida, verr\u00e0 a essere uno dei primissimi esempi della grande stagione epica rinascimentale ormai alle porte.\n\"Rime\" (1530).\nLe \"Rime\" (\"Sonetti et canzoni di M. Jacopo Sannazaro\") furono pubblicate e Napoli e Roma nel 1530, poco dopo la morte dell'autore. Sono costituite in maggioranza di sonetti e di canzoni di chiaro stile petrarchesco e sono caratterizzate da uno stile molto bello, da un perfuso clima di malinconia e da accenti accorati di singolare tenerezza.\nAnche esse ebbero un impatto fondamentale nella letteratura futura. Come mostra la seconda versione dell\"'Arcadia\", anche il Sannazaro, autonomamente dal Bembo, doveva aver lentamente optato per il toscano trecentesco come opzione linguistica valida per tutta la penisola italiana. Le \"Rime\" del Sannazaro, quindi, che uscirono lo stesso anno di quelle del Bembo, vennero a costituire, involontariamente quasi, proprio assieme alle \"Rime\" del Bembo la base del vasto fenomeno del petrarchismo che pervader\u00e0 l'Europa per vari secoli."}
{"id": "77268", "revid": "5898", "url": "https://it.wikipedia.org/wiki?curid=77268", "title": "Jacopo Sannazzaro", "text": ""}
{"id": "77270", "revid": "1543377", "url": "https://it.wikipedia.org/wiki?curid=77270", "title": "Apollo 16", "text": "Apollo 16 fu la decima missione con equipaggio umano del programma Apollo della statunitense NASA e la quinta e contemporaneamente la penultima di sempre ad atterrare sulla Luna. Seconda delle \"missioni J\" del programma, Apollo 16 venne guidata dal comandante John Young, dal pilota del modulo lunare Charles Duke e dal pilota del modulo di comando Ken Mattingly. Partita dal Kennedy Space Center in Florida alle 12:54 EST del 16 aprile 1972, la missione \u00e8 durata 11 giorni, 1 ora e 51 minuti e si \u00e8 conclusa alle 14:45 EST del 27 aprile.\nYoung e Duke trascorsero 71 ore, poco meno di tre giorni, sulla superficie lunare e durante questo tempo condussero tre attivit\u00e0 extraveicolari (o passeggiate lunari), per un totale di 20 ore e 14 minuti. I due astronauti guidarono il Lunar Roving Vehicle (LRV), il secondo modello ad essere prodotto e utilizzato sulla Luna, per un tragitto complessivo di 26,7 chilometri. Sulla superficie Young e Duke raccolsero 95,8 chilogrammi di campioni lunari per riportarli sulla Terra, mentre il pilota del modulo di comando Ken Mattingly orbitava nel modulo di comando e servizio (CSM) eseguendo osservazioni. Mattingly rimase in orbita lunare per 126 ore compiendo 64 rivoluzioni. Young e Duke, una volta lasciata la Luna, si ricongiunsero con Mattingly in orbita, per poi abbandonare il modulo lunare e mettersi in viaggio verso la Terra. Durante il viaggio di ritorno Mattingly esegu\u00ec una passeggiata spaziale di un'ora per recuperare le pellicole dalle videocamere poste all'esterno del modulo di servizio.\nIl punto di allunaggio dell'Apollo 16 fu scelto sugli altopiani, per consentire agli astronauti di raccogliere materiale lunare geologicamente pi\u00f9 antico rispetto ai campioni ottenuti in tre dei primi quattro allunaggi. Campioni prelevati dall'altopiano Descartes e dal cratere Cayley hanno smentito l'ipotesi che fossero crateri di origine vulcanica.\nContesto.\nIl programma spaziale Apollo venne avviato dal presidente degli Stati Uniti John Kennedy il 25 maggio 1961, con l'obiettivo di inviare uomini sulla Luna per la prima volta entro la fine del decennio. Il fine era dimostrare, cos\u00ec, la superiorit\u00e0 degli Stati Uniti sull'Unione Sovietica nella cosiddetta \"corsa allo spazio\", una questione politica nel contesto pi\u00f9 ampio della Guerra Fredda. Il 20 luglio 1969 tale traguardo venne raggiunto dall'agenzia spaziale americana, la NASA, quando gli astronauti della missione Apollo 11 riuscirono a mettere piede sulla Luna. In quel momento erano previste altre nove missioni lunari, ma tali ambizioni vennero rapidamente riviste al ribasso. Le priorit\u00e0 degli Stati Uniti erano cambiate: le misure sociali messe in atto dal presidente Lyndon Johnson nel contrasto alla povert\u00e0 (\"Medicare\" e \"Medicaid\") e, soprattutto, l'inasprirsi della guerra del Vietnam stavano assorbendo una quota crescente del bilancio statunitense. Per i politici statunitensi il programma Apollo aveva gi\u00e0 raggiunto il suo scopo, dimostrando la superiorit\u00e0 tecnica della nazione, e i risultati scientifici non avrebbero giustificato le spese previste per le missioni seguenti. Nel 1970 venne cancellata l'ultima missione prevista nel programma, che avrebbe dovuto essere l'Apollo 20, mentre quelle rimanenti furono scaglionate fino al 1974; anche la linea di produzione del razzo vettore Saturn V venne chiusa, mettendo fine ad ogni speranza di estensione del programma. Lo sviluppo della prima stazione spaziale americana \"Skylab\", in cui era prevista una lunga permanenza di tre successivi equipaggi di astronauti tra il 1973 e il 1974, richiese una notevole quota del budget della NASA, che era gi\u00e0 stato ridimensionato. Il 20 settembre 1970 l'amministratore della NASA Tom Paine, che aveva rassegnato le dimissioni, annunci\u00f2 che i vincoli di bilancio rendevano necessaria l'eliminazione di altre due missioni Apollo; cos\u00ec, anche le missioni Apollo 18 e Apollo 19 furono cancellate. Si previde che tale scelta avrebbe ridotto i costi del Programma Apollo di circa cinquanta milioni di dollari.\nInformazioni generali.\nEquipaggio.\nIl 3 marzo 1971, poco dopo la conclusione con successo della missione dell'Apollo 14, la NASA annunci\u00f2 ufficialmente i componenti dell'equipaggio per la missione dell'Apollo 16. La nomina di comandante cadde sul veterano di voli nello spazio John Young, il quale aveva gi\u00e0 compiuto due missioni del programma Gemini, Gemini 3 e Gemini 10, nonch\u00e9 la missione dell'Apollo 10 che lo aveva gi\u00e0 in precedenza portato verso la Luna. Pilota del modulo di comando venne nominato Thomas K. Mattingly, componente della missione Apollo 13 per la quale era stato nominato ma sostituito a pochi giorni dal lancio; rimasto a terra, contribu\u00ec in maniera decisiva al salvataggio dell'equipaggio in volo. L'equipaggio venne completato dal pilota del modulo lunare Charles M. Duke, astronauta al suo primo volo nello spazio.\nEquipaggio di riserva.\nDurante la composizione degli equipaggi di riserva delle missioni precedenti erano stati sempre chiamati astronauti giovani o privi di esperienza, affinch\u00e9 ne maturassero per partecipare a una missione seguente. Una volta stabilito che la missione dell'Apollo 17 avrebbe concluso il programma, ci\u00f2 non risult\u00f2 pi\u00f9 necessario e nel comporre l'equipaggio di riserva per l'Apollo 16 furono selezionati astronauti esperti. Per il compito fu chiamato Fred Haise nel ruolo di comandante, Stuart Roosa quale pilota del modulo di comando ed Edgar Mitchell quale pilota del modulo lunare: tutti e tre avevano partecipato a una missione del programma Apollo. Edgar Mitchell, se fosse stato chiamato a sostituire Charles M. Duke, sarebbe stato il primo uomo a ritornare sulla Luna - tale evenienza, ad ogni modo, non si verific\u00f2.\nEquipaggio di supporto.\nPer ogni missione dei programmi Mercury e Gemini veniva nominato un equipaggio principale e uno di riserva. Per il programma Apollo venne aggiunta una terza squadra di astronauti, conosciuta come equipaggio di supporto (\"Support Crew\"). A questi veniva demandata la stesura del piano di volo, delle liste di controllo e le procedure di base della missione; era inoltre loro responsabilit\u00e0 assicurarsi che gli astronauti dell'equipaggio principale e di riserva fossero informati di eventuali modifiche. L'equipaggio di supporto aveva inoltre il compito di sviluppare le procedure (con particolare attenzione alle situazioni di emergenza) che sarebbero state sottoposte agli altri due equipaggi nelle fasi di preparazione nei simulatori. Per l'Apollo 16 l'equipaggio di supporto era composto da Philip Chapman, Anthony England, Henry Hartsfield, Robert Overmyer e Donald Peterson. Chapman ed England erano sia scienziati, sia astronauti del sesto gruppo di persone scelte dalla NASA; Hartsfield, Overmyer e Peterson invece facevano parte dei sette che, ad agosto del 1969, erano passati dall'aeronautica militare americana alla NASA, dato che la prima aveva terminato senza successo la preparazione di un proprio programma spaziale equipaggiato, il Manned Orbiting Laboratory (MOL), che non fu mai realizzato nella forma prevista.\nEmblema della missione.\nL'emblema della missione Apollo 16 \u00e8 caratterizzato da una rappresentazione di un'aquila calva posata su uno scudo, con campo palato di rosso e di bianco di sette pezzi e al capo il nome della missione su fondo blu, a richiamare i colori della bandiera e a rappresentare il popolo statunitense. Sovrapposto allo scudo vi \u00e8 il simbolo d'oro della NASA, mentre sullo sfondo \u00e8 raffigurata la superficie lunare. Sul bordo dell'emblema, blu e bordato d'oro, vi sono sedici stelle, che rappresentano il numero della missione, e i nomi dei membri dell'equipaggio: Young, Mattingly e Duke. L'emblema \u00e8 stato disegnato partendo dalle idee originariamente presentate dall'equipaggio della missione.\nPreparazione e addestramento.\nI singoli stadi del razzo vettore Saturn V con il numero di serie AS-511 vennero consegnati a Cape Kennedy tra il luglio e il settembre del 1970. Il modulo di comando, con il numero di serie CSM-113, venne battezzato \"Casper\", dall'omonimo personaggio dei fumetti. Il modulo lunare (LEM), con il numero di serie LM-11, venne invece denominato \"Orion\", dal nome della costellazione omonima.\nIl 13 dicembre 1971 il razzo perfettamente assemblato venne trasportato verso la rampa di lancio numero 39-A, ma il 27 gennaio 1972, a due mesi dalla data prevista per il lancio, un serbatoio del carburante nel modulo di comando venne accidentalmente danneggiato durante un test di routine e, pertanto, il razzo dovette essere riportato nell'edificio di assemplaggio (il Vertical Assembly Building, VAB) affinch\u00e9 potesse essere sostituito. Il razzo fu riportato sulla rampa di lancio il mese seguente. Come ormai solito, i membri dell'equipaggio di riserva, Haise, Roosa e Mitchell, furono incaricati di fungere da radiofonisti di contatto con la capsula (Capcom). Con loro condivisero il compito i membri dell'equipaggio di supporto, Hartsfield, England e Peterson, l'astronauta dell'Apollo 15 James Irwin e gli ex-astronauti dell'aeronautica militare americana Robert Overmyer e Gordon Fullerton.\nScelta del luogo di allunaggio.\nL'Apollo 16 fu la seconda delle missioni Apollo di tipo J, ovvero quelle che prevedevano un'intensa attivit\u00e0 scientifica, l'utilizzo del Rover lunare e una permanenza sulla Luna di tre giorni. Poich\u00e9 Apollo 16 sarebbe stata la penultima missione del programma e non vi erano necessit\u00e0 di testate hardware o procedure sulla superficie lunare, questa e la successiva (Apollo 17) avrebbero offerto l'opportunit\u00e0 di chiarire alcune incertezze nella comprensione della formazione della Luna. Sebbene le precedenti missioni Apollo, tra cui Apollo 14 e Apollo 15, avessero prelevato campioni di materiale lunare formatisi antecedentemente ai mari, prima cio\u00e8 che la lava iniziasse a fuoriuscire dall'interno della Luna e inondasse le aree basse e i bacini, nessuna missione aveva effettivamente visitato gli altopiani lunari.\nApollo 14 aveva visitato e prelevato dei campioni da una cresta costituita da materiale espulso nell'impatto del meteorite che aveva portato alla formazione del Mare Imbrium. Anche l'Apollo 15 aveva raccolto materiale nella medesima regione, visitando il bordo del bacino. Rimaneva aperta la possibilit\u00e0 che altri processi geologici fossero stati prevalenti nelle aree degli altopiani lunari pi\u00f9 distanti. Diversi scienziati avevano osservato che gli altopiani lunari centrali assomigliavano a regioni terrestri create da processi vulcanici e avevano ipotizzato che ci\u00f2 potesse essere avvenuto anche sulla Luna. I risultati scientifici della missione Apollo 16 avrebbero potuto fornire una risposta definitiva al riguardo. Nel valutare il luogo per l'allunaggio dell'Apollo 16 furono prese in considerazione due opzioni: la regione dell'altopiano Descartes a ovest del Mare Nectaris e il cratere Alphonsus. Sugli altopiani le formazioni Cayley e Descartes erano le principali aree di interesse per confermare o meno la teoria di origine vulcanica, in quanto le immagini telescopiche e orbitali avevano permesso di notare che l\u00ec la superficie era formata da magma pi\u00f9 viscoso di quello che aveva colmato il mare lunare. Il cratere Cayley era ritenuto dello stesso periodo del Mare Imbrium, sulla base del numero dei crateri da impatto sovrapposti a essi. La notevole distanza tra il cratere Descartes e i siti di allunaggio delle precedenti missioni Apollo era ritenuta vantaggiosa per la rete di strumentazione geofisica, parte della quale venne dispiegata da ogni spedizione Apollo a partire da Apollo 12.\nTre obiettivi scientifici furono individuati per essere di primario interesse e di fondamentale importanza: la possibilit\u00e0 di prelevare materiale proveniente da impatti antecedenti alla formazione del Mare Imbrium all'interno della parete del cratere; analizzare la composizione dell'interno del cratere; indagare sulla possibilit\u00e0 che vi fosse stata attivit\u00e0 vulcanica sulla base del cratere. I geologi temevano, tuttavia, che i campioni ottenuti potessero essere contaminati dall'impatto di Imbrium, impedendo cos\u00ec ad Apollo 16 di ottenere campioni di materiale antecedente. C'era anche la possibilit\u00e0 che questo obiettivo fosse gi\u00e0 stato raggiunto dalle missioni Apollo 14 e Apollo 15; i campioni della prima infatti non erano ancora stati completamente analizzati, mentre quelli della seconda ancora non erano stati resi disponibili.\nA fronte di tutto ci\u00f2 venne scelto come obiettivo di Apollo 16 l'altopiano Descartes. Il cratere Alphonsus, in seguito alla decisione, fu considerato il candidato pi\u00f9 probabile per la successiva missione di Apollo 17, anche se alla fine sarebbe stato scartato. Con l'assistenza della fotografia orbitale ottenuta durante la missione Apollo 14, inoltre, si pot\u00e9 considerare l'altopiano Descartes sufficientemente sicuro per un allunaggio con equipaggio. Nello specifico, l'obiettivo era un punto compreso tra due giovani crateri da impatto, il cratere North Ray e il cratere South Ray, rispettivamente di e metri di diametro, i quali costituivano \"fori naturali\" che penetravano attraverso la regolite lunare nella superficie, lasciando cos\u00ec il substrato roccioso esposto e che quindi poteva essere facilmente prelevato dall'equipaggio. I pianificatori della missione, dopo aver selezionato il sito di atterraggio dell'Apollo 16, indicarono i crateri Descartes e Cayley, due unit\u00e0 geologiche degli altopiani lunari, come i luoghi pi\u00f9 importanti ove prelevare i materiali. La comunit\u00e0 scientifica, infatti, riteneva che queste due formazioni fossero quelle pi\u00f9 probabilmente di origine vulcanica; tale ipotesi, tuttavia, si dimostr\u00f2 errata dalla composizione dei campioni lunari prelevati nel corso della missione.\nAddestramento.\nDurante la preparazione della missione, oltre al solito addestramento nei simulatori della Navicella spaziale Apollo, gli astronauti Young e Duke, insieme al comandante dell'equipaggio di riserva, Fred Haise, affrontarono un vasto programma di addestramento geologico che includeva diverse prove sul campo, al fine di essere istruiti ai concetti e alle tecniche che avrebbero dovuto utilizzare nell'analisi delle caratteristiche e nella raccolta dei campioni sulla superficie lunare. Durante le escursioni visitarono aree geologiche e descrissero delle caratteristiche geologiche simili a quelle che probabilmente avrebbero incontrato sulla Luna.\nNel luglio del 1971 si recarono a Greater Sudbury, in Ontario (Canada), per effettuare alcune esercitazioni di geologia. Fu la prima volta che astronauti statunitensi vennero sottoposti a questo tipo di addestramento. Gli istruttori scelsero tale area per la presenza di un cratere largo formatosi circa 1,8 miliardi di anni prima in seguito all'impatto di un grande meteorite. Durante l'addestramento gli astronauti non indossarono tute spaziali, ma trasportarono apparecchiature radio per conversare tra loro e con lo scienziato-astronauta Anthony England, effettuando procedure che avrebbero impiegato sulla superficie lunare. Young e Duke, oltre all'addestramento geologico, si prepararono anche a utilizzare le loro tute spaziali per adattarsi alla gravit\u00e0 lunare ridotta, raccogliere campioni e guidare il veicolo lunare. Vennero addestrati anche alla sopravvivenza e ad altri aspetti tecnici della missione.\nEquipaggiamento scientifico.\nGli astronauti della missione Apollo 16 erano dotati di una varia strumentazione scientifica da utilizzare durante la permanenza sulla superficie lunare.\nIl complesso ALSEP.\nCome le precedenti missioni, l'Apollo 16 avrebbe posizionato l'ALSEP (\"Apollo Lunar Surface Experiments Package\") in prossimit\u00e0 del sito d'allunaggio. Dotato di una fonte di energia nucleare e di un trasmettitore, avrebbe raccolto e trasmesso a Terra i dati dopo la partenza degli astronauti. L'ALSEP in \ndotazione all'Apollo 16 era costituito da quattro strumenti:\nL'energia che consentiva il funzionamento degli strumenti era fornita da un generatore termoelettrico a radioisotopi (RTG) SNAP-27 da 68 Watt: l'energia elettrica era prodotta da termocoppie che utilizzavano il calore sprigionato dalla radioattivit\u00e0 di una capsula di plutonio-238. Una centralina dotata di trasmettitore/ricevitore radio controllava tutti gli strumenti: riceveva le istruzioni dalla Terra e le trasferiva agli strumenti insieme all'energia fornita dall'RTG. Infine raccoglieva i dati scientifici trasmessi dagli strumenti prima di inviarli a Terra.\nAltri esperimenti per le attivit\u00e0 extraveicolari.\nGli astronauti, durante le loro attivit\u00e0 extraveicolari sulla superficie della Luna, ebbero a disposizione ulteriori strumenti scientifici per eseguire esperimenti e raccogliere dati. Tra di essi:\nLa missione.\nLancio e volo verso la Luna.\nIl lancio di Apollo 16 venne ritardato di un mese, dal 17 marzo al 16 aprile - secondo ritardo nella partenza di una missione del programma Apollo, (il primo si verific\u00f2 nella missione Apollo 9) - a causa di alcuni problemi tecnici. In particolare, i tecnici della NASA temevano che il meccanismo esplosivo progettato per separare l'anello di aggancio dal modulo di comando non fosse in grado di produrre un'azione di necessaria entit\u00e0. Ci\u00f2, insieme a un problema riscontrato nella tuta spaziale di Young e alcune fluttuazioni della capacit\u00e0 di carica rilevate nelle batterie del modulo lunare, richiese ulteriori indagini e correzioni.\nIl conto alla rovescia ufficiale della missione inizi\u00f2 luned\u00ec 10 aprile 1972, alle 8:30, sei giorni prima del lancio. A questo punto, l'equipaggio dell'Apollo 16 stava partecipando alle fasi finali dell'addestramento in previsione della partenza. L'11 aprile gli astronauti vennero sottoposti alla visita medica finale. Il 15 aprile, l'idrogeno e l'ossigeno liquidi vennero pompati all'interno dei rispettivi serbatoi del razzo, mentre gli astronauti si stavano riposando in attesa del decollo previsto per il giorno seguente.\nIl decollo avvenne il 16 aprile 1972 alle ore 17:54 UTC dalla piattaforma di lancio 39A del John F. Kennedy Space Center di Cape Canaveral, in Florida. La fase di ascesa avvenne normalmente, con l'equipaggio che speriment\u00f2 vibrazioni simili a quelle riscontrate dagli equipaggi precedenti. Anche la separazione del primo e del secondo stadio del razzo Saturn V avvenne senza problemi; il veicolo spaziale entr\u00f2 in orbita attorno alla Terra poco meno di dodici minuti dopo aver lasciato la rampa di lancio e una volta spenti i motori, l'equipaggio inizi\u00f2 ad adattarsi all'ambiente spaziale, preparando la navicella per l'accensione del motore che gli avrebbe consentito di immettersi nella traiettoria di inserzione lunare (TLI). Nel breve periodo trascorso nell'orbita terrestre bassa l'equipaggio dovette affrontare alcuni piccoli problemi tecnici, tra i quali un potenziale malfunzionamento del sistema di gestione ambientale e alcune difficolt\u00e0 nel sistema di controllo d'assetto del terzo stadio S-IVB del Saturn V; problemi che furono risolti o compensati. Dopo due orbite, il terzo stadio del razzo fu riacceso per poco pi\u00f9 di cinque minuti, spingendo la navetta verso la Luna a circa km/h.\nSei minuti dopo l'accensione del motore dell'S-IVB il modulo di comando e servizio, contenente l'equipaggio, si separ\u00f2 dal razzo e si spost\u00f2 di quindici metri in avanti, prima di girarsi e riagganciarsi al modulo lunare dall'interno dello scompartimento del razzo per poi estrarlo. La complessa manovra procedette senza intoppi. Dopo aver compiuto ci\u00f2, l'equipaggio not\u00f2 che dalla superficie esterna del modulo lunare si staccavano particelle da un punto in cui la superficie del LEM appariva lacerata o frantumata; a un certo punto Duke stim\u00f2 che stessero vedendo da cinque a dieci particelle al secondo. L'equipaggio quindi entr\u00f2 nel modulo lunare attraverso il tunnel di attracco per ispezionare i suoi sistemi, senza riscontrare alcun problema rilevante. Una volta in rotta verso la Luna gli astronauti misero la navicella spaziale nella modalit\u00e0 chiamata, in gergo, \"girarrosto\", in cui il veicolo ruota lungo il suo asse maggiore tre volte all'ora per garantire una distribuzione uniforme del calore del Sole su di esso. Dopo aver lavorato ulteriormente ai sistemi l'equipaggio inizi\u00f2 il primo periodo di sonno della missione, a poco meno di quindici ore dal lancio.\nQuando il centro di controllo missione svegli\u00f2 l'equipaggio per il secondo giorno di volo, la navicella spaziale si trovava a circa km dalla Terra, viaggiando a circa m/s. Poich\u00e9 era previsto che arrivasse in orbita lunare al quarto giorno di volo, il secondo e il terzo giorno furono in gran parte dedicati alla preparazione, svolgendo compiti di manutenzione e di ricerca scientifica. Il secondo giorno l'equipaggio esegu\u00ec un esperimento di elettroforesi, svolto anche su Apollo 14, in cui si cerc\u00f2 di dimostrare la maggiore purezza delle migrazioni di particelle nell'ambiente a gravit\u00e0 zero. Il resto della giornata incluse un'accensione di due secondi del motore principale del modulo di comando e servizio per correggere la traiettoria. Nel resto del tempo gli astronauti entrarono per la seconda volta nel modulo lunare per ispezionare ulteriormente i sistemi di allunaggio. L'equipaggio rifer\u00ec di aver osservato ulteriori distacchi di vernice da una parte del rivestimento esterno di alluminio del modulo lunare. Nonostante questo, constatarono che i sistemi del veicolo spaziale funzionavano nominalmente. Il pilota del modulo di comando Mattingly segnal\u00f2 l'accensione della spia \"blocco cardanico\", che segnalava che la strumentazione giroscopica di bordo non era pi\u00f9 in grado di stabilire l'assetto del veicolo. Il problema fu superato facilmente, grazie al riallineamento del sistema di guida usando il Sole e la Luna come riferimenti. Alla fine del secondo giorno Apollo 16 si trovava a circa km di distanza dalla Terra.\nAll'inizio del terzo giorno la navetta viaggiava a km di distanza dalla Terra mentre la velocit\u00e0 diminuiva costantemente, poich\u00e9 non avevano ancora raggiunto la sfera di influenza gravitazionale della Luna. La prima parte della giornata fu in gran parte dedicata alla pulizia, alla manutenzione dei veicoli spaziali e allo scambio di rapporti sulla situazione al Centro Controllo Missione a Houston. L'equipaggio esegu\u00ec anche l'esperimento del lampo di luce, o ALFMED, per indagare sul fenomeno dei \"lampi di luce\" che erano stati notati dagli astronauti quando l'astronave si trovava al buio, indipendentemente dal fatto che i loro occhi fossero aperti o meno. Si supponeva che ci\u00f2 fosse causato dalla penetrazione nell'occhio di particelle di raggi cosmici. Durante la seconda met\u00e0 della giornata Young e Duke entrarono nuovamente nel modulo lunare per accenderlo e controllarne i sistemi, oltre che eseguire le attivit\u00e0 di pulizia in preparazione all'allunaggio, assicurandosi che i sistemi funzionassero come previsto. Successivamente l'equipaggio indoss\u00f2 le tute spaziali e prov\u00f2 le procedure che sarebbero state utilizzate il giorno dell'allunaggio. Poco prima della fine del terzo giorno, a 59 ore 19 minuti e 45 secondi dopo il decollo, a km dalla Terra e a km dalla Luna, la velocit\u00e0 del veicolo spaziale inizi\u00f2 ad aumentare man mano che si avvicinava verso la Luna dopo essere entrato nella sua sfera d'influenza gravitazionale.\nDopo essersi svegliato nel quarto giorno di volo l'equipaggio inizi\u00f2 i preparativi per la manovra che avrebbe frenato il veicolo e l'avrebbe immesso in orbita lunare. Ad un'altitudine dalla superficie lunare di km venne espulsa la copertura del vano della strumentazione scientifica. A poco pi\u00f9 di 74 ore dall'inizio della missione l'astronave pass\u00f2 dietro la Luna, perdendo il contatto diretto con il Centro Controllo Missione. Mentre si trovavano dall'altra parte, inoltre, il motore principale del modulo di comando e servizio si accese per 6 minuti e 15 secondi, frenando l'astronave e inserendola in un'orbita con un perilunio di 108,0 e un apolunio di . L'equipaggio, quindi, inizi\u00f2 i preparativi per la manovra di inserimento nell'orbita di discesa, modificando ulteriormente la traiettoria orbitale del veicolo. La manovra ebbe successo, riducendo il perilunio a . L'equipaggio trascorse il resto del giorno compiendo osservazioni e preparando l'attivazione del modulo lunare per l'indomani.\nDiscesa verso la Luna.\nL'equipaggio, dopo essersi svegliato il quinto giorno, continu\u00f2 a prepararsi per l'attivazione del modulo lunare e per la successiva discesa sulla Luna. Il braccio che doveva estendere lo spettrometro di massa al di fuori dal vano degli strumenti scientifici del CSM risult\u00f2 bloccato in posizione semi dispiegata. Venne pertanto deciso che Young e Duke lo avrebbero ispezionato visivamente quando sarebbero stati a bordo del modulo lunare e una volta sganciati dal CSM. Bench\u00e9 i due astronauti si fossero spostati nel modulo lunare con quaranta minuti in anticipo rispetto a quanto programmato, essi completarono i preparativi per l'attivazione del veicolo solo dieci minuti prima di quanto inizialmente programmato, a causa di numerosi ritardi nelle operazioni. Terminati i preparativi, il distacco dal modulo di comando e servizio, a bordo del quale rimase il solo Mattingly, avvenne a 96 ore, 13 minuti e 31 secondi dall'inizio della missione.\nNelle due orbite seguenti Mattingly si prepar\u00f2 a spostare la navetta su di un'orbita circolare, mentre Young e Duke prepararono il modulo lunare per la discesa. A questo punto, durante il test di accensione del motore a razzo del CSM, venne riscontrato un malfunzionamento del sistema di \"backup\". Secondo le regole della missione in questa situazione il modulo lunare avrebbe dovuto essere riagganciato al CSM, affinch\u00e9 si potesse utilizzare il suo motore per il viaggio di ritorno verso la Terra. Tuttavia, dopo diverse ore di analisi, i controllori di missione stabilirono che il malfunzionamento poteva essere risolto e che quindi si potesse procedere con l'allunaggio. Come conseguenza la discesa sulla superficie lunare inizi\u00f2 con circa sei ore di ritardo rispetto al previsto e a un'altitudine superiore a quella di qualsiasi missione precedente: 20,1 chilometri. Quando i due astronauti raggiunsero una quota di circa , Young fu in grado di localizzare visivamente il sito di atterraggio nella sua interezza. All'altitudine di il modulo lunare assunse l'assetto corretto per posarsi sulla superficie. L'allunaggio avvenne 270 metri a nord e 60 metri a ovest rispetto al punto prescelto, alle ore 2:23:35 UTC del 21 aprile, 104 ore, 29 minuti e 35 secondi dopo l'inizio della missione.\nOperazioni sulla superficie lunare.\nDopo essersi posati sulla superficie lunare Young e Duke iniziarono a spegnere alcuni dei sistemi della navicella, cos\u00ec da conservare la carica della batteria. Completate le regolazioni iniziali i due astronauti configurarono il modulo lunare per il loro soggiorno della durata prevista di tre giorni, rimossero le tute spaziali ed effettuarono le prime osservazioni geologiche dei dintorni. Dopo aver consumato il pranzo si prepararono a trascorrere il primo periodo di sonno previsto sulla Luna. Il ritardo fino a quel momento accumulato a causa del malfunzionamento del motore principale del CSM rese necessario apportare alcune modifiche significative al programma della missione: Apollo 16 avrebbe trascorso un giorno in meno in orbita lunare, una volta che le operazioni sulla superficie fossero state concluse, al fine di concedere all'equipaggio del tempo ulteriore per compensare eventuali ulteriori problemi. Al fine di migliorare il programma del sonno di Young e Duke, inoltre, la terza e ultima passeggiata lunare della missione fu ridotta da sette a cinque ore.\nPrima attivit\u00e0 extraveicolare.\nDopo essersi svegliati Young e Duke fecero colazione e iniziarono i preparativi per la prima attivit\u00e0 extraveicolare (EVA), o passeggiata lunare. I due astronauti, indossate e pressurizzate le tute, procedettero alla depressurizzazione della cabina del LEM; Young si arrampic\u00f2 su una piccola piattaforma posta sopra la scaletta di discesa e ricevette da Duke una borsa piena di attrezzature che avrebbero dovuto utilizzare sulla superficie. Young, quindi, gett\u00f2 la sacca al suolo, per poi discendere la scala. Divenne cos\u00ec il nono essere umano a posare piede sul suolo lunare. L'attivit\u00e0 extraveicolare inizi\u00f2 alle 1:47 (EST) del 21 aprile.\nPoco dopo il comandante venne raggiunto da Duke, il decimo e pi\u00f9 giovane uomo, a trentasei anni, ad aver camminato sulla Luna. Duke espresse la sua eccitazione, commentando: \u00abFantastico! Oh, questo primo passo sulla superficie lunare \u00e8 super, Tony!\u00bb Il primo compito degli astronauti fu quello di scaricare dal LEM il rover, la Far Ultraviolet Camera/Spectrograph (UVC) e altre apparecchiature. Alla prima prova di guida del rover Young scopr\u00ec che lo sterzo posteriore non funzionava correttamente e avvis\u00f2 il centro di controllo missione del problema; poi install\u00f2 la telecamera e piant\u00f2 la bandiera statunitense con Duke. Durante le operazioni la guida del rover spett\u00f2 sempre al comandante Young, mentre Duke fungeva da navigatore. Questa divisione delle responsabilit\u00e0 sarebbe stata utilizzata coerentemente in tutte le missioni J del programma Apollo. Il compito successivo della giornata fu quello di disporre l\"'Apollo Lunar Surface Experiments Package\" (ALSEP).\nMentre stavano parcheggiando il rover, su cui era montata la telecamera televisiva, lo sterzo posteriore riprese a funzionare. Durante l'installazione dell'esperimento sul flusso di calore (andato perduto durante la missione Apollo 13 e tentato con scarso successo su Apollo 15), per\u00f2, un cavo venne inavvertitamente spezzato dopo essersi attorcigliato al piede di Young. Dopo aver posizionato l'ALSEP gli astronauti raccolsero campioni nelle vicinanze. Circa quattro ore dopo l'inizio dell'EVA-1 salirono sul rover e si diressero alla prima tappa programmata per le osservazioni geologiche, il cratere Plum, di trentasei metri di diametro. L\u00ec, a una distanza di dal modulo lunare, gli astronauti prelevarono del materiale che gli scienziati ritenevano potesse provenire dallo strato di regolite che ricopriva il cratere Cayley. Fu l\u00ec che Duke raccolse, su richiesta di Centro Controllo Missione, la pi\u00f9 grande roccia recuperata da una missione Apollo. La tappa successiva della giornata fu il cratere Buster, posto a circa dal modulo lunare. L\u00ec Duke fece delle foto delle montagne Stone e del cratere South Ray mentre Young esegu\u00ec un esperimento sul campo magnetico. A quel punto gli scienziati iniziarono a riconsiderare le ipotesi formulate prima della missione, secondo cui l'altopiano Descartes sarebbe il risultato di un'antica attivit\u00e0 vulcanica, poich\u00e9 i due astronauti non avevano ancora trovato alcun materiale vulcanico. Young, dopo la loro sosta a Buster, fece una dimostrazione del rover lunare, mentre Duke riprese la scena con una cinepresa da 16 millimetri. I due astronauti, dopo aver completato ulteriori attivit\u00e0 presso l'ALSEP, fecero ritorno al modulo lunare e chiusero lo sportello. La prima attivit\u00e0 extra veicolare era durata 7 ore, 6 minuti e 56 secondi; una volta che furono all'interno del modulo lunare fecero un briefing di mezz'ora con gli scienziati al Centro Controllo Missione e, quindi, configurarono la cabina per iniziare il periodo di sonno.\nSeconda attivit\u00e0 extraveicolare.\nGli astronauti, poco dopo essersi svegliati, discussero con i controllori del volo a Houston la scaletta degli eventi della giornata. L'obiettivo principale della seconda passeggiata lunare era visitare le \"Stone Mountain\" e arrampicarsi sul pendio di circa 20 gradi, al fine di raggiungere un gruppo di cinque crateri. Young e Duke, completati i preparativi per l'attivit\u00e0 extraveicolare, uscirono dal modulo lunare. Saliti a bordo del rover, dunque, arrivarono alla prima tappa del giorno, i cinque crateri a dal punto di allunaggio. Giunti a 152 metri sopra il fondovalle la coppia di astronauti si trov\u00f2 alla massima altitudine rispetto al modulo lunare mai raggiunta da qualsiasi missione Apollo. Dopo essersi meravigliati della vista, che Duke descrisse come \"spettacolare\", raccolsero alcuni campioni nelle vicinanze. Dopo aver trascorso 54 minuti sul pendio salirono nuovamente a bordo del \"rover\" lunare e si diressero verso la seconda tappa del giorno, un cratere di venti metri di diametro dove speravano di trovare del materiale che non era stato contaminato da \"ejecta\" (materiale espulso) del cratere South Ray, un grande cratere posto a sud del sito di atterraggio. I campioni raccolti, nonostante la loro origine non sia ancora ben certa, secondo il geologo Don Wilhelms rappresentarono \u00abuna scommessa ragionevole per essere provenienti dall'altopiano Descartes\u00bb.\nLa tappa successiva, la stazione sei, era un cratere di circa dieci metri di diametro pieno di sassi, dal quale gli astronauti ritenevano di poter prelevare dei campioni della formazione Cayley, considerato il fatto che il terreno l\u00ec risultava pi\u00f9 solido. Tralasciando la stazione sette per risparmiare tempo, arrivarono alla stazione otto sul fianco inferiore della Stone Mountain, dove prelevarono campioni di materiale dal cratere South Ray per circa un'ora. L\u00ec raccolsero rocce bianche e nere e rocce pi\u00f9 piccole e cristalline, ricche di plagioclasio. Alla stazione nove, un'area nota come \"\"Vacant Lot\", che si credeva fosse privo di \"ejecta\" del cratere South Ray, trascorsero circa quaranta minuti a raccogliere campioni. Venticinque minuti dopo aver lasciato la stazione nove arrivarono all'ultima tappa prevista della giornata, a met\u00e0 strada tra il sito di installazione dell'ALSEP e il LEM. L\u00ec scavarono nella superficie e condussero diversi test penetrometrici lungo una linea che si estendeva per cinquanta metri ad est dell'ALSEP. Su richiesta di Young e Duke, inoltre, la passeggiata lunare venne prolungata di dieci minuti. I due, dopo essere tornati al modulo lunare, rientrarono nella cabina, sigillarono il portellone e pressurizzarono l'interno; la seconda attivit\u00e0 extra-veicolare era durata 7 ore, 23 minuti e 26 secondi, battendo il record stabilito dall'equipaggio dell'Apollo 15. Dopo aver mangiato un pasto, nonch\u00e9 aver proceduto a un de-briefing sulle attivit\u00e0 della giornata con il Centro Controllo Missione, riconfigurarono la cabina del LEM e si prepararono per il periodo di riposo.\nTerza attivit\u00e0 extraveicolare.\nIl settimo giorno di missione fu anche l'ultimo trascorso da Duke e Young sulla superficie lunare. Durante l'ultima escursione gli astronauti avevano il compito di esplorare il cratere North Ray, il pi\u00f9 grande di tutti i crateri visitati in tutte le missioni Apollo. Dopo essere usciti dal modulo lunare guidarono il rover a di distanza prima di regolare la propria rotta per percorrere verso il cratere North Ray. Il viaggio fu pi\u00f9 fluido rispetto a quello del giorno precedente, poich\u00e9 i crateri erano pi\u00f9 bassi e vi erano meno sassi sul tragitto. Dopo aver superato il cratere Palmetto i massi divennero gradualmente pi\u00f9 grandi e pi\u00f9 abbondanti mentre si avvicinavano al cratere North Ray. Giunti sul bordo, a una distanza di dal LEM, per prima cosa scattarono delle fotografie del cratere, largo e profondo 230 m. Successivamente si avvicinarono a un grande masso, che chiamarono \"House Rock\", pi\u00f9 alto di un edificio di quattro piani, dal quale prelevarono dei campioni che avrebbero successivamente consentito agli studiosi di escludere categoricamente che potesse aver avuto un'origine vulcanica. L\"'House Rock\" presentava numerosi segni simili a fori di proiettile, provacati dall'impatto di micrometeoroidi. Circa 1 ora e 22 minuti dopo l'arrivo ripartirono per la tappa successiva: un grande spazio pieno di massi a circa dal cratere North Ray. Lungo il tragitto stabilirono il record di velocit\u00e0 sulla Luna, viaggiando in discesa a 17,1 chilometri all'ora. Giunti a un masso alto tre metri, che chiamarono \"Shadow Rock\", procedettero al campionamento del terreno che si trovava in ombra permanente. Nel frattempo, Mattingly, in orbita, si era occupato di preparare il CSM in previsione del ritorno dei suoi compagni, previsto per circa sei ore dopo.\nDopo tre ore e sei minuti Duke e Young tornarono nei pressi del modulo lunare, dove completarono diversi esperimenti e scaricarono il rover. A breve distanza dal LEM Duke deposit\u00f2 una fotografia della sua famiglia e un medaglione commemorativo dell'Aeronautica degli Stati Uniti sulla superficie. Young, invece, parcheggi\u00f2 il \"rover\" a circa novanta metri a est del LEM, in modo tale che la telecamera installata su di esso e controllata da terra potesse riprendere il decollo di Apollo 16 dalla Luna. Duke e Young rientrarono nel modulo lunare dopo complessivamente 5 ore e 40 minuti trascorsi sulla superficie nel corso della loro ultima passeggiata lunare. Pressurizzata la cabina, l'equipaggio si prepar\u00f2 per l'ascesa in orbita.\nRitorno e atterraggio.\nOtto minuti prima di lasciare la superficie lunare il CAPCOM James Irwin notific\u00f2 a Young e Duke che stavano per decollare. Due minuti prima attivarono l'interruttore \"Master Arm\" e poi il comando \"Abort Stage\"\", dopo di che attesero l'accensione del motore del modulo di risalita di \"Orion\". Quando si accese, piccole cariche esplosive divisero il modulo di risalita da quello di discesa, e i cavi che li collegavano vennero recisi da un meccanismo simile a quello di una ghigliottina. Sei minuti dopo il decollo, a una velocit\u00e0 di circa chilometri all'ora, Young e Duke raggiunsero l'orbita lunare. Poco dopo riuscirono ad agganciarsi al Modulo di Comando e Servizio con a bordo Mattingly. Young e Duke procedettero a una pulizia della cabina prima di aprire il portello che separava i due veicoli spaziali, cos\u00ec da ridurre al minimo il passaggio della polvere lunare dalla cabina del modulo lunare al CSM. Una volta che fu possibile aprirlo, l'equipaggio riunito si occup\u00f2 di trasferire i campioni raccolti sulla superficie lunare nel CSM, per poi portarli con loro sulla Terra. Completati i trasferimenti, l'equipaggio trascorse un periodo di riposo prima di abbandonare quel che restava del modulo lunare, oramai inutile, che nelle intenzioni avrebbe dovuto schiantarsi sulla Luna.\nTuttavia, l'equipaggio, prima di abbandonare il LEM, dimentic\u00f2 di avviare la procedura per l'accensione programmata del motore che avrebbe dovuto deorbitare il veicolo, e lo schianto sulla Luna avvene quasi un anno dopo. Prima di lasciare lo spazio circumlunare venne rilasciato in orbita un piccolo satellite, il \"Particles and Fields Subsatellite\" (PFS-2), precedentemente allocato nella SIM Bay del modulo di comando dell'Apollo. Si trattava di un modello identico al satellite rilasciato in orbita lunare dalla missione Apollo 15, il cui scopo era di misurare il campo magnetico, valutando l'apporto dovuto al vento solare nelle vicinanze della Luna. Tuttavia, a causa del malfunzionamento riscontrato giorni prima, non venne precauzionalmente eseguita l'accensione del motore che era stata programmata per innalzare l'orbita del CSM prima del rilascio del PFS-2; in conseguenza di ci\u00f2, la sua vita operativa risult\u00f2 pari alla met\u00e0 di quanto precedentemente previsto. Infine, poco meno di cinque ore dopo, durante la sessantacinquesima orbita attorno alla Luna, l'accensione del motore principale spinse il CSM sulla traiettoria che lo avrebbe riportato sulla Terra. Il motore esegu\u00ec l'accensione in modo impeccabile, nonostante il malfunzionamento riscontrato alcuni giorni prima e che aveva ritardato la discesa sulla Luna.\nDurante il viaggio di ritorno sulla Terra Mattingly esegu\u00ec un'attivit\u00e0 extraveicolare di ottantatr\u00e9 minuti, cos\u00ec da poter recuperare le pellicole fotografiche dal vano della strumentazione scientifica all'esterno del modulo di servizio; in questo venne assistito da Duke, che rimase al portello del modulo di comando. Questa risult\u00f2 la seconda attivit\u00e0 extraveicolare della storia ad essere stata eseguita nello \"spazio profondo\", a circa chilometri dalla Terra, a grande distanza da qualsiasi corpo planetario. Al 2020 \u00e8 rimasta una delle tre EVA, tutte eseguite durante le missioni J del programma Apollo, svolte in circostanze simili. Inoltre, Mattingly esegu\u00ec un esperimento biologico, il \"Microbial Ecology Evaluation Device\" (MEED). Infine, tutto l'equipaggio svolse ulteriori compiti di pulizia e manutenzione a bordo del veicolo e consum\u00f2 la cena, prima di concludere la giornata. Il penultimo giorno di volo venne dedicato in gran parte all'esecuzione di esperimenti, oltre a una conferenza stampa di venti minuti, svolta durante la seconda met\u00e0 della giornata. In questa occasione gli astronauti risposero ad alcune domande relative ai vari aspetti tecnici e non della missione. Oltre a numerosi compiti di pulizia gli astronauti prepararono il veicolo per il rientro atmosferico, programmato per il giorno successivo. Alla fine della penultima giornata di missione la navetta si trovava a km dalla Terra e viaggiava ad una velocit\u00e0 di m/s.\nQuando l'equipaggio venne svegliato per l'ultima giornata di missione gli astronauti si trovavano a circa chilometri dalla Terra, viaggiando a poco pi\u00f9 di m/s. Poco pi\u00f9 di tre ore prima dell'ammaraggio nell'Oceano Pacifico l'equipaggio esegu\u00ec un'accensione del motore per effettuare la correzione di rotta finale, modificando la velocit\u00e0 di 0,43 m/s. Circa dieci minuti prima del rientro nell'atmosfera terrestre il modulo di comando contenente i tre membri dell'equipaggio venne separato dal modulo di servizio, il cui destino sarebbe stato quello di bruciare durante il rientro. A 265 ore e 37 minuti dall'inizio della missione, a una velocit\u00e0 di circa m/s, Apollo 16 inizi\u00f2 il rientro atmosferico. Gli astronauti dovettero sopportare una decelerazione che raggiunse 7,19 g, il valore massimo raggiunto e misurato durante tutte le missioni del programma Apollo. Al suo massimo la temperatura dello scudo termico arriv\u00f2 tra i e i \u00b0C. Dopo il dispiegamento del paracadute il modulo di comando ammar\u00f2 nell'Oceano Pacifico a a sud-est dell'isola di Kiritimati 265 ore, 51 minuti e 5 secondi dopo l'inizio della missione. La navetta e l'equipaggio vennero recuperati dal personale della USS \"Ticonderoga\", su cui poterono salire trentasette minuti dopo l'ammaraggio.\nParticles and Fields Subsatellite (PFS-2).\nIl \"Particles and Fields Subsatellite\" (PFS-2) dell'Apollo 16 era un piccolo satellite rilasciato in orbita lunare dal modulo di servizio. Il suo obiettivo principale era quello di misurare le particelle cariche e i campi magnetici intorno alla Luna, in modo simile a quanto aveva fatto il suo predecessore, PFS-1, rilasciato otto mesi prima dall'Apollo 15. I due satelliti avrebbero dovuto percorrere orbite ellittiche, con il perilunio a di quota e l'apolunio a .\nTuttavia, PFS-2 era stato rilasciato su un'orbita pi\u00f9 bassa rispetto a quanto previsto e risent\u00ec subito delle anomalie gravimetriche prodotte dalle concentrazione di massa (o \"mascons\") che caratterizzano il campo gravitazionale lunare. La sua orbita infatti sub\u00ec relativamente rapidi cambiamenti di forma. In due settimane e mezzo il perilunio del satellite si ridusse ad appena dalla superficie lunare, per poi riprendere ad aumentare e raggiungere un'altitudine di , solo apparentemente sicura. Una nuova inversione nell'effetto perturbativo determin\u00f2 infatti un progressivo decadimento dell'orbita e il 29 maggio 1972 \u2013solo 35 giorni e 425 orbite dopo il suo rilascio\u2013 PFS-2 si schiant\u00f2 sulla superficie lunare.\nRisultati della missione.\nLa missione Apollo 16 raggiunse i principali obiettivi programmati, cos\u00ec come raggiunse la maggior parte di quelli secondari, nonostante la permanenza in orbita lunare fosse stata accorciata di un giorno. Tutta la strumentazione di cui la missione era stata dotata produsse i dati scientifici previsti, sia durante le fasi di viaggio, sia in orbita lunare, sia in occasione delle attivit\u00e0 sulla superficie, ad eccezione dello strumento di misura del flusso termico (per via del cavo tranciato da Young) e del satellite PFS-2, che era stato immesso in un'orbita diversa da quella programmata. Per la prima volta fu possibile ottenere una fotografia della corona solare nella lunghezza d'onda di Lyman Alpha e furono osservati due nuovi ovali aurorali che circondano la Terra. Le osservazioni fatte dagli astronauti sul suolo lunare confutarono l'ipotesi della formazione vulcanica per la regione esplorata. In considerazione dei risultati della missione si ritenne probabile che la superficie della Luna avesse poca o nessuna formazione di origine vulcanica, ipotesi che sarebbe stata confermata dalla successiva missione Apollo 17.\nDai problemi riscontrati nel corso della missione, inoltre, originarono le seguenti osservazioni:\nCimeli.\nDopo essere stato recuperato dalla portaerei \"USS Ticonderoga\" il modulo di comando dell'Apollo 16 venne inviato, il 5 maggio 1972, alla \"North Island Naval Air Station\", nei pressi di San Diego, in California. Il luned\u00ec successivo, durante le operazioni di svuotamento dei serbatoi dai residui di idrazina, il propellente impiegato dal sistema per il controllo dell'assetto, si verific\u00f2 un'esplosione. Quarantasei persone che si trovavano nei paraggi vennero portate in ospedale e sottoposte ad un periodo di 24-48 ore di osservazione; la maggior parte delle vittime soffriva di inalazione di fumi tossici. Il ferito pi\u00f9 grave fu un tecnico che sub\u00ec una frattura della rotula dovuta al ribaltamento di un carrello. L'esplosione provoc\u00f2 un buco nel tetto dell'hangar e la distruzione di circa quaranta finestre. Il modulo di comando sub\u00ec uno squarcio di tre pollici in un pannello. Il modulo di comando \u00e8 stato successivamente messo in mostra presso lo \"US Space &amp; Rocket Center\" di Huntsville, in Alabama. La fase di ascesa del modulo lunare, separatosi il 24 aprile 1972, a causa di una perdita nel controllo dell'assetto orbit\u00f2 intorno alla Luna per circa un anno; il luogo ove impatt\u00f2 sulla Luna rimane ad oggi sconosciuto. Il terzo stadio, S-IVB, del Saturn V venne fatto deliberatamente schiantare sulla Luna; tuttavia, a causa di un errore di comunicazione la posizione esatta fu sconosciuta fino a gennaio 2016, quando venne scoperta all'interno del \"Mare Insularum\" dal \"Lunar Reconnaissance Orbiter\", a circa 260\u00a0km a sud-ovest del Cratere Copernicus.\nDuke don\u00f2 alcuni oggetti che volarono durante la missione, inclusa una mappa lunare, alla Kennesaw State University di Kennesaw, in Georgia. Egli lasci\u00f2 sulla Luna due oggetti, il pi\u00f9 famoso \u00e8 un ritratto fotografico della sua famiglia in un involucro di plastica. Il retro della foto \u00e8 firmato dalla sua famiglia e reca il messaggio: \u00abQuesta \u00e8 la famiglia dell'astronauta Duke del pianeta Terra. Atterrato sulla Luna, aprile 1972\u00bb. L'altro oggetto fu una medaglia commemorativa emessa dalla \"United States Air Force\", che celebrava il suo 25\u00ba anniversario. Prese due medaglie, lasciandone una sulla Luna e donando l'altra al museo della Wright-Patterson Air Force Base. Nel 2006, poco dopo che l'uragano Ernesto aveva colpito Bath, nella Carolina del Nord, l'undicenne Kevin Schanze scopr\u00ec alcuni detriti metallici sul terreno vicino alla sua casa sulla spiaggia. Schanze e un amico scoprirono un \"timbro\", che dopo un'ulteriore ispezione si \u00e8 rivelato essere una copia sbiadita delle insegne della missione Apollo 16. La NASA ha successivamente confermato che l'oggetto era un pezzo del primo stadio del Saturn V che aveva lanciato l'Apollo 16 nello spazio. Nel luglio 2011, dopo aver restituito il pezzo di detrito su richiesta della NASA, il sedicenne Schanze ricevette come premio un tour completo del \"Kennedy Space Center\" e posti a sedere VIP per assistere al lancio di STS-135, la missione finale del programma Space Shuttle."}
{"id": "77279", "revid": "1318658", "url": "https://it.wikipedia.org/wiki?curid=77279", "title": "Cascate d'Italia", "text": "Lista delle principali cascate d'Italia.\nCascate naturali.\nItalia settentrionale.\nCascata Cenghen.\nNel comune di Abbadia Lariana, nei pressi del borgo di Lierna risalente all'antica Roma (LC) si trova \"l'Anello della Cascata Cenghen\", uno degli angoli segreti e pi\u00f9 affascinanti del Lago di Como. Le cascate formano una piscina naturale circolare balneabile.\nLe cascate di Stroppia.\nLe cascate di Stroppia hanno un salto impressionante di 500 metri, la met\u00e0 del famoso Salto Angel, dalla valle chiamata Vallonasso, sino alla valle Maira. Questa misura fa di loro le pi\u00f9 alte cascate d'italia. Le cascate sono visibili superando la localit\u00e0 di Chiappera (Val Maira), in provincia di Cuneo, che si raggiunge poco dopo l'abitato di Saretto, entrambe frazioni del comune di Acceglio.\nRisalendo il sentiero Icardi si passa vicino alle cascate, che possono cos\u00ec essere ammirate in tutta la loro bellezza.\nSono visibili anche effettuando escursioni o arrampicate alla vicina Rocca Provenzale. Poco conosciuta, \u00e8 la pi\u00f9 alta cascata d'Italia e tra le pi\u00f9 alte d'Europa.\nCascate di Novalesa.\nIn comune di Novalesa (TO) sono situate molte cascate piuttosto alte, delle quali almeno sei sono sempre visibili, anche nei periodi dell'anno pi\u00f9 asciutti. Rilevanti sono quelle incise dal rio Claretto e dal torrente Marderello (entrambi affluenti del Cenischia), che d'inverno sono utilizzate dagli arrampicatori su ghiaccio. Data la quota non molto elevata (attorno ai mille metri) il ghiaccio si forma solo nei periodi pi\u00f9 freddi dell'inverno. Le difficolt\u00e0 tecniche dell'arrampicata non sono particolarmente elevate tranne che nel caso della cascata detta \"fungo magico\". Da menzionare per la bellezza in particolari periodi dell'anno anche la cascata \"Coda di Cavallo\".\nCascata di Planaval.\nLa cascata di Planaval si trova in comune di Arvier in Valle d'Aosta, nel parco del Gran Paradiso.\nCascata del Toce.\nLa cascata del Toce, con un salto di 143 metri, si trova in Val Formazza, in provincia di Verbania.\nCascate di Valganna.\nLe cascate di Valganna sono originate dal fiume Olona e si trovano in Valganna, nel comune di Induno Olona, in provincia di Varese. Dato che nelle acque dell'Olona sono presenti carbonati, sulle cascate \u00e8 possibile ammirare il fenomeno del deposito del travertino. In inverno, a causa del clima rigido e dell'insolazione praticamente assente, sono spesso ghiacciate. La quota base della cascata \u00e8 613 m, mentre il salto \u00e8 20 m. Vicino alle cascate vi sono le altrettanto famose ed omonime grotte.\nCascate dell'Acqua Fraggia.\nLe cascate dell'Acqua Fraggia sono situate nel comune di Piuro e sono formate dall'omonimo torrente che nasce a quota 3050 m dal Pizzo di Lago. Il torrente circa mille metri a valle forma il Lago dell'Acqua Fraggia, detto comunemente \"Lago\".\nDa l\u00ec si originano una sequenza di cadute d'acqua, di cui quelle pi\u00f9 in basso (alte circa 150 m), con il loro doppio salto in parallelo costituiscono le pi\u00f9 affascinanti. La discontinuit\u00e0 del percorso del torrente, frequentemente interrotto da salti, rapide e pozze, fa intuire la genesi del nome: dal latino \"Acqua Fracta\".\nLe cascate gemelle, vista la loro scenograficit\u00e0 e singolarit\u00e0, stupirono persino Leonardo da Vinci che \"trovandosi a passare per Valle di Ciavenna\" ne apprezz\u00f2 il fascino selvaggio e le cit\u00f2 nel suo \"Codice Atlantico\": \"Su per detto fiume (la Mera) si truova chadute di acqua di 400 braccia le quale fanno belvedere...\".\nCascata di Pianazzo.\nLa Cascata di Pianazzo si trova nella piccola omonima frazione del comune di Madesimo, sul Passo dello Spluga ed \u00e8 formata dal torrente Scalcoggia, affluente del fiume Liro.\nCon i suoi circa 180 m di salto \u00e8 la maggiore della Valchiavenna. Alla sommit\u00e0 della cascata \u00e8 stato ristrutturato di recente il belvedere accessibile dalla strada.\nQuesta maestosa cascata ha risentito in altezza e portata a causa dell'intervento strutturale volto a captare l'acqua del torrente Scalcoggia per l'utilizzo idroelettrico.\nPrima della costruzione della briglia, la cascata di Pianazzo poteva vantare un'altezza complessiva verticale di 248 m e di circa 300 prendendola dal punto pi\u00f9 elevato fino al punto in cui le sue acque si gettano nel fiume Liro. Essa era ritenuta dai visitatori dell'epoca una delle pi\u00f9 spettacolari nell'arco alpino; infatti \u00e8 stata riprodotta in numerosi dipinti e fotografie.\nLe cascate del Serio.\nLe Cascate del Serio si trovano nel territorio comunale di Valbondione, nell'alta valle Seriana, in Provincia di Bergamo. Le cascate sono composte di un triplice salto di 166, 74 e 75 metri per complessivi 315 metri, che le collocano tra pi\u00f9 alte cascate italiane e fra le maggiori in Europa. Le cascate, formate dal fiume Serio a pochi chilometri dalla sua sorgente, sono state di fatto chiuse nel 1931 con la costruzione della diga del Barbellino, formante l'omonimo lago artificiale (vedi Lago del Barbellino). Vengono aperte solo quattro o cinque volte all'anno, e questo in seguito ad un accordo tra Comune ed Enel. Nei restanti periodi \u00e8 possibile vedere, talvolta, uno scarico di bassa portata, in base alle esigenze dell'invaso posto a monte.\nUna leggenda narra che una dama, innamorata di un pastore del luogo e gelosa della sua fidanzata, fece rinchiudere la giovane in un castello e le lacrime della prigioniera divennero torrenti che crearono il salto.\nSono state descritte nel XIX secolo da Giovanni Maironi da Ponte, come \"Il luogo in cui rifarsi delle tante amarezze della vita\".\nCascate in Alto Adige.\nDato il territorio montuoso delle Alpi dolomitiche, in Alto Adige si trovano numerose cascate, molto spettacolari, e rigorosamente naturali. Per le temperature critiche invernali, le cascate d'inverno, ghiacciandosi, diventano delle pareti verticali, che molti alpinisti sfidano a scalare.\nQui si pu\u00f2 trovare un elenco delle pi\u00f9 importanti cascate in Alto Adige.\nCascate del Varone.\nLe cascate del Varone si trovano nel comune di Tenno, in provincia di Trento, a 3\u00a0km da Riva del Garda. Hanno un'altezza di quasi 100 metri, e sono originate dal torrente Magnone, che scorre sotto la valletta di Ravizze e scende verso il lago di Garda. Le sue acque sono alimentate dalle perdite sotterranee del lago di Tenno che per un breve tratto si addentra nella montagna arrivando poi a formare la cascata. Il nome Varone invece ha origine proprio dalla cittadina Varone situata a poca distanza.\nCascata Radime.\nLa cascata Radime si trova nel comune di Villa Santina, in Carnia, \u00e8 alta 230 metri ed \u00e8 visibile in caso di piogge o al disciogliersi delle nevi.\nCascate del Serpente.\nSituate nell'Appennino Ligure all'interno del Parco naturale regionale del Beigua, le cascate del Serpente sono un gruppo di cinque salti d'acqua formato dal rio Masone, un affluente della Stura di Ovada. A fianco delle cascate \u00e8 presente una via ferrata che si snoda tra le pareti di serpentinoscisto al'interno delle quali scorre il torrente.\nCascate del Dardagna.\nSi trovano nell'alto appennino bolognese sul Torrente Dardagna, sotto il Corno alle Scale e sono costituite da tre ordini di salti per complessivi 200 m d'altezza che ne fanno una delle maggiori cascate italiane, anche se assai poco nota. L'acqua precipita in mezzo ai boschi fra ciclopici massi d'arenaria. Il regista Pupi Avati vi gir\u00f2 alcune scene del suo film \"Una gita scolastica\". Hanno portate medie dell'ordine di 4 m3/s (circa il triplo in primavera) e sono sempre copiose anche in piena estate. Vi si accede con un sentiero dalla localit\u00e0 Madonna dell'Acero, a circa 10\u00a0km dal Comune di Lizzano in Belvedere.\nCascata dell'Alferello.\nSi trova nei pressi di Alfero, nell\u2019Appennino Tosco Romagnolo, in provincia di Forl\u00ec-Cesena. Il torrente Alferello, che sorge nei pressi del Monte Fumaiolo, nella ripa della Moia, attraversa il paese di Alfero e a 2 km dal centro abitato forma questa cascata con un salto pari a circa 32 metri. La Cascata dell\u2019Alferello, chiamata anche \u201cCascata di Alfero\u201d o \u201cCascata delle trote\u201d, si distingue non solo per le sue dimensioni ma anche per le caratteristiche geomorfologiche del territorio circostante e del torrente Alferello. Il territorio \u00e8 dominato da \u201cformazioni marnoso-arenacee\u201d, composte da strati di arenaria, dura all'erosione, e di marna pi\u00f9 friabile che \u00e8 stata erosa nel corso dei secoli fino a formare l'attuale cascata. Il salto d\u2019acqua crea alla base un\u2019ampia vasca poco profonda che permette l\u2019accesso alla doccia naturale. Da qui seguono una serie di marmitte di erosione che formano altre pozze; la pi\u00f9 profonda di queste \u00e8 chiamata \u201cil pozzo\u201d ed \u00e8 balneabile. \nItalia peninsulare.\nCascata del Sasso.\nLa Cascata del Sasso si trova nelle Marche in provincia di Pesaro-Urbino. Con un fronte di sessanta metri (cento metri da sponda a sponda) la Cascata del Sasso, a due passi da Sant'Angelo in Vado, costituisce uno scenario di grande suggestione. Da una altezza di dodici metri e mezzo (15 metri, dagli strati pi\u00f9 arretrati), le acque del Metauro si gettano sugli strati scoscesi di calcare marnoso disposti a reggipoggio (cio\u00e8 con immersione opposta rispetto a quella del pendio), dando luogo ad una cascata considerata tra le dieci pi\u00f9 grandi d'Italia.\nTale biotopo particolare, \u00e8 incluso nell'elenco delle bellezze naturali di cui all'art.1 della legge n.1497 del 29/06/1939 ed ha avuto l'apposizione del vincolo paesaggistico, comprese le aree circostanti con Decreto del Presidente della Giunta regionale delle Marche n. 273 del 9/12/1997.\nPurtroppo il vincolo \u00e8 venuto quando tutta l'area circostante era gi\u00e0 appesantita dalla zona industriale confinante. Inoltre nel 1981 il Genio Civile di allora costru\u00ec un muro di calcestruzzo di contenimento con relativo belvedere, in sponda sinistra, senza alcun accorgimento di tutela visiva della balza.\nNella riva sinistra un antico mulino , non pi\u00f9 in funzione, contribuisce ad esaltare la suggestione del paesaggio. Lo specchio d'acqua \u00e8 circondato da una rigogliosa vegetazione di salici e pioppi. \u00c8 possibile incontrare anche specie rare come il Martin Pescatore.\nCascate dei Monti della Laga.\nSul versante orientale teramano dei Monti della Laga sono presenti diverse cascate (\"Valle delle Cento Cascate\" da Cesacastina di Crognaleto) alte alcune decine di metri altamente suggestive in primavera allo scioglimento delle nevi e ghiacciate d'inverno, la \"cascata della Cavata\", poco distante dal \"Lago dell'Orso\", quella della \"Morricana\", raggiungibile in circa 2h dal Ceppo, della Prata e della Volpara a Umito, le \"Barche\", le \"Scalette\", l\"'Ortanza\" ad Amatrice.\nCascate del Vitello d'Oro.\nSituate nel territorio del comune di Farindola, sono considerate le cascate pi\u00f9 alte e spettacolari del massiccio del Gran Sasso d'Italia, con un salto di circa 28 m.\nCascate di Zompo lo Schioppo.\nAll'interno della Riserva naturale guidata Zompo lo Schioppo, nel territorio del comune di Morino, in Val Roveto, in provincia dell'Aquila vicino al confine con il Lazio, sono presenti le omonime cascate che raggiungono gli 80 metri di salto.\nCascate del Liri.\nLe cascate del Liri si trovano a Isola del Liri, comune laziale in provincia di Frosinone.\nLa Cascata Grande nasce dal braccio sinistro del fiume Liri: \u00e8 larga circa 10 metri e compie un salto verticale di oltre 27 metri. Vanta la peculiarit\u00e0 di essere una delle rarissime cascate naturali situata nel centro storico di un paese. Nelle immediate prossimit\u00e0 del salto, spicca l'imponente Castello Boncompagni - Viscogliosi, edificato nell'Alto Medioevo poi diventato monumento nazionale.\nLa Cascata del Valcatoio nasce dal braccio destro del fiume Liri: il salto \u00e8 irregolare e segue un pendio con un dislivello di oltre 27 metri. La forza delle sue acque \u00e8 impiegata per alimentare una centrale idroelettrica.\nCascata delle Ninfe.\nLa cascata delle Ninfe fa parte di una serie di cascate del torrente Scerta, tra cui anche la cascata delle tre cannelle, che si collocano all'interno del Parco Nazionale d'Abruzzo, precisamente nella Riserva Integrale della Camosciara, nel territorio del comune di Civitella Alfedena.\nCascate di Calabritto\nNel comune di Calabritto (Avellino) le 14 cascate formate dal rio Zagarone e dai suoi affluenti sono le pi\u00f9 alte dell'Irpinia. La cascata del Rivezzuolo \u00e8 alta 80 metri e si trova nei pressi del Piano di Grienzi, a 900 metri d'altezza. La cascata di Bard'natore \u00e8 alta 70 metri e formata da cinque salti, nei pressi del Santuario della Madonna del Fiume, nel cuore del Parco Regionale dei Monti Picentini. La cascata del Tuorno, con i suoi quattro salti, \u00e8 quella pi\u00f9 conosciuta.\nCascate del Rio Verde.\nLe Cascate del Rio Verde si trovano nel comune di Borrello in provincia di Chieti; situate all'interno di un'area protetta, la cascata \u00e8 facilmente visitabile in quanto dal centro abitato di Borrello si arriva facilmente all'ingresso della Riserva Naturale Regionale e OASI WWF Cascate del Verde da dove partono i percorsi per poterla ammirare.\nL'area delle cascate presenta interessanti caratteristiche microclimatiche, di vegetazione e fauna. Considerando che le Cascate del Serio sono ormai classificate come cascate artificiali in quanto aperte poche volte l'anno, le Cascate del Verde sono attualmente le seconde cascate naturali pi\u00f9 alte d'Italia visibili tutto l'anno anche se con diversa portata a seconda delle stagioni o degli anni (se piovosi o se secchi).\nLa Riserva Cascate del Rio Verde rivela interessi naturalistici paesaggistici e scientifici. Il Rio Verde, nasce in localit\u00e0 Quarto fra Abruzzo e Molise e dopo un breve percorso si congiunge al Sangro con un notevole dislivello che crea delle spettacolari cascate articolate in tre salti consecutivi di oltre 200 metri.\nQueste cascate naturali sono di grande rilevanza scientifica, per posizione e per il microclima esistente. Sono le pi\u00f9 alte dell'Appennino, seconde in Italia. Vengono alimentate da acque perenni anche se variabile nella portata durante l'anno. L'area, coperta da una rigogliosa vegetazione fra bastioni di roccia poderosi e pareti a strapiombo, si affaccia sul Sangro.\nLe cascate si trovano in un ampio canyon destinato con il tempo a diventare sempre pi\u00f9 profondo grazie all'azione erosiva dell'acqua.\nLe pareti rocciose che circondano queste meravigliose e suggestive cascate sono coperte da una fitta vegetazione mediterranea, ma in alcuni versanti, in particolare nelle aree di forra, con un clima pi\u00f9 fresco ed umido troviamo specie tipicamente montane, come il faggio e l'abete bianco.\nLe acque del Rio Verde sono ricche di fauna Bentonica, cio\u00e8 di insetti acquatici che rappresentano una delle principali risorse per altri animali.\nIl merlo acquaiolo e la ballerina gialla sono sensibili all'inquinamento delle acque e specialmente dei corsi montani freschi e ricchi di ossigeno. Altri animali indicatori biologici sono i granchi di fiume, ed i gamberi di fiume, che qui rappresentano una delle popolazioni pi\u00f9 consistenti. Non sono nemmeno da tralasciare l'importanza e la numerosa presenza della trota fario che ha caratteristiche genetiche pure del ceppo appenninico. Altre specie legate all'acqua sono gli anfibi: rane verdi e rana italica oltre ai rettili che vivono nelle aree circostanti le cascate. Molto interessante tra gli uccelli \u00e8 la presenza dei rapaci: Poiana comune, Sparviero, Nibbio Reale, Falco Pellegrino e tra i notturni il Gufo comune.\nNei boschi circostanti vivono e si mimetizzano rari mammiferi come la puzzola ed il gatto selvatico.\nCascate di Maisano.\nLe cascate di Maisano, che si trovano lungo l'alto corso della Fiumara Amendolea in Aspromonte, in Calabria, sono composte di cinque salti, il pi\u00f9 alto \u00e8 di circa 26 metri. Altro itinerario forristico molto interessante nei pressi di Gambarie, sono le gole del S.Agata, con ingresso in localit\u00e0 Croce di Romeo, in tutto sono nr. 5 cascate, la pi\u00f9 alta \u00e8 di circa 38 metri e d\u00e0 accesso all'interno delle tortuose gole.\nCascate del Furria, all'interno delle sue strette gole, nei pressi dell'abitato antico e abbandonato di Roghudi, trovasi diverse cascate, tutte attrezzate con spit fix. la pi\u00f9 alta \u00e8 di circa 15 metri e d\u00e0 accesso alle sue gole.\nCascate del San Leo.\nLe cascate del San Leo si trovano in Aspromonte orientale, un canyon particolarmente difficoltoso da effettuare sia in ingresso che in uscita dalla forra, esplorato nel 1998. Al suo interno si trovano 11 cascate, la pi\u00f9 alta delle quali alta circa 38 metri. Negli anni a venire sono state migliorate le soste con spit - fix.\nCascata di Salino.\nLa Cascata di Salino si trova nel territorio del Parco nazionale dell'Aspromonte. Anticamente lungo il torrente venivano messe a macerare il lino e la ginestra. Ai lati del torrente gli scalpellini lavoravano la pietra granitica per fare gradini e portali per le case e macine per mulini e frantoi. Alla fine del torrente appare la splendida cascata che scorre tra gole di roccia ferrosa che precipita con due salti dall'alto dei suoi 70 metri. Numerosi sono gli escursionisti durante l'anno.\nCascate dell'Aposcipo.\nLe cascate dell'Aposcipo, in Aspromonte, compiono un lungo, ininterrotto, salto di oltre 80 metri. Proseguendo nella discesa all'interno delle sue gole, altri salti minori di cui uno di oltre 35 m caratterizzate da profonde e scure pozze d'acqua.\nCascata del salto di Marmarico.\nQuesta cascata si trova nell'alto corso della fiumara Stilaro, sul versante ionico delle Serre, in un punto del vallone Folea denominato \"salto di Marmarico\", che significa \"lento\" o \"pesante\", probabilmente dall'impressione che l'acqua, seppure in perenne caduta, sembri apparentemente formare dei filamenti immobili. Con i suoi 114 metri di altezza \u00e8 la pi\u00f9 alta dell'Appennino meridionale.\nCascate del Ferraina.\nLe cascate del Ferraina si trovano in Aspromonte. Sono caratterizzate nella parte alta denominata appunto contrada Ferraina, da una cascata di 28 metri, che si chiama, cascata delle Forgiarelle. Immediatamente segue uno scivolo di circa 45 metri. Se si continua la discesa con le corde, seguono diverse cascate di circa 45 metri, ed un salto di 70 metri circa.\nCascate della Butramo.\nLe cascate della Butramo si trovano in Aspromonte, in una delle gole fluviali pi\u00f9 complesse e spettacolari d'Europa. Nella parte alta numerosi salti minori, fatta eccezione di uno scivolo di circa 38 metri. Nella parte bassa vi \u00e8 una bella forra con divertenti scivoli e cascate, la pi\u00f9 alta \u00e8 di circa 16 metri. Numerosi affluenti laterali, tra cui il Campolico, una lunga e stretta gola con oltre 16 cascate, tutte attrezzate con spit fix. Le gole furono percorse in due giorni ed attrezzate con chiodi, nel 1996.\nCascate della fiumara di Girella.\nLe cascate della fiumara del Monte Girella hanno l'appellativo locale di \"schioppo\" a causa della \"esplosione\" nel vuoto che producono.\nCascate del torrente Barvi.\nLa piccola valle del torrente Barvi, sul versante occidentale dell'Aspromonte, propone una fantasmagoria di salti d'acqua incastrati tra ripide pareti dove nasce la rara felce preistorica Woodwardia radicans.\nSardegna.\nCascate di Lecorci.\nLe cascate di Lecorci si trovano presso la localit\u00e0 Sorgiulai e Mercudal\u00e8, nel comune di Ulassai, in Provincia di Nuoro in Sardegna. Le acque sgorgano da un lato basso della montagna del Tacco, provenienti dalle imponenti grotte di su Marmuri, scendono con diversi rivoli nella localit\u00e0 Molinus-Comida-lecca sino ad incrociarsi dopo 3\u00a0km con le acque di un'altra cascata del medesimo paese: le Cascate di Lequarci, dopodich\u00e9 scorrono impetuosamente per un ulteriore dislivello di 75 metri prima di riversarsi in piccoli laghi. Sono osservabili solo durante periodi di alta piovosit\u00e0.\nCascata di Lequarci.\nLe cascate di Lequarci si trovano presso localit\u00e0 Santa Barbara, nel comune di Ulassai (NU), in Sardegna. Le acque del rio Lequarci, provenienti dall'altopiano di Baulassa, scendono con diversi rivoli da una falesia calcarea ad anfiteatro compiendo un salto di circa 50 metri (da 700 a 650 m s.l.m.) per una larghezza di circa 70 metri, dopodich\u00e9 scorrono impetuosamente per un ulteriore dislivello di 75 metri prima di riversarsi in piccoli laghi. Si congiungono in localit\u00e0 \"s'isca e Perdu Tolu\" con le acque di un'altra cascata imponente di Ulassai: la Cascate di Lecorci.\nCascata di Piscina Irgas.\nLa cascata di Piscina Irgas (in base al nome presente nelle carte dell'Istituto Geografico Militare) o \"Piscin'Irgas\", si trova all'interno del massiccio del monte Linas in territorio di Villacidro presso il confine con il comune di Domusnovas. \u00c8 formata dal rio Oridda che dall'altopiano omonimo si immette in una stretta gola, scavata nelle falde granitiche del monte Piscina Irgas con una serie di vasche e relativi piccoli salti. Il salto finale \u00e8 di circa 45 metri su una scoscesa parete granitica.\nCascata di Spistiddatroxiu.\nLa cascata di Spistiddatroxiu (in sardo \"luogo in cui ci si rompe l'osso del collo\") si trova presso il complesso del monte Arcosu in Sardegna. \u00c8 alta una trentina di metri ed \u00e8 alimentata nei mesi invernali dal Rio Camboni.\nCascata di Muru Mannu.\nLa cascata di Muru Mannu (in sardo \"grande muro\") si trova all'interno del massiccio del Monte Linas in territorio di, Gonnosfanadiga quasi al confine con i territori di Domusnovas e Villacidro. \u00c8 formata dal \"Canale Monincu\" che in pi\u00f9 salti supera un dislivello complessivo di circa 100 metri. L'ultimo salto, alto 74 metri, si forma su una parete granitica quasi verticale, conformata ad anfiteatro. \u00c8 la cascata pi\u00f9 alta della Sardegna.\nCascata Sa spendula.\nLa cascata Sa spendula (in sardo \"la cascata\") si trova nel comune di Villacidro ad un chilometro dal centro abitato ed \u00e8 l'ultimo dei tre salti che il \"rio Coxinas\" effettua passando dall'omonima altura nella piana sottostante. Dopo la cascata il corso d'acqua prende il nome di \"rio Seddanus\".\nCascata di Capo Nieddu.\nLa cascata a mare di Cabu Nieddu, localizzata nel territorio di Cuglieri, in provincia di Oristano, si getta direttamente in mare da una falesia basaltica di 40 metri di altezza. Le acque che alimentano la cascata sono quelle del rio Salighes.\nCascate artificiali.\nCascate di Crosis.\nLe cascate di Crosis si trovano presso il comune di Tarcento e si possono raggiungere partendo dalla localit\u00e0 di \"Zomeais\". Il sentiero si snoda lungo il pendio del Monte Stella, attraverso un paesaggio che alterna colline e montagne, lungo il quale si incontrano alcune forre, una vecchia cava di pietra e i resti di un vecchio mulino. Il percorso costeggia, per un tratto, il corso del Torre, che porta ai piedi delle cascate. Il salto d'acqua \u00e8 formato dal Torre in seguito alla costruzione di una diga, avvenuta tra la fine dell'Ottocento e i primi del Novecento, per lo sfruttamento idroelettrico di questo corso d'acqua. L'opera venne realizzata su un progetto di Arturo Malignani.\nCascata delle Marmore.\nLa cascata delle Marmore \u00e8 posta in Comune di Terni ed \u00e8 alta complessivamente 165 metri, essendo costituita da tre salti successivi dei quali il primo \u00e8 alto 120 metri. Si tratta di una cascata artificiale: la sua creazione avvenne per opera del console romano Manio Curio Dentato nel 271 a.C. al fine di bonificare la piana di Rieti prosciugando l'antico Lacus Velinus. Successivamente, dopo molte vicissitudini e modifiche avvenute nel corso dei secoli (conseguenti anche a lotte fra Ternani che, essendo a valle, erano investiti dalla massa delle acque in occasione delle piene del Velino, e Reatini che desideravano, invece, evitare i frequenti impaludamenti della piana reatina che non aveva adeguato sfogo delle sempre copiose acque del Velino), si \u00e8 pervenuti all'aspetto attuale. Le acque della cascata delle Marmore (con portate minime di 30 m3/s, medie di 60 m3/s e massime di 300 m3/s) si riversano nel fiume Nera che, dopo aver attraversato Terni, confluisce, nei pressi di Orte, nel fiume Tevere.\nDall'inizio del XX secolo la cascata viene utilizzata per produrre e fornire energia elettrica alle industrie siderurgiche ternane.\nCascate di Tivoli.\nLa cascata dell'Aniene a Tivoli, \u00e8 una cascata artificiale fatta realizzare nel 1826 da papa Gregorio XVI, dopo una grande inondazione che colp\u00ec la citt\u00e0. Coi suoi 120 metri d'altezza \u00e8 una delle cascate pi\u00f9 alte d'Italia e fa parte della Villa Gregoriana.\nCascata Monumentale di Santa Maria di Leuca.\nLa cascata monumentale di Santa Maria di Leuca si trova nel punto in cui termina il lungo percorso dell'Acquedotto Pugliese. La caduta d'acqua artificiale \u00e8 delimitata ai lati da due gradinate."}
{"id": "77282", "revid": "123338724", "url": "https://it.wikipedia.org/wiki?curid=77282", "title": "Herpesviridae", "text": "Gli Herpes Virus o Herpesvirus sono virus a DNA a doppio filamento con simmetria icosaedrica, appartenenti alla famiglia Herpesviridae.\nCaratteristica di questa famiglia di virus \u00e8 quella di non abbandonare pi\u00f9 l'ospite dopo la prima infezione e di annidarsi in un tipo di cellula dell'organismo, causando una cosiddetta \"infezione latente\". Questa si verifica in un tempo variabile a seconda del tipo di virus e della sensibilit\u00e0 dell'ospite. Da tale stato di latenza il virus pu\u00f2 riattivarsi, anche dopo molti anni, dando luogo a una recidiva della malattia. Gli stimoli che inducono il \"risveglio\" dell'attivit\u00e0 virale possono essere il caldo, il freddo, i traumi, la febbre, gli stress e soprattutto le variazioni dello stato di difesa immunitaria dell'ospite.\nNei virioni, di 120-200 nm di diametro, si distingue il \"core\", contenente il DNA, il capside a simmetria icosaedrica, il tegumento di natura proteica e l'envelope.\nLa replicazione e i processi di sintesi proteica avvengono totalmente all'interno del nucleo della cellula ospite. La replicazione virale comporta la sintesi di 3 classi di geni virali (\"immediate early, early\" e \"late\"), trascritte in sequenza ordinata dall'enzima cellulare RNA polimerasi II. Il ciclo di replicazione \u00e8 la causa della comparsa, all'interno della cellula, di caratteristiche inclusioni intranucleari eosinofile. L'incapsidamento avviene pure all'interno del nucleo della cellula; il tegumento e l'envelope invece si formano a partire dalla membrana cellulare durante la fuoriuscita per gemmazione dei virioni.\nTassonomia.\nLa famiglia \"Herpesviridae\" viene suddivisa in tre sottofamiglie in base al loro sito di latenza: \nAlla famiglia va aggiunta anche la specie \"Iguanid herpesvirus 2\", non assegnata a nessuna sottofamiglia.\nVirologia clinica.\nTutti gli herpes virus sono responsabili di infezioni produttive e litiche, che dopo una fase florida pi\u00f9 o meno lunga a seconda della reattivit\u00e0 del soggetto infetto, si trasformano in infezioni latenti. Il sito di latenza \u00e8 differente per ogni sottofamiglia di herpes virus, ma si tratta sempre di zone dell'organismo protette da una costante aggressione del sistema immunitario, cosa che rende l'eradicazione di questi virus dal soggetto infetto praticamente impossibile. Tra gli stimoli che possono causare la riattivazione di un'infezione latente abbiamo la luce ultravioletta, l'immunodepressione e i traumi (HSV, VZV), i trapianti (CMV), l'utilizzo della ciclosporina A e l'infezione da HIV (EBV).\nGli Herpesvirus sono strettamente specie-specifici; solo l'Herpes B della scimmia pu\u00f2 occasionalmente attaccare l'uomo provocando una encefalite spesso ad esito infausto. Gli Herpesvirus umani, cio\u00e8 quelli che attaccano l'uomo, o Human Herpes Virus, sono indicati con la sigla HHV. Attualmente sono noti otto Herpesvirus umani:"}
{"id": "77283", "revid": "1543377", "url": "https://it.wikipedia.org/wiki?curid=77283", "title": "Assioma della scelta", "text": "L'assioma della scelta \u00e8 un assioma di teoria degli insiemi enunciato per la prima volta da Ernst Zermelo nel 1904. Esso afferma che \nData una famiglia non vuota di insiemi non vuoti esiste una funzione che ad ogni insieme della famiglia fa corrispondere un suo elemento.\nIn termini non formali, l'assioma assicura che, quando viene data una collezione di insiemi non vuoti si pu\u00f2 sempre costruire un nuovo insieme \"scegliendo\" un singolo elemento da ciascuno di quelli di partenza. Se il numero di insiemi di partenza \u00e8 finito, l'assioma della scelta non \u00e8 necessario poich\u00e9 gli altri assiomi della teoria degli insiemi sono sufficienti a garantire la possibilit\u00e0 di questa scelta; nel caso di un numero infinito di insiemi invece occorre introdurre nella teoria un assioma specifico, l'assioma della scelta appunto.\nUn tipico esempio con cui si spiega il senso dell'assioma \u00e8 quello di Bertrand Russell: supponiamo di avere un numero infinito di paia di scarpe e di voler definire un insieme che contiene una (e una sola) scarpa di ogni paio, possiamo farlo senza problemi considerando ad esempio l'insieme delle scarpe destre. I problemi nascono se abbiamo un numero infinito di paia di calzini (supponendo che il destro e il sinistro non siano distinguibili), e vogliamo considerare come prima un insieme che contenga un calzino per ognuno di essi: non possiamo pi\u00f9 parlare dell'insieme dei \"calzini destri\" e non abbiamo in effetti nessun modo di distinguere i due elementi di un paio, cio\u00e8 di avere una \"funzione di scelta\" che ci assicuri di poterne scegliere contemporaneamente uno da ogni insieme. Per poter dire che un tale insieme comunque esiste bisogna invocare l\"'assioma della scelta\".\nL'assioma della scelta viene talvolta indicato con l'acronimo AC (dall'inglese \"Axiom of Choice\"), soprattutto nell'ambito della logica matematica.\nIl ruolo nella matematica contemporanea.\nNella matematica contemporanea l'assioma della scelta ha molte importanti conseguenze in tutti i rami e ci\u00f2 ha senz'altro contribuito a far s\u00ec che fosse diffusamente accettato.\nAlcuni risultati per i quali \u00e8 indispensabile l'assioma della scelta:\nSe da un lato l'assioma della scelta consente di dimostrare dei risultati importanti, dall'altro porta anche alla costruzione di oggetti matematici controintuitivi, come insiemi non misurabili (vedi l'insieme di Vitali) o come partizioni finite della sfera che riassemblate opportunamente diventano due sfere ciascuna con raggio uguale a quello della sfera di partenza (vedi il paradosso di Banach-Tarski).\nEnunciati equivalenti all'assioma della scelta.\nEsistono molte altre formulazioni che si possono dimostrare equivalenti all'assioma della scelta: vale a dire che accettando come assiomi una qualunque di esse si pu\u00f2 dimostrare AC, e viceversa che accettando AC esse sono tutte dimostrabili. Le pi\u00f9 comuni tra esse sono\nConsistenza e indipendenza dagli altri assiomi.\nNel 1938 Kurt G\u00f6del ha dimostrato che se il sistema assiomatico di Zermelo - Fraenkel (noto anche con l'acronimo ZF) \u00e8 consistente allora rimane consistente anche con l'aggiunta dell'assioma della scelta. Il risultato di G\u00f6del \u00e8 stato ottenuto costruendo un modello per la teoria degli insiemi in cui l'assioma della scelta era valido (il modello \u00e8 noto come \"universo degli insiemi costruibili\"). Tuttavia l'assioma della scelta non si pu\u00f2 dimostrare a partire dagli altri assiomi, come \u00e8 stato dimostrato da Cohen nel 1963. La dimostrazione di Cohen si basa sulla costruzione di un modello alternativo alla teoria degli insiemi mediante la tecnica del forcing: nel modello di Cohen tutti gli assiomi di ZF sono veri e l'assioma della scelta \u00e8 falso."}
{"id": "77284", "revid": "1437331", "url": "https://it.wikipedia.org/wiki?curid=77284", "title": "Erebus (Antartide)", "text": "Il monte Erebus \u00e8 un vulcano attivo alto 3.794\u00a0m s.l.m., situato in Antartide e pi\u00f9 precisamente sull'isola di Ross. Secondo vulcano pi\u00f9 alto dell'Antartide dopo il Monte Sidley, nonch\u00e9 il vulcano attivo pi\u00f9 meridionale della Terra, il vulcano, attivo da circa 1,3 milioni di anni, \u00e8 in attivit\u00e0 costante dal 1972; sulle sue pendici si trova un osservatorio vulcanico gestito dal New Mexico Institute of Mining and Technology. All'interno del cratere si trova uno dei pochi laghi di lava al mondo. \u00c8 attualmente il vulcano pi\u00f9 attivo dell'Antartide e rappresenta lo sbocco eruttivo del punto caldo Erebus.\nStoria.\nIl Monte Erebus fu scoperto nel 1841 dall'esploratore britannico Sir James Clark Ross che gli diede il nome di una delle due navi della sua spedizione, la HMS \"Erebus\".\nSia Robert Falcon Scott nel corso della spedizione degli anni 1901 - 1904 sia Ernest Shackleton nella spedizione degli anni 1907-1909 stabilirono le loro basi invernali nei pressi del monte Erebus. \nNel marzo del 1908 un gruppo di alpinisti appartenenti alla spedizione di Shackleton e guidati da Edgeworth David ne raggiunse la vetta.\nIl disastro aereo.\nNel 1979 l'aereo neozelandese \"Air New Zealand 901\" (un McDonnell Douglas DC-10), con 257 passeggeri a bordo, si schiant\u00f2 sulle pendici settentrionali del monte a causa di un errore nella trascrizione delle coordinate nel piano di volo. Non vi furono superstiti."}
{"id": "77285", "revid": "2519", "url": "https://it.wikipedia.org/wiki?curid=77285", "title": "Mount Erebus", "text": ""}
{"id": "77287", "revid": "124460195", "url": "https://it.wikipedia.org/wiki?curid=77287", "title": "Grand Prix Manufacturers Association", "text": "La Grand Prix Manufacturers Association (GPMA), gi\u00e0 nota come Grand Prix World Championship o GPWC, \u00e8 stata una societ\u00e0 commerciale a cui parteciparono i principali costruttori presenti in Formula 1, e il cui scopo era quello di organizzare un cosiddetto \"campionato alternativo\", ovvero avente un'organizzazione commerciale distinta da quella attualmente gestita dalla Formula One Management (FOM) di Bernie Ecclestone.\nL'insoddisfazione dei costruttori era principalmente di carattere economico, infatti l'organizzazione della FOM trattiene per s\u00e9 gran parte degli introiti generati dal Campionato mondiale di Formula Uno (il 53% secondo alcune fonti) mentre le squadre sostengono costi crescenti per gareggiare. A partire della fondazione della GPWC nel 200X, i progetti di un campionato alternativo sono spesso stati visti come un'arma negoziale per ottenere condizioni migliori all'atto del rinnovo del \"Patto della Concordia\". \nL'uso del termine \"Grand Prix\" da un lato mira ad impedire problemi con i diritti stabiliti dalla FOM sul nome \"Formula 1\", dall'altro riporta alla mente il nome con cui erano generalmente conosciuta gare e vetture prima della nascita del Campionato Mondiale nel 1950. Tra gli obiettivi dichiarati dell'eventuale campionato organizzato dalla GPWC, minori costi e maggiore percentuali di ricavi da distribuire alle squadre partecipanti.\nAzionisti della GPWC erano BMW, DaimlerChrysler (Mercedes), FIAT (Ferrari), Ford (Jaguar) e Renault con presidente il \"manager\" tedesco J\u00fcrgen Hubbert, gi\u00e0 dirigente della Mercedes. Dopo la nascita del gruppo la Ferrari ha deciso di rinnovare con la FOM e ha lasciato la societ\u00e0, mentre la Ford ha ceduto la Jaguar Racing alla Red Bull. I due costruttori giapponesi Honda e Toyota si sono invece uniti ai costruttori del gruppo.\nA partire da maggio 2005 la societ\u00e0 si riorganizz\u00f2, con il nuovo nome di \"Grand Prix Manufacturers' Association\" scelto a luglio 2005, e una nuova composizione di soci comprendenti BMW, DaimlerChrysler, Renault, Honda e Toyota.\nNel febbraio 2007 la Renault comunic\u00f2 di aver lasciato l'organizzazione, con la motivazione che per ottenere un dialogo costruttivo con la FIA sulla futura direzione dello sport, sia importante lavorare insieme a tutti i costruttori impegnati in Formula 1, inclusi Ferrari e Toyota.\nLa GPMA fu sostituita nel 2008 dalla Formula One Teams Association (FOTA), che a sua volta venne sciolta nel 2014."}
{"id": "77288", "revid": "287204", "url": "https://it.wikipedia.org/wiki?curid=77288", "title": "Morty l'apprendista", "text": "Morty l'apprendista (\"Mort\") \u00e8 un romanzo del 1987 di Terry Pratchett, quarto volume della serie del ciclo fantasy comico del Mondo Disco e primo del \"sottociclo\" di Morte. \nTrama.\nMortimer, detto Morty, \u00e8 un ragazzo con la testa tra le nuvole e poco senso pratico. Il padre Lezek lo porta ad una fiera affinch\u00e9 qualche lavorante lo scelga come apprendista. Dopo essere stato scartato per tutta la giornata, verso mezzanotte Morty viene finalmente scelto come assistente. Il suo datore di lavoro \u00e8 Morte, che accoglie Morty a vivere nella propria dimora assieme a s\u00e9 ed alla propria figlia adottiva Ysabell.\nLa vita nella strana dimensione in cui Morte abita scorre tranquillamente, se non fosse che il tristo mietitore continua ad ammiccare curiosamente al fatto che tutto ci\u00f2 che possiede un giorno apparterr\u00e0 alla sua figlioletta adottiva Ysabell.\nLe allusioni sono accompagnate da maliziosi occhiolini - per quanto possa occhieggiare uno scheletro senza palpebre - e allegre sgomitate, ma Morty continua a non cogliere. Presto viene il momento di seguire le orme del maestro: Morty dovr\u00e0 tagliare il legame tra corpo e anima di un'anziana strega, di un monaco col vizio di reincarnarsi continuamente, e di un'avvenente principessa quindicenne gi\u00e0 incontrata durante un giro dimostrativo culminato con la morte del padre regnante.\nPeccato che, con quest'ultima, Morty sbagli il colpo e uccida involontariamente l'assassino che avrebbe consegnato il trono nelle mani del malvagio zio della ragazza. E peccato che il regno del malvagio zio sarebbe stato seguito da anni di abbondanza e prosperit\u00e0.\nPeccato, inoltre, che il Mondo non abbia accettato la non-morte di Keli, che si ritrover\u00e0 ignorata da tutti. Peccato, soprattutto, che il paradosso rischi di degenerare in catastrofe, e Morty, dal momento che il maestro ha deciso di prendersi una vacanza, dovr\u00e0 risolvere il pasticcio da solo.\nMorte intanto inizia a prendere del tempo per s\u00e9, trascorrendo del tempo tra gli uomini e cercando di capirne le abitudini. Poco per volta Morty inizia a diventare simile a Morte, mentre Morte sviluppa alcuni caratteri umani.\nLa situazione si risolve con uno scontro tra Morty e Morte, nel quale Morte ripristina la realt\u00e0 salvando la principessa e graziando Morty, che finisce con lo sposare Ysabell.\nAdattamenti.\nRobin Brooks ha scritto un adattamento radiofonico del romanzo per la BBC Radio Four, trasmesso la prima volta nel 2004.\nUn musical in tedesco \u00e8 stato presentato nel 2007 ad Amburgo, e un musical in inglese \u00e8 uscito nel 2007 a Guilford nel Surrey.\nEdizione italiana.\nUscito nel 1987, il libro \u00e8 stato tradotto in italiano da Antonella Pieretti ed \u00e8 stato pubblicato per la prima volta nel 1992 con il titolo \"Mort l'apprendista\" all'interno della trilogia \"Il mondo del Disco\", edita da Arnoldo Mondadori Editore sulla collana Biblioteca di Fantasy. Nel 2002 \u00e8 stato pubblicato da TEA (editore) sulla collana Teadue. \nNella prima traduzione italiana, rispettando le traduzioni dei precedenti romanzi del ciclo, si cambiava erroneamente genere al personaggio maschile di Morte, che diventa la \"madre\" di Ysabell, ma nella successiva edizione Morte \u00e8 stata declinata al maschile."}
{"id": "77289", "revid": "125975329", "url": "https://it.wikipedia.org/wiki?curid=77289", "title": "Podcasting", "text": "Il podcasting \u00e8 l'insieme delle tecnologie e delle operazioni relative al \"download\" automatico in Rete di file di qualsivoglia natura, detti \"podcast\" (fusione delle parole \"iPod\", laddove \"pod\" sta per \"baccello\" o \"capsula\", e \"broadcast\", ovverosia \"trasmissione\"), tramite un'infrastruttura di trasmissione dati e un programma \"client\" chiamato \"aggregatore\" o \"feed reader\".\nI contenuti disponibili tramite \"podcasting\" sono in genere file video o audio, anche se non esiste preclusione tecnica verso alcun tipo di file. La fruizione del \"podcast\" non \u00e8 legata ad un sistema operativo n\u00e9 ad alcun \"browser\" specifico, e i contenuti di un \"podcast\" si possono sia consultare che scaricare automaticamente dal sito, salvandoli nella memoria di un dispositivo per la riproduzione.\nStoria.\nIl termine nacque quando l'uso dei \"feed\" RSS divenne popolare per lo scambio di registrazioni audio su computer, palmari, lettori di musica digitale e anche telefoni cellulari. L'origine pi\u00f9 accreditata del termine \"podcasting\" \u00e8 un articolo apparso sul quotidiano britannico \"The Guardian\" a firma di Ben Hammersley, \"Audible Revolution\", in cui l'articolista, per definire il nuovo fenomeno di file audio in formato MP3 disponibili su supporti facilmente trasportabili come l'iPod e la possibilit\u00e0 di costruire un palinsesto completamente digitale senza passare per l'etere, cercava di trovare un termine-ombrello che definisse il tutto (\u00abCome chiamarlo? Audioblogging? Podcasting? GuerillaMedia?\u00bb). Tra i pionieri di tale sistema \u00e8 Adam Curry, VJ di MTV negli Stati Uniti, tra i primi a essere online con un sito personale di \"podcasting\".\nIl nome fu primariamente associato al solo scambio di file audio, ma l'uso delle tecniche RSS al fine di condividere file video, iniziate gi\u00e0 dal 2001, fece estendere il suo significato anche allo scambio dei file video, pur non avendo alcuna relazione etimologica con essi. Nel dicembre 2005 il dizionario statunitense \"New Oxford\" ha dichiarato \"Podcasting\" \u00abparola dell'anno\u00bb, davanti alla parola \"Life hack\" definendo il termine come \u00abregistrazione digitale di una trasmissione radiofonica o simili, resa disponibile su internet con lo scopo di permettere il download su riproduttori audio personali\u00bb.\nIl termine \u00e8 in realt\u00e0 improprio, visto che n\u00e9 per il \"podcasting\" n\u00e9 per il successivo ascolto dei file sono strettamente necessari l'utilizzo di iPod o una trasmissione tradizionale (\"broadcasting\"). L'associazione con iPod nacque semplicemente perch\u00e9 in quel periodo il lettore audio portatile ideato e prodotto da Apple era estremamente diffuso. \u00c8 stato spesso criticato poich\u00e9 darebbe meriti ingiustificati alla Apple nello sviluppo della tecnologia del \"podcasting\". Per questo motivo si \u00e8 cercato di renderlo \"neutro\", utilizzandolo come acronimo di \"Personal Option Digital casting\" (il primo ad averlo fatto sarebbe Doc Searls nell'articolo \"DIY Radio with PODcasting\"). La confusione sull'origine del termine si \u00e8 perci\u00f2 diffusa, e anche alcune testate italiane come \"Corriere della Sera\", \"La Repubblica\", la Rai, hanno commesso intenzionalmente l'errore di trovare l'etimo nel suddetto acronimo: \u00e8 invece ormai internazionalmente accettato che il termine derivi dal nome del supporto della Apple.\nUn evento che viene considerato il simbolo del cambiamento del \"podcast\", dando l'avvio all'inizio di una nuova fase che viene definita \"la seconda et\u00e0 d'oro del podcast\" \u00e8 la pubblicazione del \"podcast\" \"Serial\" nel 2014, considerato emblema e simbolo della nuova generazione di questo strumento.\nCome per tutti i media culturali, fondamentale \u00e8 la creazione di contenuti distintivi e attrattivi che sono in grado di fare la differenza e d'influenzare i prodotti successivi. Precedentemente a \"Serial\" infatti, solo un esiguo gruppo di fedeli sostenitori del \"podcast\", gli \"early-adopters\", usavano questo \"medium\" in maniera costante, superando tenacemente le difficolt\u00e0 derivanti dalla tecnologia e da strumenti non ancora perfezionati per un uso agevole e veloce del \"podcast\" stesso. \nTuttavia, la maggioranza degli individui non era coinvolta nell'utilizzo di questo \"medium\". Due sono i motivi di questa fase di abbandono del \"podcast\" rispetto ai picchi iniziali: la tecnologia ma anche la mancanza di un senso del \"medium\". Il \"podcast\" non veniva, infatti, ancora considerato un \"medium\" a s\u00e9 stante, con delle proprie caratteristiche peculiari e originali rispetto agli altri media. Da un punto di vista tecnologico poi, il problema era rappresentato principalmente dall'accesso e la scoperta. Baster\u00e0 pensare che nei primi libri sui \"podcast\" interi capitoli erano esclusivamente dedicati a come trovare i \"podcast\" e come scaricarli. \nLo sviluppo dei \"podcast\", negli anni successivi, fu dettato dalla popolarit\u00e0 dei contenuti e, soprattutto, dalla nascita di applicazioni utilizzate per scoprire, scaricare e consumare quei contenuti. Gli smartphone, in particolare l\u2019iPhone, definito \"Jesus Phone\", si rivelarono di fondamentale importanza nel traghettare i \"podcast\" nel mercato dei consumatori \"mainstream\" dei media. L'iPod, a differenza dello smartphone, era caratterizzato dalla necessit\u00e0 di dover collegare il \"device\" a un computer per accedere ai nuovi contenuti scaricati, rendendo il processo meno agevole e veloce rispetto ad un odierno iPhone. iTunes, Spotify, Apple Podcasts hanno poi giocato un ruolo chiave nel definire il \"podcast\" come un \"medium\" di massa.\nDescrizione.\nChiunque sia iscritto a un particolare \"feed\" scaricher\u00e0 automaticamente i file indicati dal RSS avendo cos\u00ec la possibilit\u00e0 di ascoltarli sul proprio PC o su un lettore mp3 in qualsiasi momento. Un protocollo \"feed\" molto diffuso \u00e8 il \"feed\" RSS.\nPer ricevere un \"podcast\" sono necessari:\nUn \"podcast\" funziona alla stregua di un abbonamento ad una pubblicazione periodica, utilizzando una metafora: il supporto connesso a internet \u00e8 la cassetta postale, il programma cliente \u00e8 il postino, e il fornitore di \"podcast\" \u00e8 la casa editrice. L'abbonato riceve regolarmente le pubblicazioni, e pu\u00f2 ascoltarle o vederle nella modalit\u00e0 e nei tempi che gli sono pi\u00f9 congeniali.\nPer fruire del \"podcasting\" \u00e8 innanzitutto necessario installare un semplice software gratuito (per esempio AntennaPod , iTunes, Juice, HermesPod o Doppler), quindi selezionare i \"podcast\" di interesse. Il software, con la frequenza decisa dall'utente, si collega a internet e controlla quali file sono stati pubblicati dai siti ai quali si \u00e8 abbonati: se ne trova di nuovi, li scarica. La notifica della pubblicazione di nuove edizioni avviene tramite un \"feed\" RSS scambiato tra il sito del produttore e il programma dell'utente.\nI \"podcast\" potranno poi essere ascoltati in ogni momento poich\u00e9 la copia del file, dopo essere stata scaricata automaticamente, rimane sul computer dell'abbonato. In tal modo non si rende necessaria alcuna operazione attiva da parte dell'utente. Inoltre, a differenza delle radio on line in \"streaming\", i \"podcast\" non richiedono necessariamente un collegamento ad internet durante la fase di ascolto, ma solo in fase di \"download\": ci\u00f2 permette di fruire dei \"podcast\" anche \"off-line\" o in condizioni di mobilit\u00e0.\nGli esperti stimano che il podcasting in futuro (non remoto) possa arrivare ad insidiare il broadcasting nell'evoluzione radiofonica (cosiddetta Radio 4.0).\nDifferenze tra podcasting e streaming.\nQualche definizione:\nIscriversi ad un \"podcast\" permette all'utente di ottenere file riproducibili anche \"offline\" e di disporre di una grande quantit\u00e0 di fonti a cui attingere. Al contrario il \"broadcast\" offre una sola trasmissione alla volta e obbliga ad essere sintonizzati a una determinata ora.\nL'ascolto di audio in \"streaming\" su internet pu\u00f2 eliminare l'obbligo di sintonizzazione in un determinato momento dato dalle trasmissioni tradizionali (come accade nel caso del video/audio \"on demand\"), tuttavia offre comunque una sola risorsa alla volta e obbliga l'utente a essere connesso a Internet durante la riproduzione del file.\nLa capacit\u00e0 di ricevere automaticamente pubblicazioni da fonti multiple \u00e8 proprio uno dei punti di forza che distinguono il \"podcasting\" dalle trasmissioni sia tradizionali sia in \"streaming\".\nNonostante i programmi in \"streaming\" - alla stregua delle trasmissioni radio tradizionali - possano essere pi\u00f9 o meno facilmente registrati dal ricevente, la loro natura transitoria li distingue nettamente dai programmi \"podcast\", che invece arrivano gi\u00e0 in formato compresso sul proprio computer (\u00e8 la stessa differenza che c'\u00e8 tra ascoltare un brano alla radio e scaricarlo in MP3): questa rappresenta una diversit\u00e0 considerevole anche da un punto di vista legale, ed ha infatti suscitato accese polemiche.\nIl branded podcast.\nUn \"podcast\" pu\u00f2 anche essere creato a fini di marketing per la promozione dei valori di un'azienda e costituito da contenuti in grado di attrarre l'utente, viene sempre pi\u00f9 utilizzato da parte delle aziende che vogliono sfruttare un nuovo canale di comunicazione. Uno dei valori pi\u00f9 importanti per le aziende che scelgono il \"branded podcast\" come mezzo di comunicazione e marketing \u00e8 il fatto che chi ascolta \"podcast\" \u00e8 portato a compiere un'azione. Questo significa che gli ascoltatori di \"podcast\" non sono passivi, infatti ben l'81% degli ascoltatori di \"podcast\" a fine ascolto compiono un'azione verso il \"brand\", che pu\u00f2 essere cercare un prodotto online, connettersi con il \"brand\" sui social media oppure parlare del \"podcast\" e quindi del \"brand\" ad altre persone.\nDiffusione del podcasting.\nL'uso del \"podcasting\" si \u00e8 nel tempo enormemente diffuso, raggiungendo livelli di pubblico tali da indurre la stessa Apple a investire intensamente nel settore, offrendo nel firmware dell'iPod una voce di men\u00f9 dedicata al \"podcasting\", con migliaia di \"podcast\" gratuiti presenti nell'iTunes Store.\nLa maggioranza dei contenuti offerti mediante \"podcasting\", tuttavia non fa parte del circuito della grande editoria ma \u00e8 costituito da lavori \"indipendenti\", privati che a vario titolo producono contenuti audio tematici.\nDiversi studi, soprattutto verso la fine degli anni 2000, hanno esplorato la diffusione dello strumento in ambito universitario e bibliotecario.\nCanali di distribuzione.\nI canali di distribuzione di \"podcast\" sono numerosi e comprendono iTunes, SoundCloud e molti altri attori del settore audio in Rete. Spotify, uno dei principali servizi per l'ascolto digitale della musica, negli ultimi anni 2010 ha cercato di espandersi ai programmi audio/radiofonici in genere, per recuperare i dieci anni di ritardo sulla concorrenza: intorno al 2019 ha speso centinaia di milioni di dollari per spostare sul proprio sito dei programmi che gi\u00e0 esistevano altrove e ha cos\u00ec incrementato i numeri in modo significativo, anche se restano 1-2 ordini di grandezza inferiori alla concorrenza.\nSul fronte del software libero esistono inoltre varie applicazioni e diversi indici di programmi radio/podcast e web radio, fra cui Xiph/Icecast e AntennaPod che si appoggia anche agli elenchi di \"gpodder\".\nA causa della proliferazione di dozzine di canali di distribuzione, esistono vari servizi che aiutano a distribuire il proprio programma su diverse piattaforme (in Italia \u00e8 abbastanza noto Spreaker di VoxNest, attivo dal 2010). La funzione principale di questi servizi \u00e8 di gestire la monetizzazione dei contenuti: il servizio di pubblicazione e le piattaforme di distribuzione raccolgono i proventi da inserzionisti e gli eventuali abbonamenti e ne distribuiscono una parte agli autori/produttori/editori. Di solito il risultato \u00e8 ottenuto aggiungendo varie barriere all'accesso come DRM (digital restrictions management) che consentano di misurare l'ascolto da parte degli utenti e bloccarlo se non installano i necessari software di sorveglianza.\nAscolti in Italia.\nSecondo la ricerca Ipsos 2020, il 30% degli italiani ha ascoltato \"podcast\" nell'ultimo mese con un tasso di crescita del +4% rispetto al 2019. In numeri assoluti, tutto ci\u00f2 si traduce in circa 8.5 milioni di ascoltatori mensili di podcast in Italia. Il podcast ha fatto cos\u00ec registrare il tasso di crescita pi\u00f9 elevato nell\u2019ambito dei digital audio, seguito da audiolibri e musica \"on-demand\". \nCresce significativamente anche la permanenza all'ascolto per l'intera durata dei \"podcast\". Cresce dunque significativamente la capacit\u00e0 di \"engagement\" del \"podcast\". Il 61% ascolta per l'intera durata un episodio (era il 45% nel 2019). L'ascolto per intero di un episodio diviene quindi la modalit\u00e0 largamente prevalente di ascolto. Ci\u00f2 significa che i contenuti sono scelti e che sono anche in grado di mantenere gli ascoltatori coinvolti e soddisfatti, segno di una maggiore nitidezza del \"format\". \nEsempi in Italia.\nAnche in Italia, molti celebri artisti (come Jovanotti, Max Pezzali, Fiorello, ecc.) hanno creato un proprio \"podcast\" per parlare di s\u00e9 fra canzoni e vita privata. Nella maggior parte dei casi si \u00e8 trattato di esperienze di breve durata, presto rimpiazzate da altre basate su strumenti resisi via via disponibili e ritenuti pi\u00f9 adeguati al tipo di comunicazione necessaria in quel contesto, quali MySpace, facebook o Twitter.\nIl mondo del giornalismo, della politica e della comunicazione si \u00e8 interessato al \"podcasting\". In Italia, ad esempio, RAI offre le proprie trasmissioni televisive e radiofoniche come \"podcast\" e a seguire, molte altre emittenti radiofoniche nazionali (tra le pi\u00f9 importanti: Radio DeeJay, Radio 105, Radio 24, Radio RockFM, Radio Popolare) hanno iniziato a proporre le proprie trasmissioni con la tecnologia del \"podcasting\". Una ricca raccolta di eventi politici e documenti originali e integrali in \"podcast\" si trova su radio Radicale, pi\u00f9 il suo Archivio Storico.\nAnche il mondo accademico e quello delle istituzioni hanno dimostrato interesse per questo metodo di diffusione di contenuti multimediali ma sono pochi i casi di uso continuativo. In particolare si possono segnalare le esperienze pionieristiche della Facolt\u00e0 di Architettura Quaroni dell'Universit\u00e0 di Roma \"Sapienza\" e dell'Universit\u00e0 di Salerno, dove a partire dal 2006 il Centro ICT ha prodotto podcast informativi e didattici, facendo poi nascere la WebRadio universitaria Unis@und, che offre il servizio Rewind con il quale viene costituito un archivio digitale dei principali eventi dell'Ateneo; dell'Universit\u00e0 di Bergamo, dove dal marzo del 2006 \u00e8 attivo il servizio di podcasting Pluriversiradio, basato su PodcastGenerator, una libreria software sviluppata appositamente, distribuita poi come strumento open e free e usata da numerosi servizi di podcasting nel mondo; dell'Universit\u00e0 di Napoli, la prima in Italia ad aver lanciato, nel 2010, un proprio canale su iTunes U, la piattaforma di Apple per il \"podcasting\" universitario."}
{"id": "77291", "revid": "1305772", "url": "https://it.wikipedia.org/wiki?curid=77291", "title": "Neverland", "text": ""}
{"id": "77310", "revid": "2225", "url": "https://it.wikipedia.org/wiki?curid=77310", "title": "Mr.Bean", "text": ""}
{"id": "77312", "revid": "486946", "url": "https://it.wikipedia.org/wiki?curid=77312", "title": "James M. Barrie", "text": ""}
{"id": "77314", "revid": "1226", "url": "https://it.wikipedia.org/wiki?curid=77314", "title": "Avventisti", "text": ""}
{"id": "77317", "revid": "1226", "url": "https://it.wikipedia.org/wiki?curid=77317", "title": "Chiesa cristiana avventista del 7\u00b0 giorno", "text": ""}
{"id": "77320", "revid": "1528507", "url": "https://it.wikipedia.org/wiki?curid=77320", "title": "Economia dell'Albania", "text": "L'economia dell'Albania \u00e8 considerata quella di un \"Paese in via di sviluppo\", secondo la metodologia del Fondo Monetario Internazionale (FMI) e delle Nazioni Unite (ONU). L'Albania non \u00e8 un paese ricco per gli standard europei e sta attualmente compiendo la difficile transizione verso un'economia di mercato. La caduta del regime politico comunista del 1990 \u00e8 infatti avvenuta pi\u00f9 tardi e in modo pi\u00f9 caotico rispetto agli altri paesi dell'Europa dell'Est, ed \u00e8 stata caratterizzata da un massiccio esodo di rifugiati politici e emigranti economici verso l'Italia e la Grecia nel 1991 e nel 1992. I primi tentativi di riforma cominciarono all'inizio del 1992, dopo che il valore reale del PIL era diminuito di oltre il 50% rispetto al picco del 1989.\nStoria.\nIl governo, democraticamente eletto ed insediato nel 1992, lanci\u00f2 un ambizioso programma di riforme per arrestare il decadere dell'economia ed indirizzare il paese verso un'economia di mercato. Gli elementi chiave della riforma comprendevano la liberalizzazione del sistema dei prezzi e degli scambi, un consolidamento fiscale, un pi\u00f9 serrato controllo sulla politica monetaria e una rigorosa politica delle entrate. Questi cambiamenti erano supportati da un ampio pacchetto di riforme strutturali, che comprendevano la privatizzazione di propriet\u00e0 statali ed enti, la creazione di nuove imprese per il nuovo regime socio-economico, riforme nel settore finanziario e la creazione di un quadro legale per l'economia di libero mercato e le attivit\u00e0 del settore privato.\nI prezzi furono in gran parte liberalizzati. Fu privatizzata la maggior parte delle imprese di stato: dalle piccole industrie e dal fallimento delle societ\u00e0 cooperative agricole delle comuni rurali, alle imprese statali artigianali medie e piccole. A partire dal 1995, il governo inizi\u00f2 a privatizzare le grandi imprese di stato, mantenendo per\u00f2 il controllo delle ferrovie di stato, del servizio pubblico statale per le Poste Albanesi, INSIG (l'Istituto Nazionale delle Assicurazioni), KESH (la Compagnia Corporate Albanese per l'Energia Elettrica) e Albpetrol/ARMO, su cui vennero investiti grandi capitali per il rilancio.\nI risultati degli sforzi del Sistema Albania furono inizialmente incoraggianti. Dietro il settore trainante dell'agricoltura il PIL (prodotto interno lordo) crebbe di circa l'11% nel 1993, dell'8% nel 1994 e di pi\u00f9 dell'8% nel 1995, con la maggior parte di questa crescita nel settore privato. L'inflazione annua cadde dal 25% del 1991 a percentuali ad una sola cifra. La moneta albanese (il Lek) si stabilizz\u00f2. L'Albania divenne meno dipendente da aiuti esterni. La rapidit\u00e0 e il vigore della risposta imprenditoriale privata alle aperture e alla liberalizzazione fu maggiore delle aspettative.\nA partire dal 1995, tuttavia, il progresso si arrest\u00f2. Un indebolimento nella risoluzione del governo a continuare le dure politiche di stabilizzazione in occasione delle elezioni del 1996, probabilmente per ottenere consensi, contribu\u00ec al rinnovarsi della pressione inflazionistica, che raggiunse il 20% nel 1996, spinta anche dal deficit superiore al 12%.\nIl collasso sociale ed economico e del sistema finanziario agli inizi del 1997 port\u00f2 al fallimento della Banca statale Agricola Albanese e della Banca statale Commerciale Albanese. Un regime finanziario viziato dalla creazione di schemi piramidali di mera speculazione finanziaria di traffici monetari a tassi eccessivi che avevano attirato depositi da una parte notevole della popolazione, diede origine a disordini che causarono pi\u00f9 di 1500 morti, una diffusa distruzione di propriet\u00e0 pubblica e privata con una caduta del PIL dell'8% e l'esplosione dell'inflazione al 50%.\nIl valore reale della moneta albanese durante la crisi del 1997 si dimezz\u00f2, prima di salire nuovamente nel gennaio del 1998 alla quota di 143 lek per un dollaro. Il nuovo governo (insediato nel luglio del 1997), fu costretto ad adottare energiche misure per ristabilire l'ordine pubblico e rivitalizzare le attivit\u00e0 economiche e il commercio.\nNel 1998 l'economia dell'Albania mostr\u00f2 netti segni di ripresa.\nIl 1999 nella regione fu caratterizzato dal conflitto fra NATO e Serbia (allora \"Repubblica Federale di Jugoslavia\") per la questione del Kosovo. Molti aiuti economici vennero stanziati dalla comunit\u00e0 internazionale per aiutare il Governo albanese a sostenere gli alti costi dovuti all'afflusso massiccio di quasi mezzo milione di rifugiati dal Kosovo.\nNel 2007 si \u00e8 conclusa la procedura di privatizzazione di Telecom Albania-Albtelecom, impresa statale di telecomunicazione fissa (con le tecnologie Alcatel&amp;Lucent di fibra ottica, servizi di larga banda ADSL e una licenza integrata di rilancio per un Operatore Mobile GSM), con l'acquisizione da parte di un consorzio formato dal Gruppo \"Cetel\", T\u00fcrk Telekomunikasyon A.S. e \"CALIK\" per il 20% e per l'80% da un Holding Arabo Turco-Libica con il gruppo bancario della BKT-Banca Nazionale di Commercio, BERS e IFC a Tirana.\nAltre imprese statali sono in fase di privatizzazione: la INSIG (l'Istituto Nazionale delle Assicurazioni), ed il settore distribuzione della KESH (la Compagnia Corporate Albanese per l'Energia Elettrica) e Albpetrol/ARMO.\nAttualmente l'Albania \u00e8 sottoposta ad un intensivo regime di ristrutturazione macroeconomica sotto la sorveglianza del Fondo Monetario Internazionale e della Banca Mondiale, in collaborazione per la politica monetaria con la Banca d'Albania (Banca Centrale dello Stato Albanese).\nEsiste una profonda necessit\u00e0 di riforme, che riguarda tutti i settori dell'economia, ma la possibilit\u00e0 di attuarle \u00e8 limitata da una scarsa capacit\u00e0 amministrativa pubblica, dalla migrazione del capitale umano specializzato e da bassi livelli di reddito, da confrontarsi con l'alto costo della vita, che rendono molti gruppi sociali della popolazione particolarmente sofferenti per disoccupazione e fluttuazione dei prezzi.\nL'economia albanese, e specialmente l'economia familiare, continua ad essere sostanzialmente sostenuta dalle rimesse degli emigrati albanesi (1.100.000 persone attive da 18-70 anni), ammontanti ad un miliardo e trecento milioni di euro all'anno, poich\u00e9 circa il 20% della forza lavoro opera all'estero, in paesi dell'Europa Occidentale come Italia, Grecia, Germania e Regno Unito. Queste rimesse sostengono il PIL ed aiutano a mitigare il notevole deficit della bilancia dei pagamenti.\nGran parte delle terre agricole furono privatizzate nel 1992 dai governi post-comunisti attraverso una vasta distribuzione delle terre senza obblighi finanziari. Tale iniziativa produsse il proliferare di piccole o piccolissime iniziative economiche contadine, limitate all'inizio, nelle dimensioni, a causa delle limitate dimensioni dei territori assegnati e dalla modesta capacit\u00e0 imprenditoriale.\nAd ogni modo lo sviluppo favor\u00ec in seguito l'installarsi di medie e piccole imprese familiari, che trovarono particolare successo in mercati di nicchia, come l'agricoltura biologica di olio di oliva, erbe medicinali o da essenza, prodotti enologici, latticini e prodotti ortofrutticoli.\nTrov\u00f2 particolare successo la produzione di prodotti biologici e privi di OGM (Organismi Geneticamente Modificati).\nGli investimenti esteri sono avvenuti in partenza in maniera massiccia su larga scala, ma sono stati poi violentemente frenati da gravi carenze nelle infrastrutture pubbliche e sociali; tra queste risultano, al termine del 2009:\nDopo una grave crisi energetica nel 2007, che ha lasciato al buio gran parte della popolazione, recentemente la situazione \u00e8 notevolmente migliorata e perlomeno nelle citt\u00e0 la corrente elettrica \u00e8 assicurata senza interruzioni.\nSistema bancario.\nDopo gli anni novanta molte banche commerciali private albanesi e straniere hanno aperto sedi e filiali nelle principali citt\u00e0. Fra queste, una decina di banche sono controllate da societ\u00e0 commerciali bancarie greche (una di queste filiali con la banca madre in Grecia \u00e8 stata acquistata ultimamente dal \"Groupe Cr\u00e9dit Agricole\" francese), una dall'austriaca \" Raiffeisen Bank\" (che si \u00e8 avvantaggiata della privatizzazione della \"Banca del Risparmio\" Albanese), due dalle tedesche \"ProCredit Bank\" e \"KFW Bankengruppe\" (quest'ultima \u00e8 prevalentemente impegnata nel settore energetico e nella collaborazione del credito per lo sviluppo), due dalle italiane \"Banca Italo-Albanese\" del \"Gruppo Intesa Sanpaolo\" (in \"joint-venture\" con SIMEST Societ\u00e0 Italiana per le Imprese all'Estero e BERS - Banca Europea per la Ricostruzione e lo Sviluppo) e dalla \"Banca Popolare Pugliese\" con il \"brand\" Banca Italiana per lo Sviluppo, due dalle statunitensi \"American Bank of Albania\", creata dall'AAEF (\"Albanian American Enterprise Fund\") ed ultimamente acquistata per l'80% del capitale azionario dalla Banca Italo-Albanese e l'altra \"Union Bank / Western Union\", due arabe, una dalla societ\u00e0 turca (che si \u00e8 avvantaggiata della privatizzazione della BKT \"Banca Nazionale del Commercio\"), una malese, una bulgara. \nDue istituti di credito sono partecipati con capitali di privati albanesi: \"Banka Credins\" e \"Banca Popolare\" con il 75 % del capitale di propriet\u00e0 della francese \"Societ\u00e9 G\u00e9n\u00e9rale\".\nEsistono inoltre alcuni istituti privati finanziari di micro-credito nel settore dello sviluppo sostenibile, dediti ai servizi all'agricoltura per le comunit\u00e0 montane e per le piccole imprese di agroindustria:\nSistema imprenditoriale.\nNegli ultimi anni della transizione economica hanno cominciato a diffondersi e svilupparsi piccole e medie imprese (PMI/SME) manifatturiere nei settori dell'abbigliamento e delle calzature, e alcune piccole imprese industriali e agro-industriali, ad opera di privati albanesi o/e societ\u00e0 miste con imprenditori italiani (soprattutto dalla Puglia e dalle altre regioni meridionali del Sud Italia). Partecipano anche imprese greche, turche, tedesche ed alcune industrie di export statunitensi con imprese albanesi (queste ultime attive nel settore delle erbe officinali naturali e medicinali).\nI punti di forza di queste imprese sono:\nSi sta inoltre creando un ambiente favorevole alla creazione di imprese per le nuove tecnologie industriali e dei servizi di terziario avanzato (soprattutto nelle citt\u00e0 di Tirana, Durazzo, Scutari, Coriza e Valona), specialmente nelle seguenti aree di sviluppo:\nSistema economico-industriale.\nIl livello della produzione industriale nazionale, ancora limitato per lo sviluppo dell'economia reale e del PIL, lascia ampie opportunit\u00e0 agli investitori privati albanesi e stranieri per eventuali \"partnership\".\nLa Confindustria Albanese (\"Konfindustria Shqiptare\") ha sviluppato studi e ricerche nel campo dell'ingegneria industriale per lo sviluppo di progetti di lungo termine in partenariato con la Confindustria Italiana e con le corrispondenti organizzazioni dei paesi pi\u00f9 industrializzati dell'Europa Occidentale, interessate a stabilire nuove unit\u00e0 industriali produttive, sviluppate con il supporto finanziario dei grandi gruppi privati bancari e delle fondazioni industriali europee. Questo processo apre importanti prospettive rivolte ai mercati regionali dell'Europa sudorientale, su cui possono trovare spazio tanto i prodotti industriali e agro-industriali europei, quanto quelli agricoli bio-organici naturali albanesi, come frutta, ortaggi e verdura fresca prodotte da agricoltori diretti e certificati secondo gli standard dell'Unione Europea.\nLe opportunit\u00e0 economiche imprenditoriali includono la creazione di societ\u00e0 miste e/o di consorzi con le medie e grandi aziende familiari albanesi (\u00e8 sempre stato importante nella storia nazionale socio-economica dell'Albania, conservare l'identit\u00e0 nazionale e l'eredit\u00e0 delle famiglie albanesi sulla propriet\u00e0 privata delle terre agricole), e/o in affitto direttamente dai proprietari delle terre agricole, secondo la tradizione secolare economica albanese, italiana e europea. Tali aziende familiari agricole, agro-industriali ed agrituristiche, dall'anno 2006, con la nuova legge per lo sviluppo della dimensione della propriet\u00e0 privata in Albania sono in fase di sviluppo in linea con la media europea delle propriet\u00e0 private agricole da 40 fino a 100 ettari.\nIl turismo \u00e8 una risorsa in crescita, con la creazione delle agenzie private turistiche albanesi e straniere, e si concentra sulla costa adriatica dal nord e sulla riviera ionica, in particolare grazie alla presenza di turisti albanesi kosovari e della Macedonia del Nord.\nIl bilancio esportazioni/importazioni \u00e8 ancora fortemente squilibrato verso le importazioni, il paese ha un livello di esportazione minimo e importa molti prodotti alimentari e industriali, dalle materie prime ai prodotti di largo consumo. Il rapporto export/import \u00e8 di 1/7 ed \u00e8 costituito soprattutto da merci provenienti da Italia, Grecia, Macedonia del Nord e Turchia.\nOltre che con le rimesse degli emigrati (che ammontano a quasi un miliardo e trecento milioni di Euro l'anno), il pagamento delle importazioni \u00e8 finanziata grazie agli aiuti allo sviluppo ricevuti da alcuni paesi donatori (fra i quali Italia, Germania, Austria, Francia, Svizzera, Gran Bretagna, Irlanda, Spagna, Paesi Bassi, Giappone, Israele, USA, Canada, Turchia, Arabia Saudita e Kuwait) e tramite flusso di denaro dato dagli investimenti di capitale dall'estero.\nCapitale umano e lavoro.\nPi\u00f9 di un quarto della forza lavoro albanese \u00e8 impiegato all'estero. Secondo i dati dell'Organizzazione Internazionale per le Migrazioni, dagli anni novanta al 2006 sono emigrati pi\u00f9 di 1.100.000 cittadini albanesi; di questi, la maggior parte ha assunto lo status di migrante economico permanente o a medio termine/stagionale; Oltre un migliaio sono emigrati inserendosi come imprenditori e commercianti in societ\u00e0 straniere a partecipazione mista; una decina circa come liberi professionisti (artisti, musicisti) e nelle attivit\u00e0 sportive, mentre molti svolgono attivit\u00e0 di ricerca e sviluppo come tecnici specializzati e professori presso i centri di ricerca esteri, sia statali che privati.\nAttualmente si calcolano circa 25.000 studenti albanesi nel mondo, di cui 12.000 nel solo sistema universitario italiano.\nIn Italia vi sono 400.000 albanesi emigranti economici legalmente riconosciuti (altri 100.000 in fase di legalizzazione), di cui il 15,9% titolare di piccole imprese associate di Confartigianato in Italia; in Grecia sono 600.000 gli emigranti economici albanesi. Altri paesi di forte emigrazione sono Germania, Svizzera, Gran Bretagna, Francia, Stati Uniti e Canada.\nPIL Pro Capite.\nSotto si pu\u00f2 vedere la tabella del PIL Pro Capite negli anni"}
{"id": "77321", "revid": "1632387", "url": "https://it.wikipedia.org/wiki?curid=77321", "title": "Geografia dell'Albania", "text": "L'Albania \u00e8 uno stato situato nella parte sud-occidentale della penisola balcanica, si affaccia sul Mare Adriatico e in corrispondenza del canale d'Otranto sul Mar Ionio. Il territorio \u00e8 perlopi\u00f9 montuoso, a nord lo delimitano le vette (oltre 2.500 m s.l.m.) delle Alpi albanesi che culminano col Monte Jezerc\u00ebs di 2.693 metri e a sud i rilievi dell'Epiro.\nConfini.\nConfina per 287\u00a0km con il Kosovo e il Montenegro a nord, per 151\u00a0km con la \nMacedonia del Nord a nord-est ed est e con la Grecia per 282\u00a0km a sud-est e sud.\n\u00c8 bagnata dal Mare Adriatico e dal Mar Ionio con uno sviluppo costiero pari a 611\u00a0km.\nLe pianure occidentali si affacciano sul mare Adriatico e sullo strategico canale di Otranto, che misura circa 75\u00a0km nel punto pi\u00f9 stretto, e che separa l'Albania dalla Puglia.\nDa Capo d'Otranto, si scorge bene la costa albanese.\nSuperficie.\nLa superficie complessiva del paese \u00e8 pari a 28.748\u00a0km\u00b2 di cui 1.350\u00a0km\u00b2 sono costituiti da acque interne.\nMorfologia.\nIl territorio del paese si estende nella sezione centrale del versante occidentale della penisola balcanica, i rilievi montuosi, che ricoprono il 70% del paese, arretrano dalla costa dando luogo alle due pianure alluvionali di Zadrima e di Myzeqeja.\nA causa del corrugamento del terziario e a causa della diversa resistenza delle rocce che lo compongono, il sistema dei rilievi \u00e8 estremamente complesso e le linee di spartiacque non sono facilmente riconoscibili.\nIl nord del paese.\nNell'estremo nord, le montagne (dette Alpi Albanesi) sono un'estensione delle Alpi Dinariche e, pi\u00f9 specificamente, dell'altopiano calcareo montenegrino. Le montagne settentrionali dell'Albania sono pi\u00f9 alte ed accidentate della maggior parte dell'altopiano, sono costituite da strati di calcari e dolomia e vi si incontrano fenomeni di carsismo, la vetta pi\u00f9 elevata di questa zona \u00e8 il monte Jezerc\u00ebs (2.694 m s.l.m.)\nI fiumi hanno valli profonde con pareti scoscese e terreni coltivabili in fondovalle. Generalmente non navigabili, i fiumi ostacolano piuttosto che favorire gli spostamenti all'interno della regione alpina.\nLe strade sono poche e scarse. A causa della mancanza di vie di comunicazione interne e di contatti con l'esterno, una societ\u00e0 tribale \u00e8 proliferata in questa zona per secoli. Solo dopo la Seconda guerra mondiale si \u00e8 cercato seriamente di integrare le popolazioni della regione nella vita nazionale albanese.\nLa zona delle pianure alluvionali, riceve precipitazioni stagionali, \u00e8 drenata piuttosto male ed \u00e8 alternativamente arida o allagata. Gran parte del terreno della pianura \u00e8 di bassa qualit\u00e0. La pianura alluvionale \u00e8 spesso inospitale quanto le montagne e non fornisce un sollievo dal difficile territorio dell'interno. Suoli di buona qualit\u00e0 con precipitazioni affidabili, tuttavia, si trovano nei bacini dei fiumi intermontani, nella regione dei laghi lungo il confine orientale ed in una stretta fascia di terre di media altitudine fra le pianure litoranee e le montagne dell'interno.\nLa zona centrale.\nUna bassa fascia costiera si estende dal confine settentrionale verso sud fino alla zona di Valona (\"Vlor\u00eb\"). In media, si estende per meno di sedici chilometri verso l'interno, ma si allarga fino a circa cinquanta chilometri nella zona di Elbasan nell'Albania centrale. Nelle sue condizioni naturali, la fascia litoranea \u00e8 caratterizzata da una vegetazione composta di bassi arbusti, variabile da sparsa a densa. Ci sono grandi zone paludose ed altre zone spoglie e soggette all'erosione. Ad altitudini leggermente pi\u00f9 elevate, dove le precipitazioni sono regolari\u2014ai piedi delle regioni montagnose centrali, per esempio - gran parte dei terreni sono coltivabili. Le terre confinanti sono sfruttate dovunque l'irrigazione sia possibile.\nAppena ad est delle pianure, le regioni montagnose centrali, chiamate \u00c7ermenik\u00eb dagli albanesi, sono una zona delle altitudini generalmente moderate, fra 305 e 915 m s.l.m., con alcuni punti che superano i 1.518 metri. Gli spostamenti della faglia che costituisce approssimativamente il confine occidentale delle regioni montagnose centrali causano frequenti, occasionalmente intensi, terremoti.\nAnche se il terreno accidentato e punti di elevata altitudine contraddistinguono le regioni montagnose centrali, la prima catena montuosa importante dell'interno partendo dall'Adriatico \u00e8 una zona dalle rocce principalmente serpentine (il nome deriva dal colore verde scuro e dell'aspetto spesso maculato), che si estende per quasi tutta la lunghezza del paese, dalle alpi albanesi \nsettentrionali fino al confine greco a sud di Coriza (\"Kor\u00e7\u00eb\"). All'interno di questa zona, ci sono molte zone in cui predominano gli affioramenti appuntiti di calcare e arenaria, anche se le catene in generale sono caratterizzate da montagne arrotondate.\nLe montagne ad est della zona di serpentina sono le pi\u00f9 alte dell'Albania e superano i 2.764 metri nella catena del monte Korab (\"Mali Korabit\") con il picco del Korabi (\"Maja e Korabit\"), che \u00e8 la cima pi\u00f9 alta d'Albania.\nInsieme alle alpi albanesi settentrionali ed alla zona di serpentina, le alture orientali sono i territori pi\u00f9 accidentati ed inaccessibili di tutta la penisola balcanica.\nIdrografia.\nFiumi.\nQuasi tutte le precipitazioni che cadono sull'Albania finiscono nei fiumi e raggiungono il mare senza mai lasciare il paese. Nel nord, soltanto un piccolo torrente esce dall'Albania. Nel sud, un torrentello ancora pi\u00f9 piccolo scorre verso la Grecia. Poich\u00e9 la linea spartiacque si trova ad est del confine albanese, una quantit\u00e0 considerevole di acque cadute su altri paesi scorre attraverso l'Albania. Una vasta parte del bacino del fiume Drin Bianco (\"Drini i Bardh\u00eb\") si trova nella zona dell'Kosovo, al di l\u00e0 del confine orientale dell'Albania. I tre laghi orientali che l'Albania divide con i paesi confinanti, cos\u00ec come i torrenti che vi affluiscono, portano le loro acque al fiume Drin Nero (\"Drini i Zi\"). La linea spartiacque si trova quasi 75\u00a0km all'interno della Grecia in alcune zone. Parecchi tributari del fiume Voiussa nascono in quella zona.\nAd eccezione del fiume Drin Nero, che scorre verso nord e raccoglie quasi tutte le acque della regione di confine orientale, prima di girare verso ovest ed indirizzarsi verso il mare, la maggior parte dei fiumi dell'Albania settentrionale e centrale scorrono abbastanza direttamente verso ovest fino al mare. Nel processo, attraversano le catene montuose piuttosto che girarci intorno. Questa apparente impossibilit\u00e0 geologica accade perch\u00e9 originariamente le alteterre si sono alzate senza molto piegamento. I torrenti cominciarono ad esistere in quel periodo. La compressione ed il piegamento dell'altopiano in catene \u00e8 avvenuto successivamente. Il processo di piegamento \u00e8 stato abbastanza veloce in molti casi per arginare temporaneamente i fiumi. I laghi risultanti sono esistiti finch\u00e9 i loro canali di scolo non sono diventati abbastanza ampi per vuotarli. Questa sequenza ha generato i molti bacini interni che sono una parte caratteristica dell'orografia albanese. Durante l'esistenza di questi laghi temporanei, sono stati deposti sufficienti sedimenti per costituire la base per i terreni fertili. Il piegamento \u00e8 stato raramente abbastanza veloce forzare i corsi d'acqua i canali radicalmente differenti.\nLa caduta rapida dalle altitudini pi\u00f9 elevate e l'irregolare stagionalit\u00e0 dei flussi, che sono caratteristiche di quasi tutti i corsi d'acqua del paese ne riducono il valore economico. I corsi d'acqua erodono le montagne e depositano i sedimenti che hanno creato le pianure e continuano ad accrescerle, ma i fiumi esondano quando piove. Quando le terre sono secche e hanno bisogno di irrigazione, i fiumi sono solitamente asciutti. La loro violenza quando sono in piena li rende difficili da controllare, inoltre non sono navigabili. Il fiume Buna costituisce un'eccezione. \u00c8 dragato fra Scutari ed il mare Adriatico e pu\u00f2 essere navigato con piccole navi. Mentre nelle montagne i fiumi mantengono saldamente il proprio corso, nelle pianure pi\u00f9 basse il percorso cambia costantemente, rovinando gran parte della terre coltivabili che generano.\nIl fiume Drin \u00e8 il corso d'acqua pi\u00f9 grande e pi\u00f9 costante. Alimentato dallo scioglimento delle nevi sulle montagne settentrionali ed orientali e dalle precipitazioni stagionali pi\u00f9 equamente distribuite in quelle zone, la sua portata non ha le variazioni estreme caratteristiche di quasi tutti gli altri fiumi nel paese. La sua portata normale varia secondo la stagione soltanto di circa un terzo. \u00c8 lungo 282 chilometri ed il bacino copre quasi 5.957 chilometri quadrati in Albania. Raccogliendo anche le acque della parte del Kosovo al di qua dello spartiacque adriatico e dei tre laghi di confine (il lago grande Prespa tributa al lago di Ocrida attraverso un torrente sotterraneo), il suo bacino totale comprende circa 15.540 chilometri quadrati .\nSempre a nord si trova il bacino comune dei fiumi Fan e Mat. Il fiume Shkumbini costituisce la tradizionale linea di separazione tra il Nord, ghego e prima del XV secolo cattolico, e il Sud, tosco e in passato ortodosso.\nIl Seman e la Voiussa sono gli unici altri fiumi, oltre al Drin, che sono lunghi pi\u00f9 di 160 chilometri ed hanno bacini pi\u00f9 grandi di 2.600 chilometri quadrati. Questi fiumi raccolgono le acque delle regioni meridionali e, riflettendo la distribuzione stagionale di pioggia, sono torrenti nell'inverno e quasi si asciugano di estate, nonostante la loro lunghezza. Questa natura variabile inoltre caratterizza molti corsi d'acqua pi\u00f9 brevi. In estate, la maggior parte di loro hanno una portata che \u00e8 meno di un decimo rispetto alla media invernale, se non sono complessivamente in secca.\nAnche se i sedimenti trasportato dai torrenti montani continuano ad essere depositati, i nuovi depositi ritardano lo sfruttamento. I letti dei fiumi si alzano quando il limo viene depositato ed eventualmente diventano pi\u00f9 alti del terreno circostante. Lo spostamento dei letti inficia lo sviluppo in molte zone. I vecchi letti si trasformano in barriere per un drenaggio adeguato e creano paludi. \u00c8 difficile costruire strade o ferrovie attraverso le pianure o usare altrimenti la terra.\nLaghi.\nNella parte settentrionale del paese si trova il lago di Scutari (Liqeni i Shkodres), il maggiore lago della penisola balcanica, occupa una depressione tettonica ed \u00e8 alimentato in parte da un complesso sistema di corsi d'acqua provenienti dalle Alpi Dinariche e in parte da fenomeni di carsismo.\nI tre laghi dell'Albania orientale, il lago di Ocrida (\"Liqeni Ohrit\"), il Grande Prespa (\"Prespa e Madhe\") ed il Piccolo Prespa (\"Prespa e Vog\u00ebl\"), sono isolati e pittoreschi. Gran parte del territorio nelle loro vicinanze non \u00e8 eccessivamente ripido ed ospita una popolazione pi\u00f9 grande che qualunque altra parte interna del paese. Il confine orientale dell'Albania attraversa il lago di Ocrida; quasi tutto il Prespa e Vog\u00ebl \u00e8 in Grecia; il punto a cui i confini dei tre stati si toccano \u00e8 nel lago Prespa. Ciascuno dei due pi\u00f9 grandi laghi ha una superficie di circa 260 chilometri quadrati e Prespa e Vog\u00ebl \u00e8 grande circa un quinto degli altri. La superficie \u00e8 situata a circa 695 metri nel lago di Ocrida ed a 855 metri negli altri due laghi.\nClima.\nAvendo la costa affacciata sui mari Adriatico e Ionio, le regioni montuose appoggiate all'elevata massa dei Balcani e l'intero paese che si trova ad una latitudine soggetta a diverse caratteristiche climatiche durante le stagioni estiva ed invernale, l'Albania ha un elevato numero di regioni climatiche considerata la sua modesta superficie. Le pianure litoranee hanno tipicamente un clima mediterraneo; le regioni montuose hanno un clima continentale. Sia nelle pianure che nell'interno, il clima varia marcatamente da nord a sud.\nLe pianure hanno inverni miti, con una temperatura media di 10\u00a0\u00b0C. D'estate la temperatura media \u00e8 molto alta, di circa 34-35\u00a0\u00b0C, l'umidit\u00e0 molto bassa. Nelle pianure del sud, le temperature medie sono di circa 14 gradi, le pi\u00f9 alte del paese. La differenza \u00e8 pi\u00f9 marcata durante l'estate e meno d'inverno.\nLe temperature nell'interno sono influenzate pi\u00f9 dalle differenze in altitudine che in latitudine o in qualunque altro fattore. Le basse temperature d'inverno nelle montagne sono causate dalle masse d'aria continentali che dominano il clima dell'Europa orientale. I venti sono in prevalenza nord-orientali. Le temperature medie d'estate sono pi\u00f9 basse che nelle zone costiere e molto pi\u00f9 basse alle elevate altitudini, ma l'escursione termica giornaliera \u00e8 maggiore. Le temperature massime giornaliere nei bacini dell'interno e nelle valli dei principali fiumi sono molto alte, ma le notti sono quasi sempre fresche.\nLe precipitazioni medie sono abbondanti, come risultato della convergenza delle correnti d'aria prevalenti del vicino Mediterraneo orientale e delle masse d'aria continentali. Poich\u00e9 solitamente vengono a contatto dove il terreno si eleva, le piogge pi\u00f9 abbondanti si hanno nelle regioni montagnose centrali. Correnti verticali iniziate quando l'aria del Mediterraneo orientale \u00e8 sollevata, inoltre, causano frequenti temporali. Molte di queste tempeste sono accompagnate da alti venti locali e da piogge torrenziali.\nQuando la massa d'aria continentale \u00e8 debole, i venti mediterranei portano la loro umidit\u00e0 pi\u00f9 lontano all'interno. Quando c'\u00e8 una massa d'aria continentale dominante, l'aria fredda si rovescia sulle zone della pianeggianti; questo succede pi\u00f9 frequentemente d'inverno. Poich\u00e9 le temperature invernali pi\u00f9 basse danneggiano i campi agricoli, questi ultimi sono limitati a luoghi riparati esposti a sud ed a ovest, anche nelle zone con temperature medie invernali pi\u00f9 alte.\nLe piogge in pianura variano in media da 1.000\u00a0mm a pi\u00f9 di 1.500\u00a0mm annuali, con i livelli pi\u00f9 elevati a nord. Quasi 95% della pioggia cade d'inverno.\nLe piogge nelle alte catene montuose sono pi\u00f9 intense. Non sono disponibili sufficienti statistiche, e le valutazioni variano ampiamente, ma le medie annuali sono probabilmente di circa 1.800\u00a0mm e in alcune zone del nord arrivano a 2.550\u00a0mm. Le variazioni stagionali sono meno marcate che nella zona costiera.\nLe pi\u00f9 alte montagne interne ricevono meno precipitazioni che le regioni montagnose intermedie. Differenze nel territorio causano grandi variazioni locali, ma la distribuzione stagionale \u00e8 la pi\u00f9 costante.\nBibliografia.\nIn parte tradotto da:\nDati numerici presi da:"}
{"id": "77327", "revid": "15756", "url": "https://it.wikipedia.org/wiki?curid=77327", "title": "Fotocamera", "text": "La fotocamera (da \"foto-\", in greco antico \"ph\u014dt\u00f3s\", \"della luce\", e \"-camera\", in latino \"camera obscura\"), propriamente macchina da presa fotografica e colloquialmente macchina fotografica, \u00e8 uno strumento ottico idoneo alla ripresa fotografica e la resa di immagini di oggetti reali.\nTali immagini, immagazzinate sia su supporti analogici (pellicola fotografica) che digitali (schede di memoria di qualsiasi formato) possono essere stampate su supporti materiali cartacei.\nIndipendentemente dalla natura del supporto di immagazzinamento (analogico o digitale), la tecnica di produzione della fotografia \u00e8 sempre l'elaborazione di un segnale luminoso convogliato nel dispositivo attraverso una lente che inquadra il soggetto da riprendere.\nElementi comuni a tutte le fotocamere sono l'obiettivo, ovvero il dispositivo attraverso cui passa la luce che reca l'informazione ottica da trasferire su supporto, e l'otturatore, mezzo meccanico o elettronico che regola il tempo di esposizione alla luce del supporto destinato a riceverla; altri elementi come il diaframma, che regolano la quantit\u00e0 di luce destinata al supporto, sono in genere presenti solo sulle fotocamere progettate solo per tale uso e non, salvo eccezioni, su altri dispositivi come telefoni cellulari o \"smartphone\" che abbiano, tra le loro funzioni, anche quella di macchina fotografica.\nStoria.\nIl XIX secolo e il dagherrotipo.\nL'antenato della fotocamera, la pi\u00f9 antica messa in commercio, \u00e8 il \"Daguerreotype\" costruito nel 1839 dalla Susse Fr\u00e8res di Parigi, che utilizzava un sistema di cassette scorrevoli l'una entro l'altra per realizzare la corretta messa a fuoco sulla lastra fotografica posta nella parete opposta all'obiettivo. L\u2019idea venne concepita da Joseph Nic\u00e9phore Ni\u00e9pce durante il 1826, il quale mise a punto un processo che denomin\u00f2 eliografia. Mediante questa tecnica riusc\u00ec ad imprimere su lamina di peltro, cosparsa di bitume di Giudea, la prima fotografia della storia dell\u2019umanit\u00e0 (\"Veduta della finestra a Le Gras\"). Durante il 1827 visitando Parigi, conobbe Louis Jacques Mand\u00e9 Daguerre, con il quale collabor\u00f2 alla realizzazione della citata \"Daguerreotype\".\nQuesta tipologia di fotocamera viene chiamata dagli anglosassoni \"Sliding Box Camera\" (fotocamera a cassette scorrevoli).\nPrecedentemente veniva usata, specie dai pittori e sin dal 1600, la camera oscura che, grazie a un sistema a specchio (antesignano delle reflex), permetteva di disegnare su un foglio posto di fronte all'obiettivo, in quell'epoca un semplice menisco, i contorni del soggetto inquadrato. L'artista poteva essere all'interno dell'apparecchio, il quale aveva le dimensioni di una piccola cabina, oppure coprire solo il foglio da disegno e la propria testa mediante un telo nero\nLa portatilit\u00e0, a partire dalle prime esperienze di Daguerre, era una esigenza molto sentita, data la necessit\u00e0 di sviluppare le lastre fotografiche appena impressionate in tempi brevi, vista la tecnica usata del collodio umido che sarebbe durata fino al 1870.\nPer migliorare la portatilit\u00e0 delle fotocamere, Lewis padre e figlio introdussero nel 1851 il soffietto estensibile, prima in stoffa e poi in pelle ripiegato a fisarmonica, che permetteva il basculaggio e il decentramento dell'obiettivo, movimenti impossibili con le pi\u00f9 datate tecnologicamente cassette scorrevoli.\nSecondo alcuni, tuttavia, l'invenzione risalirebbe al barone Armand Pierre de S\u00e9guier, mentre secondo altri l'invenzione \u00e8 del russo S. L. Levitsky (1819-1898).\nQuesta tipologia di fotocamere, chiamata in inglese \"folding\", venne prodotta in vari formati, sia a pellicola che a lastre, per diverse decine di anni. Le pi\u00f9 recenti tra le portatili risalgono agli anni sessanta e la tecnica \u00e8 ancora oggi utilizzata nei modelli professionali da studio: gli apparecchi a banco ottico.\nParallelamente si svilupp\u00f2 la fotocamera stereoscopica, anche conosciuta come stereo camera, un particolare tipo di fotocamera che permetteva la visione stereoscopica, utilizzando l'impressione di due immagini con due obbiettivi uguali e paralleli su una pellicola: risale infatti al 1852 l'invenzione della fotocamera binoculare, per opera di John Benjamin Dancer, un ottico di Manchester.\nNel 1858 lo stereoscopio di Brewster venne presentato all'Esposizione Universale di Londra, suscitando l'interesse della regina Vittoria che ne volle subito uno per s\u00e9.\nVisto l'enorme interesse riscosso dall'oggetto, dapprima la ditta parigina Duboscq &amp; Soleil, poi svariate altre ditte soprattutto inglesi, francesi e americane, produssero in serie lo stereoscopio Brewster, che divenne in breve tempo di enorme successo presso la borghesia europea e americana; negli Stati Uniti Oliver Wendell Holmes ne realizz\u00f2 una versione pi\u00f9 economica.\nSuccessivamente lo stereoscopio ottocentesco, che utilizzava stereogrammi su carta, scomparve quasi completamente dalla scena, sopravvivendo sotto forma di giocattolo economico; al suo posto si svilupp\u00f2 lo stereoscopio che si serve di diapositive su pellicola fotografica, che ebbe come pionieri il Tru-Vue e, soprattutto, il View-Master.\nNel 1888 George Eastman intu\u00ec il potenziale commerciale di una fotocamera a basso costo e di facile gestione nello sviluppo delle foto e fond\u00f2 la Kodak (nome di fantasia), azienda che poi divent\u00f2 Eastman Kodak Company.\nL'intuizione commerciale si concretizz\u00f2 nella costruzione della Kodak mod. 1 a box. La fotocamera era priva di regolazioni di sorta e dotata solamente del pulsante di scatto, del mirino per l'inquadratura e del sistema di avanzamento della pellicola; inoltre, aveva dimensioni compatte (6 e 1/2 pollici per 3 e 3/4 pollici).\nCon il motto pubblicitario:\nfu un successo enorme, che fece diventare la fotografia negli Stati Uniti un fenomeno di massa.\nLa fotocamera veniva venduta sigillata, con una pellicola utile per cento pose. Una volta scattate le 100 pose, la fotocamera doveva essere rispedita alla Kodak, che provvedeva a sviluppare e stampare le foto, restituendo dopo una settimana la fotocamera ricaricata e le stampe ottenute; la camera veniva venduta al prezzo di 25 dollari comprensivi dello sviluppo di 100 foto, mentre le successive ricariche costavano 10 dollari.\nNel 1898 George Eastman compr\u00f2 il brevetto dell'azienda SN Turner, che consisteva in un foglio di carta nera, con numerazione progressiva dei fotogrammi, la quale ricopriva la pellicola fotografica rendendola insensibile alla luce del giorno e consentendo cos\u00ec il caricamento della fotocamera anche in pieno giorno. La tipologia delle fotocamera a cassetta ebbe un gran successo commerciale, che \u00e8 continuato fino agli anni '60 del secolo scorso.\nQuesto iniziale successo diede l'avvio alla fortuna commerciale della Kodak, che tanto ha influenzato tutta la storia della fotografia e della tecnologia fotografica, successo condiviso insieme ad altri grandi nomi che hanno fatto la storia della tecnica fotografica, tra questi spicca il marchio tedesco Leica.\nIl XX secolo ed i primi modelli a pellicola.\nOskar Barnack, geniale capo della ricerca e sviluppo della Leitz, pens\u00f2 di utilizzare la pellicola da 35\u00a0mm di uso cinematografico in una fotocamera compatta con puntamento tramite mirino abbinato a un telemetro, e che fosse anche in grado di fare ingrandimenti di alta qualit\u00e0. Egli costru\u00ec il suo prototipo di macchina fotografica 35mm (Ur-Leica) intorno al 1913, anche se gli ulteriori sviluppi furono ritardati per diversi anni a causa della prima guerra mondiale. Fu solamente dopo la prima guerra mondiale che la Leica (da Leitz camera) commercializz\u00f2 la prima 35mm. Dopo i primi test, tra il 1923 e il 1924, che rivelarono il gradimento dell'originale design, nel 1925 venne iniziata la produzione del modello Leica I.\nIl successo port\u00f2 alla nascita di modelli simili da parte di una serie di concorrenti come la Contax nel 1932. Questa tipologia di macchine a 35\u00a0mm si impose velocemente come il formato di scelta per fotocamere compatte di fascia alta.\nKodak nel 1934 immise in commercio la Retina I, introducendo nella sua produzione il formato 135.\nAnche se la Retina era relativamente poco costosa, le fotocamere 35\u00a0mm rimanevano fuori dalla portata della maggior parte delle persone e il rollfilm rimase il formato di scelta per le fotocamere del mercato di massa.\nNegli Stati Uniti questo stato di cose cambi\u00f2 nel 1936 con l'introduzione da parte della Argus Cameras, Inc. della (relativamente cara) Argus A, ma soprattutto nel 1939 con l'arrivo della popolare Argus C3, prodotta fino al 1966.\nAnche se vi erano fotocamere pi\u00f9 economiche, che utilizzavano ancora il rollfilm, il 35\u00a0mm era arrivato a dominare il mercato.\nLa nascente industria fotografica giapponese incominci\u00f2 a svilupparsi nel 1936 con la Canon 35mm a telemetro, una versione migliorata del prototipo Kwanon del 1933.Le fotocamere giapponesi cominciarono a diventare popolari in Occidente dopo la guerra di Corea, quando i veterani di guerra e i soldati di stanza in Giappone le portarono per la prima volta negli Stati Uniti, diffondendone l'uso anche grazie alla qualit\u00e0 e al basso costo.\nIn Italia alcune ditte poco pi\u00f9 che artigianali, tra cui spiccano la Gamma e la ISO entrambe di Roma, iniziarono a produrre una serie di 35\u00a0mm di buona fattura e qualit\u00e0, che ben potevano competere con le pi\u00f9 illustri fotocamere tedesche e americane.\nTuttavia, con l'arrivo delle giapponesi agli inizi degli anni 60, il costo di queste fotocamere era diventato troppo alto per reggere la concorrenza di multinazionali come Nikon e Canon e, in assenza di adeguati supporti statali, questa produzione in Italia scomparve.\nVa sottolineato come la prima reflex a pentaprisma messa in commercio al mondo fosse stata la Rectaflex di Telemaco Corsi, geniale imprenditore romano che alla Fiera Campionaria di Milano del 1946 aveva presentato la prima fotocamera reflex 35\u00a0mm a pentaprisma della storia.. Per la messa a fuoco la \"Rectaflex\" usufruiva dello stigmometro ideato dal Dott. Luigi Picchioni.\nNel 1912, l'americana Graflex produsse i primi esemplari di fotocamere tipo Pressfotocamera formato 5\u00d77 e 4x5 (il formato da 5 pollici) molto usate in seguito dai giornalisti della carta stampata fino agli anni 70: queste fotocamere professionali hanno la possibilit\u00e0 di regolare con basculaggi la resa prospettica, ma sono molto pesanti. Nel 1948 venne presentata da Edwin Land la prima Polaroid, il mod. 95, capostipite di una lunghissima e fortunata serie; nonch\u00e9 la prima Hasselblad svedese: il mod. 1600F, che rimase in produzione fino al 1966. Nel 1929, Franke &amp; Heidecke misero in commercio la prima Rollei, la Rolleiflex TLR, che per la prima volta al mondo utilizz\u00f2 il sistema a biottica; questa fortunata tipologia di macchine fu usata soprattutto dai fotografi professionisti e rimase in voga fino agli anni 80.\nGrande diffusione fino ad oltre la seconda guerra mondiale ebbero le macchine di tipo economico costruite in bakelite, materiale che anticip\u00f2 nella tecnologia fotografica la plastica, consentendo ai costruttori di superare le rigide geometrie del metallo o del legno, imponendo il concetto del design nella macchina fotografica. Tra le pi\u00f9 interessanti macchine fotografiche possono essere ricordate molte macchine economiche della FED-Indo francese, nonch\u00e9 molte Kodak e tante altre. In genere queste semplici ed economiche macchine erano a fuoco fisso, con poche regolazioni possibili e utilizzavano diversi formati di pellicola.\nDal secondo dopoguerra al 2000.\nLo sviluppo della fotocamere dal 1960 fino al 2000 ha subito uno sviluppo tumultuoso. Sviluppo che ha seguito due linee strategiche riconducibili allo sviluppo tecnologico e allo sviluppo commerciale delle varie tecnologie presenti nei modelli che le aziende hanno immesso sul mercato.\nAziende, che in molti casi, a seguito dello sviluppo di anni precedenti e di precedenti fenomeni di fusione e accorpamento aziendale ha portato alla creazione di vere e proprie multinazionali.\nL'elemento che ha tecnologicamente segnato lo sviluppo delle fotocamere a partire dagli anni 60 \u00e8 stata l'introduzione dell'elettronica in modo sempre pi\u00f9 pervasivo cosa che ha reso la fotografia sempre pi\u00f9 alla portata di tutti, anche e soprattutto per la riduzione dei costi che questa ha comportato. Ci\u00f2 fino ad arrivare alle moderne fotocamere che di meccanico non hanno praticamente pi\u00f9 nulla. Parallelamente si sono affacciate sul mercato grandi multinazionali dell'elettronica che hanno invaso il mercato delle macchine fotografiche; tra esse: la Panasonic nel 2001 con il marchio Lumix, la Sony gi\u00e0 nel 1996 e la coreana Samsung.\nIl secondo elemento che nello stesso periodo ha caratterizzato la produzione delle fotocamere \u00e8 quello di tipo commerciale; infatti \u00e8 stata maggiore la necessit\u00e0 di rendere pi\u00f9 miniaturizzate e portatili le fotocamere anche per ambiti di tipo professionale. Osserviamo, infatti, come le reflex di alta gamma vengono oggi usate per scopi di tipo professionale in sostituzione di fotocamere pi\u00f9 complesse ed ingombranti fino a ieri preferite dai professionisti.\nQueste due spinte (la commerciale e la tecnologica), in modo congiunto, a partire dal 2000 hanno portato a far s\u00ec che la fotografia basata sulla pellicola sia morta a tutto vantaggio della tecnologia digitale. Tecnologia digitale che ha fatto s\u00ec, anche grazie al sempre pi\u00f9 diffuso utilizzo di strumenti tipo lo smartphone, di andare verso una universalit\u00e0 della fotografia, che ha raggiunto numeri impressionanti impensabili solo un decennio fa, basti ricordare che nel 2000, le fotocamere digitali vendute erano 10 milioni e nel 2010 oltre 140 milioni. Fu la finlandese Nokia nel 2002 a commercializzare il primo cellulare dotato di fotocamera integrata: il 7650.\nInsieme alle aziende classiche produttrici di fotocamere e quelle di elettronica si sono affacciate in questo immenso mercato le aziende tipo la Nokia o la Apple che con i videofonini hanno veramente divulgato la foto a tutti i livelli facendo nascere nuove mode fotografiche: selfie. Di contro aziende storiche sono scomparse o si sono drammaticamente riconvertite in altre produzioni basti ricordare per tutte la Polaroid e la Kodak.\nIl XXI secolo.\nDal 2000 in poi ha avuto luogo una crisi irreversibile della fotocamera e della fotografia basata sulla pellicola, a tutto vantaggio delle fotocamere basate sulla tecnologia dei sensori elettronici. La crisi della fotografia \u00e8 stata una crisi tecnologica ma anche epistemologica, infatti, se prima la foto era un manufatto testimone della realt\u00e0 affidabile e facilmente distinguibile da altri tipi di immagini, oggi la fotografia ha raggiunto una dimensione dove \u00e8 difficile distinguere l'immaginario dalla realt\u00e0. Le due dimensioni si sono mescolate al punto che non \u00e8 facile stabilire il limite dell'una e dell'altra.\nCi\u00f2 anche e soprattutto alla possibilit\u00e0 di una elaborazione elettronica delle immagini catturate grazie agli strumenti di fotoritocco in post-produzione. La moderna fotografia grazie agli strumenti tecnologici cessa di essere solo un'entit\u00e0 visiva ma inizia a contemplare anche altre forme di comunicazione.\nVa comunque ricordato come il funzionamento di una fotocamera digitale non \u00e8 tuttavia molto dissimile da quello di una fotocamera tradizionale, infatti hanno entrambe un obiettivo, un diaframma che parzializza la luce passante e un otturatore che controlla la durata dell'esposizione alla luce.\nDescrizione.\nStruttura.\nTutte le fotocamere hanno tre componenti fondamentali:\nAltri elementi sono:\nFunzionamento.\nLa fotocamera pi\u00f9 nota e diffusa lavora con la porzione dello spettro elettromagnetico visibile (la luce). Ma esistono fotocamere che lavorano con altre porzioni dello spettro elettromagnetico o differenti forme di energia, riflesse, emesse, diffuse, trasmesse dall'oggetto da rappresentare. A questi due elementi basilari, nella stragrande maggioranza dei casi si aggiunge la parte diottrica (lenti) o catadiottrica (specchi), che va a costituire l'obiettivo fotografico.\nLa prima apertura, di dimensioni stabilite dal diaframma, \u00e8 controllata da un meccanismo (l'otturatore), mentre la parte relativa alla registrazione dell'immagine \u00e8 costituita da un sensore fotosensibile, che pu\u00f2 essere una pellicola, o lastra fotografica (macchine fotografiche tradizionali) o un sensore digitale (CCDs dall'inglese \"Charge-coupled devices\") o (CMOS dall'inglese \"Complementary metal-oxide semiconductor\") (fotocamere digitali).\nEsposizione.\nMentre il diaframma controlla la quantit\u00e0 di luce che entra nella camera durante la ripresa, l'otturatore controlla la durata del tempo durante il quale la luce colpisce la superficie di registrazione.\nApertura del diaframma e tempo d'otturazione determinano quindi la quantit\u00e0 di radiazione in entrata e di conseguenza, un corretto rapporto tra essi fornisce la giusta esposizione.\nPer esempio, in situazioni di luce scarsa, si pu\u00f2 usare un diaframma molto aperto oppure un maggior tempo di esposizione per catturare anche la poca luce presente; in caso di forte luce, analogamente, si ridurranno i tempi e/o si chiuder\u00e0 il diaframma.\nQuesto fenomeno non vale linearmente che per un intervallo definito di tempi e di diaframmi (da pochi secondi a circa 1/1000, e da un diaframma f/1,1 a circa f/22 nel caso delle pellicole a media sensibilit\u00e0); al di fuori di questo ambito, la risposta tender\u00e0 a non essere pi\u00f9 proporzionale, nonch\u00e9 differente per le diverse lunghezze d'onda.\nInterverranno altri fenomeni, di cui i pi\u00f9 noti sono l'effetto Schwarzschild, o il reciprocit\u00e0 o (\"Reciprocity failure\"), e i fenomeni di diffrazione di cui si dovr\u00e0 tener conto in tutti quei casi (fotografia notturna, astrofotografia, ad esempio) in cui si esce da questo intervallo di risposta lineare.\nI valori d'esposizione devono essere scelti anche in base al valore ISO della pellicola fotografica o del sensore fotografico, infatti una pellicola con un valore ISO elevato o un sensore digitale impostato su un valore maggiore, hanno un tempo di reazione maggiore alla luce, il che permette l'uso della fotocamera in condizioni di luce minore o di usare tempi di risposta minori, ma come contro si ha un aumento del rumore/grana dell'immagine.\nMessa a fuoco.\nL'apparato fotografico necessita che sull'elemento sensibile, l'immagine reale che si andr\u00e0 a formare venga focalizzata (Messa a fuoco) in maniera opportuna, concentrando la radiazione sul piano focale.\nCi sono vari sistemi per mettere a fuoco l'immagine in modo accurato, a seconda del tipo di macchina fotografica.\nLe fotocamere pi\u00f9 semplici utilizzano, combinandoli, pi\u00f9 accorgimenti per ottenere il fuoco fisso, come un'apertura del diaframma molto ridotta ed obiettivi di tipo grandangolare per ottenere la messa a fuoco sulla distanza iperfocale ovvero per fare in modo che tutto ci\u00f2 che \u00e8 compreso in un certo intervallo (tipicamente fra tre metri e l'infinito) sia ragionevolmente a fuoco.\n\u00c8 il tipo di messa a fuoco usato nelle macchine fotografiche monouso, nelle macchine fotografiche economiche, nelle fotocamere dei telefoni cellulari.\nL'intervallo tra la distanza minima e massima dalla macchina fotografica entro la quale i soggetti della foto sono \"a fuoco\" \u00e8 definita profondit\u00e0 di campo.\nLa maggior parte delle fotocamere utilizza invece obiettivi a fuoco variabile, cambiando quindi la geometria del sistema, per esempio muovendo avanti e indietro sull'asse l'ottica, o parte di essa. Per mettere a fuoco l'immagine. Questa operazione pu\u00f2 essere effettuata manualmente o pu\u00f2 essere svolta automaticamente - in fotocamere a ci\u00f2 abilitate - grazie alla funzione di autofocus.\nLe fotocamere a telemetro permettono di controllare visivamente il fuoco per mezzo di una unit\u00e0 di parallasse accoppiata e posta sopra il corpo macchina.\nLe macchine fotografiche reflex ad obiettivo singolo (SLR) utilizzano le lenti dell'obiettivo ed uno specchio per proiettare l'immagine su un vetro smerigliato che, visualizzato nel mirino, permette di definire la giusta inquadratura e messa a fuoco, aiutandosi con alcuni dispositivi ottici integrati nel vetro smerigliato, tipicamente lo stigmometro a immagine spezzata e la corona di microprismi.\nLe fotocamere reflex a doppio obiettivo (TLR) o biottiche, utilizzano un obiettivo per proiettare attraverso uno specchio l'immagine su un mirino di messa a fuoco e l'altro per proiettare l'immagine sulla pellicola; i due obiettivi sono accoppiati in modo che se l'immagine \u00e8 a fuoco nel mirino, lo \u00e8 anche sulla pellicola.\nIl banco ottico (fotocamera di grande formato) utilizza un vetro smerigliato che viene sostituito, al momento dell'esposizione, da una lastra fotografica.\nCorrezione automatica dell'immagine.\nCaratteristica delle moderne fotocamere.\nTipologie.\nPossiamo idealmente suddividere gli apparecchi fotografici secondo diversi criteri, il pi\u00f9 macroscopico dei quali si basa sulla tipologia dell'elemento sensibile, chimico, basato su reazioni innescate dalla radiazione incidente, o elettronico basato su diversi tipi di sensori.\nAttualmente, sulla base di questo criterio, si hanno due categorie.\nFotocamere a pellicola.\nLe fotocamere tradizionali \"catturano\" la luce su una pellicola fotografica o su una lastra fotografica.\nLe fotocamere a pellicola (film), cio\u00e8 tradizionali, sono basate sulla chimica del processo fotografico, nei vari formati, dalle diverse e diffuse pellicole alle lastre piane. Sono state le fotocamere pi\u00f9 diffuse fino agli anni 2000.\nFotocamere digitali.\nLe fotocamere digitali, basate su elementi sensibili elettronici a tecnologia digitale ormai di diversificate caratteristiche, dalle minuscole apparecchiature di pochi centimetri, a apparati da studio ad alta risoluzione con sensori \"linear array\". Poche, limitate a settori specifici e generalmente superate le tecnologie elettroniche analogiche. Sono diventate negli anni 2000 le fotocamere che hanno raggiunto la pi\u00f9 ampia diffusione commerciale.\nLe fotocamere digitali utilizzano, al posto dei supporti tradizionali, un CCD o CMOS, per catturare le immagini che possono poi essere trasferite o archiviate in un dispositivo removibile o nella memoria interna della fotocamera per un utilizzo successivo o per effettuare operazioni di fotoritocco.\nAlcune fotocamere digitali possono riprendere, oltre a immagini ferme, anche filmati.\nFormati di fotocamere.\nUn altro criterio di categorizzazione, largamente estendibile \u00e8 quello relativo ai formati ed alle caratteristiche generali, indipendentemente dall'elemento sensibile, che in alcuni casi pu\u00f2 essere intercambiabile, quindi sia elettronico che tradizionale.\nAvremo una vasta gamma di apparecchi:\nAlcune fotocamere hanno dei dispositivi (dorso data) che possono imprimere la data e/o l'ora o altro sullo stesso negativo; negli anni 30 la Kodak brevett\u00f2 il sistema Kodak Autographic che permetteva con un pennino metallico in dotazione ed una finestra sportello di incidere direttamente sulla pellicola.\nTabella sinottica.\nDi seguito alcuni dei tipi standard di fotocamere:\nFotocamere particolari.\nFotocamere a distanza.\nIn genere sono fotocamere comuni che si caratterizzano per la possibilit\u00e0 di essere comandate da meccanismi posti a distanza, ci\u00f2 permette di riprendere soggetti non altrimenti fotografabili. Gli usi di queste camere sono riservate alle situazioni in cui il fotografo deve riprendere soggetti da diverse angolazioni oppure in modo da non essere presente sul luogo dello scatto; questi sistemi sono molto popolari nella fotografia sportiva e nella fotografia naturalistica. Queste fotocamere remote possono essere attivate via triger con comandi manuali o con trasmettitori radio, o con l'autoscatto incorporato nella fotocamera.\nFanno parte di questa tipologia di macchina fotografica le Trail Camera tipiche fotocamera di sorveglianza nei boschi usate per fotografare gli animali selvatici come i cinghiali per studiarne le loro abitudini. La fotocamera \u00e8 attivata da sensori di movimento.\nUn altro tipo di fotocamere a distanza sono le Skycam stabilizzate su cavo sospeso, controllate con un computer. Il sistema \u00e8 manovrato attraverso le tre dimensioni nello spazio aperto grazie a cavi sospesi in aria ad opportuna altezza su una superficie di gioco di uno stadio o di un'arena.\nFotocamere subacquee.\nLa fotocamera subacquea \u00e8 un particolare tipo di fotocamera o custodia progettata per l'uso in ambienti acquatici in modo subacqueo; la custodia \u00e8 chiamata in inglese housing (alloggio). Le custodie stagne hanno avuto un iniziale sviluppo artigianale per poi, in qualche caso, diventare oggetto di produzione in serie, alcune fotocamere sono nate intrinsecamente impermeabili e non richiedono custodie per renderle impermeabili.\nFotocamere plenottiche.\nLa fotocamera plenottica \u00e8 una tipo di fotocamera che utilizza una matrice di microlenti per catturare informazioni in 4D sul campo luminoso di una scena. Queste informazioni possono essere usate per migliorare la soluzione di problemi legati alla computer grafica e alla visione artificiale.\nFotocamere per oscilloscopi.\nLa fotocamera per oscilloscopio o in inglese \"oscilloscope camera\", \u00e8 una tipologia di fotocamera scientifica destinata alla registrazione fotografica delle tracce video degli oscilloscopi. Ci\u00f2 quando viene richiesto, per vari motivi scientifici e tecnologici, di registrare immagini di forma d'onda prodotte da un oscilloscopio o per conservare tracce delle stesse.\nLa fotocamera per oscilloscopio solitamente \u00e8 costituita dal gruppo di visione, dal gruppo formato dall'otturatore-diaframma-lente e dal magazzino porta-pellicole.\nQuesto tipo di fotocamere viene applicata direttamente sul display dell'oscilloscopio.\nFotocamere per fotogrammetria.\nLa fotogrammetria \u00e8 la tecnica che permette grazie ad immagini fotografiche di un oggetto di poterne ricavarne le dimensioni; inoltre, correggendo le distorsioni dei fotogrammi permette di trasformare le immagini ottenute dell'oggetto in una proiezione ortogonale.\nLa fotogrammetria utilizza la stereoscopia quale tecnica che consente di rilevare forma, posizione e dimensioni di un oggetto mediante una coppia di fotogrammi stereometrici, cio\u00e8 una coppia di fotografie ottenute con una particolare fotocamera stereoscopica chiamata camera stereometrica, e che vengono osservate attraverso particolari tipi di stereoscopio, quali lo stereoscopio a specchi e lo stereoscopio a ingrandimento variabile, e di misura, quali lo stereomicrometro.\nQuesta tecnica viene utilizzata in cartografia, topografia e in architettura.\nEsiste, infatti, la fotogrammetria aerea che permette di ottenere immagini del territorio grazie a fotocamere installate su aeromobili e la fotogrammetria terrestre invece utilizza fotocamere che fotografano oggetti da terra, i soggetti di solito sono parti di edifici.\nFotocamere per usi medici.\nTra le fotocamere per usi medici spiccano per diffusione le fotocamere per odontoiatria. Queste fotocamere di solito usano obiettivi di tipo macro con sistemi di illuminazione di tipo flash anulare o simili. I sistemi digitalici hanno migliorato la capacit\u00e0 di conservazione e archiviazione delle immagini prodotte. Si prestano a questo tipo di utilizzo diversi tipi di fotocamere dalle semplici compatte alle pi\u00f9 ingombranti reflex, che permettono di scegliere obbiettivi diversi. Le maggiori aziende fotografiche producono questo tipo di fotocamere.\nDi solito, per una buona foto, si cerca di usare il diaframma pi\u00f9 chiuso possibile per ottenere la maggior profondit\u00e0 di campo.\nUn'altra recente applicazione della fotografia in medicina \u00e8 l'uso della capsula endoscopica che permette di effettuare fotografe direttamente dal lume intestinale, ponendosi come alternativa ad indagini di tipo radiologico. Essa \u00e8 particolarmente utile nella diagnosi di malattie infiammatorie dell'intestino e non solo.\nAltri usi della macchina fotografica sono tipici della medicina forense o medicina legale.\nFotocamere per termografia.\nUna termocamera, o telecamera a infrarossi, \u00e8 un dispositivo che crea un'immagine usando la radiazione infrarossa, in modo simile ad una comune macchina fotografica che crea, per\u00f2, l'immagine usando la luce visibile.\nInfatti, la termocamera, invece della gamma 450-750 nanometri della fotocamera a luce visibile, utilizza fotocamere ad infrarossi che operano con lunghezze d'onda fino a 14.000\u00a0nm (14 micron). Il loro uso \u00e8 chiamato termografia.\nOriginariamente questa tecnologia venne sviluppata per usi militari durante la guerra di Corea, successivamente le telecamere termografiche sono state adottate in altri campi come la medicina e l'archeologia.\nPi\u00f9 di recente, la riduzione dei prezzi ha contribuito ad alimentare una diffusione dell'adozione di questa tecnologie di visione a infrarossi. Ottiche avanzate e interfacce software sofisticate continuano a migliorare la versatilit\u00e0 delle moderne telecamere a infrarossi.\nFotocamere Autovelox.\nLe fotocamere autovelox sono particolari macchine fotografiche, che possono essere montate ai lati o sopra una strada oppure essere installate su di un veicolo per rilevare le violazioni al codice della strada, quali ed esempio gli eccessi di velocit\u00e0, oppure i veicoli che passano non rispettando un semaforo rosso, o per l'uso non autorizzato di una corsia preferenziale, o per la registrazione di veicoli all'interno zona congestionata dal traffico. Possono anche essere collegate ad un sistema di biglietteria automatizzata.\nFotocamere ad alta velocit\u00e0.\nUna fotocamera ad alta velocit\u00e0 \u00e8 un dispositivo in grado di esposizioni di immagine superiori a 1 / 1.000 o frame-rate superiori ai 250 fotogrammi al secondo. \u00c8 utilizzato per la registrazione di oggetti in rapido movimento come immagine fotografica su di un supporto di memorizzazione. Dopo la registrazione, le immagini memorizzate sul supporto possono essere riprodotti in slow-motion.\nGli utilizzi di queste fotocamere sono in vari ambiti: sono spesso utilizzate in produzioni televisive di molti grandi eventi sportivi per il rallentatore instant replay; in ambito scientifico per catturare i movimenti degli animali ad alta velocit\u00e0, oppure studi di biomeccanica di analisi del movimento. In amito industriale sono usate al fine di caratterizzare gli eventi che accadono troppo velocemente per vedere, ad esempio, cosa accade durante la produzione. In ambito militare sono usate per studiare lo scoppio di ordigni o per studiare il comportamento di vari sistemi di arma.\nFotocamere Rapatronic.\nUna particolare fotocamera ad alta velocit\u00e0 \u00e8 la fotocamera rapatronic \u00e8 una contrazione di Rapid action electronic, essa \u00e8 un modello molto particolare di fotocamera, creato negli anni 1940 da Harold Edgerton, Kenneth Germeshausen e Herbert Grier, in grado di produrre immagini in un tempo di soli 10 nanosecondi. Il primo utilizzo di questa particolare fotocamera \u00e8 stato per studiare gli effetti delle esplosioni nucleari.\nQueste fotocamere non possono usare i normali otturatori meccanici, ma utilizzano un sistema di filtri polarizzatori montati con i loro angoli di polarizzazione a 90\u00b0 fra loro, per bloccare cos\u00ec tutta la luce incidente, esse sono contenuti in una cella di Faraday (o in alcune varianti di una cella di Kerr).\nLa cella di Faraday si trova tra i due filtri e cambia il piano di polarizzazione della luce che passa attraverso di essa a seconda del livello del campo magnetico applicato, cos\u00ec pu\u00f2 agire come un otturatore quando viene eccitato al momento giusto per un brevissimo lasso di tempo, permettendo alla pellicola essere correttamente esposta.\nNegli esperimenti di registrazione delle esplosioni atomiche, degli anni 1940, ogni telecamera era in grado di registrare una sola esposizione su un singolo foglio di pellicola. Pertanto, al fine di creare sequenze time-lapse, una serie di 4-10 telecamere di questo tipo sono state programmate per scattare foto in rapida successione. Il tempo medio di esposizione utilizzato \u00e8 stato di tre microsecondi.\nFotocamere Femtografiche.\nLe fotocamere femtografiche o femtofotografia \u00e8 un termine riferito alla cattura di immagini ad altissima velocit\u00e0 nell'ordine di pochi picosecondi, o migliaia di femtosecondi.\nAccessori.\nLe macchine fotografiche possono essere munite nativamente di:\nI dispositivi con questa funzione possono essere muniti di altre funzioni o caratteristiche:\nInoltre esistono diversi tipi di obiettivi per le diverse condizioni ed esigenze."}
{"id": "77328", "revid": "438678", "url": "https://it.wikipedia.org/wiki?curid=77328", "title": "Arco (teoria dei grafi)", "text": ""}
{"id": "77331", "revid": "941725", "url": "https://it.wikipedia.org/wiki?curid=77331", "title": "Alfonso Torreggiani", "text": "Biografia.\nAllievo di G. A. Torri, svolse a Bologna un'intensa attivit\u00e0 progettando chiese e edifici privati e intervenendo come consulente nella sistemazione e ristrutturazione di costruzioni gi\u00e0 esistenti (chiesa di Sant'Ignazio, 1726; interno del Palazzo Bargellini Panzacchi, 1732; interno della chiesa della Maddalena, 1735, palazzo d'Este gi\u00e0 Torfanini in via Galliera, 1735; facciata del Duomo 1744-52, la cappella Aldrovandi in San Petronio, la parrocchiale di Castel San Pietro Terme tra il 1752 ed il 1757, la facciata del Palazzo Aldrovandi a Bologna, 1752). I principali committenti furono, oltre alla nobilt\u00e0 cittadina e all'emergente borghesia, la Curia bolognese e la Compagnia del Ges\u00f9. Anche i Gesuiti di Mantova si affidarono ad Alfonso Torreggiani per il progetto del Palazzo degli Studi di Mantova (1763). Negli stessi anni e nella stessa citt\u00e0, intorno al 1756, progett\u00f2 Palazzo Cavriani edificato in seguito all'abbattimento della precedente dimora dell'antica famiglia mantovana. Altra opera del Torreggiani fu il Collegio dei Gesuiti a Rimini, ora Museo della Citt\u00e0. Fu progettata da Torregiani anche la chiesa dei Gesuiti di Parma, San Rocco, edificata fra il 1737 e il 1754, suoi anche i progetti degli arredi interni."}
{"id": "77341", "revid": "1568601", "url": "https://it.wikipedia.org/wiki?curid=77341", "title": "Granatite", "text": "La granatite \u00e8 una roccia metamorfica compatta, non scistosa, di colore rosso, formata essenzialmente da granato.\nSi trova, associata spesso alle serpentine, nelle Alpi."}
{"id": "77342", "revid": "3115", "url": "https://it.wikipedia.org/wiki?curid=77342", "title": "Gonfolite", "text": "La Gonfolite lombarda (denominazione informale) \u00e8 un gruppo, ovvero un insieme di formazioni rocciose di et\u00e0 corrispondente all'Oligocene e al Miocene Inferiore-Medio p.p., affiorante principalmente al bordo padano della catena alpina, tra le citt\u00e0 di Como e Varese. Lembi pi\u00f9 limitati di questo gruppo affiorano ad Ovest di quest'area (tra Varese e il Lago Maggiore) e ad Est (Media Brianza).\nDescrizione e ambiente sedimentario.\nSi tratta di sedimenti di natura terrigena, clastica, che costituiscono corpi sedimentari assai articolati. Le litologie rappresentate vanno da peliti e marne ad arenarie (prevalentemente a composizione litica o litico-feldspatica), a conglomerati (con varia granulometria, da fine a molto grossolana e composizione prevalentemente cristallina derivante dall'erosione della catena alpina).\nIn passato (fino agli anni settanta), la Gonfolite era ritenuta dagli studiosi un deposito molassico derivato dallo smantellamento della catena alpina dopo la fase orogenica principale di et\u00e0 cretacica), ed interpretato come un insieme di sedimenti di origine deltizia, per analogia con la Molassa Svizzera (affiorante al margine settentrionale della catena alpina).\nA partire dalla met\u00e0 degli anni ottanta, una serie di nuovi studi, ad opera principalmente dell'Universit\u00e0 di Milano ha portato da un lato al riconoscimento del carattere marino profondo delle associazioni faunistiche fossili presenti nelle formazioni arenaceo-pelitiche, dall'altro a determinare la natura torbiditica (e non deltizia) dei depositi della Gonfolite. Questi ultimi costituirebbero un insieme di conoidi sottomarine profonde depositatesi al margine meridionale della catena alpina in fase di sollevamento ed emersione.\nVariazioni nella composizione delle arenarie e dei conglomerati in senso stratigrafico (dal basso verso l'alto) permettono di evidenziare anche il carattere sin-orogenico (contemporaneo a fasi di sollevamento ed erosione di una catena montuosa) di questi depositi, consentendo tra l'altro di definire meglio l'evoluzione della catena alpina nell'Oligocene e nel Miocene.\nContenuto paleontologico.\nNei termini pelitici e marnosi della Gonfolite si rinvengono soprattutto microfossili (Foraminiferi, Radiolari, Ostracodi). Tuttavia, in livelli emipelagici sono stati segnalati anche macrofossili di ambiente marino profondo (ossa e squame di pesci, Bivalvi, Gasteropodi, Nautiloidi, Echinoidi), oltre a sporadici resti ossei di mammiferi marini e a frequenti resti di piante continentali (frustoli erbacei e frammenti di tronco, talora con fori di Teredine), indicativi della prossimit\u00e0 del margine continentale emerso.\nRapporti stratigrafici e datazione.\nIn seguito agli studi citati, il quadro stratigrafico \u00e8 stato revisionato e formalizzato. Il termine Gonfolite non \u00e8 quindi pi\u00f9 ammesso in letteratura per designare genericamente una litologia (conglomerati grossolani a clasti arrotondati tipo \"puddinga\") ma dovrebbe essere utilizzato solo in senso proprio, per definire l'unit\u00e0 stratigrafica omonima.\nIn sintesi, la Gonfolite \u00e8 suddivisibile in due parti:\nIn Brianza centrale, tra i paesi di Besana Brianza, Briosco e Inverigo, sono presenti limitati e discontinui affioramenti di Gonfolite (arenarie e peliti) databili al Miocene medio e superiore (Langhiano e Serravalliano), che rappresenterebbero quindi i termini affioranti pi\u00f9 recenti.\nLa Gonfolite (in senso lato) \u00e8 presente anche nel sottosuolo della Pianura Padana, ove \u00e8 stata attraversata da numerosi pozzi perforati dall'AGIP (gruppo ENI) per la ricerca di idrocarburi. In questo contesto, sono state documentate su base paleontologica per il complesso gonfolitico et\u00e0 che vanno dall'Oligocene Inferiore al Miocene Superiore ."}
{"id": "77344", "revid": "830939", "url": "https://it.wikipedia.org/wiki?curid=77344", "title": "Monzonite", "text": "La monzonite \u00e8 una roccia magmatica intrusiva intermedia, di composizione - relativamente ai minerali sialici - simile ai graniti, ma diversamente da questi ultimi \u00e8 priva di quarzo o con quantit\u00e0 di quarzo relativamente piccole (&lt;5% del volume totale della roccia). Il colore varia dal bruno al grigio e al violaceo (determinato dai cristalli di feldspato potassico). La tessitura \u00e8 olocristallina faneritica, e pu\u00f2 variare dall'equigranulare alla porfirica.\nEtimologia.\nLa monzonite prende il nome dal monte Monzoni, nel Trentino, dove questa roccia venne descritta per la prima volta. In realt\u00e0 inizialmente sotto questo nome si comprendevano anche delle rocce di questo distretto magmatico che hanno composizione diversa da quella delle attuali monzoniti.\nCaratteri mineralogici e variet\u00e0.\nLe monzoniti sono caratterizzate dalla presenza, in quantit\u00e0 pressoch\u00e9 uguali di feldspato potassico (ortoclasio) e plagioclasio (oligoclasio-andesina), con il plagioclasio compreso tra il 35 e il 65% del volume totale dei feldspati. Ai feldspati sono associati uno o pi\u00f9 minerali ferro-magnesiaci, di solito anfiboli (orneblenda), biotite, pi\u00f9 raramente pirosseni (augite \u00b1 titanifera). Il quarzo, se presente, \u00e8 interstiziale. Elementi accessori possono essere ossidi di ferro, zircone, apatite e titanite.\nLe \"quarzo-monzoniti\" hanno quarzo compreso tra il 5 e il 20% in volume, le \"monzoniti a foidi\" contengono fino al 10% in volume di feldspatoidi e/o olivina.\nLa \"larvikite\" (dal distretto di Larvik, nel sud della Norvegia) \u00e8 una variet\u00e0 di monzonite o sienite augitica con un feldspato ternario (miscela isomorfa di feldspato sodico, potassico e calcico), augite titanifera, e anfibolo sodico (barkevikite), con quantit\u00e0 accessorie di mica lepidomelano \u00b1 quarzo o nefelina \u00b1 Fe-olivina \u00b1 magnetite, zircone e apatite. \u00c8 importante localmente per il suo uso come pietra ornamentale.\nDistribuzione e utilizzo.\nLa monzonite in Italia si trova nel plutone terziario e postorogenico di Biella, nella media Valle Cervo (Piemonte), dove forma l'anello pi\u00f9 esterno dell'intrusione. Altre monzoniti si trovano in Trentino nel piccolo plutone triassico di Predazzo, nella Valle di Fiemme (Trentino), e in quello coevo e poco distante del Monte Monzoni.\nLa monzonite \u00e8 usata come pietra ornamentale. Tagliata in lastre lucidate, si usa per pavimentazioni, rivestimenti murali, monumenti funebri. "}
{"id": "77346", "revid": "124610306", "url": "https://it.wikipedia.org/wiki?curid=77346", "title": "Lin Biao", "text": "Leader militare e politico del Partito Comunista, alleato di Mao Zedong, ne fu nominato successore, ma spar\u00ec in circostanze oscure e fu poi accusato di alto tradimento. In Italia \u00e8 anche conosciuto come Lin Piao.\nBiografia.\nI primi anni e la rivoluzione cinese.\nNato a Wuhan, nella provincia dello Hubei, in una famiglia di piccoli proprietari terrieri, Lin si un\u00ec alla Lega della Giovent\u00f9 Socialista nel 1925 e si iscrisse all'Accademia militare di Whampoa all'et\u00e0 di diciotto anni. In accademia si un\u00ec alla fazione che faceva capo a Zhou Enlai e al generale sovietico Vasilij Konstantinovi\u010d Bljucher. Poco dopo la sua iscrizione partecip\u00f2 come comandante di plotone alla Spedizione del Nord e divenne comandante di battaglione dell'Esercito Rivoluzionario Nazionale in pochi mesi. Lin si diplom\u00f2 all'Accademia Whampoa nel 1925 e nel 1927 era gi\u00e0 colonnello. Con la rottura tra il Kuomintang e il Partito Comunista Cinese, Lin scapp\u00f2 nel soviet del Jiangxi dalla repressione e nel 1928 riusc\u00ec a unirsi a Mao Zedong e Zhu De.\nLin si dimostr\u00f2 un brillante comandante nelle tattiche di guerriglia e, nelle battaglie di accerchiamento del 1934, comand\u00f2 il Primo Corpo d'Armata dell'Armata Rossa. Rimase al comando per tutta la durata della Lunga marcia fino a che nel dicembre 1936 prese Yan'an, destinata a diventare la \"capitale rossa\" fino alla fine della seconda guerra mondiale. Nel settembre del 1937, come comandante della 115\u00aa divisione dell'Ottava Armata Lin pianific\u00f2 la battaglia di Pingxingguan, una delle poche rilevanti vinte dai cinesi contro i giapponesi nel corso della guerra sino-giapponese. Nel 1938 Lin fu gravemente ferito e gli fu data la carica di comandante dell'Accademia Militare Comunista a Yan'an, che ricopr\u00ec fino alla fine della seconda guerra mondiale, tranne i tre anni (1939-1942) trascorsi a Mosca.\nCon lo scatenarsi della guerra civile Lin fu promosso segretario dell'Ufficio per la Cina nordorientale e comandante militare delle forze impegnate a combattere nelle province dell'ex Manciuria. Dopo aver preso il totale controllo delle campagne, con una serie di assedi, riusc\u00ec a sopraffare le truppe del Kuomintang aiutate logisticamente dagli Stati Uniti d'America e concentrate nelle principali citt\u00e0 mancesi. Quindi partecip\u00f2 alla presa della restante Cina settentrionale ricongiungendosi con il resto dell'Armata Rossa, rinominata Esercito di Liberazione del Popolo.\nCarriera politica.\nNel 1950 Lin fu uno dei molti generali che si opposero ai piani di Mao per una partecipazione cinese alla Guerra di Corea. Il risultato di compromesso fu che le truppe cinesi che vi parteciparono lo fecero senza appoggi logistici e con lo status di \"volontari\".\nNel 1955 fu nominato maresciallo e nel 1958 fu eletto al Politburo e al Comitato Politico Permanente del Partito Comunista Cinese. Lavor\u00f2 strettamente con Mao, che nel frattempo aveva perso il controllo del partito a causa delle politiche economiche sbagliate del cosiddetto \"grande balzo in avanti\", pubblicando come manuale di istruzione politica per l'esercito il Libretto rosso, un volumetto che raccoglieva alcune citazioni dagli scritti di Mao. Iniziava cos\u00ec il culto della personalit\u00e0 che sarebbe stato determinante per scatenare la rivoluzione culturale contro le strutture del partito comunista stesso.\nDopo la caduta di Liu Shaoqi il 1\u00ba aprile del 1969 al IX Congresso del Partito Comunista Cinese, Lin Biao fu in grado di controllare l'intero Esercito di Liberazione del Popolo e fu secondo solo a Mao Zedong nel partito. La costituzione stessa del partito fu modificata per indicare espressamente in Lin Biao il successore di Mao. Dato il susseguirsi di scontri tra il partito comunista e le guardie rosse fu deciso che ogni organo dirigenziale a qualsiasi livello fosse posto sotto il controllo di un organo collegiale che avesse rappresentanti sia del partito comunista sia delle guardie rosse sia dell'esercito. In questo modo il potere dell'esercito nella societ\u00e0 cinese divenne determinante, e Lin Biao ne era a capo.\nLa sparizione e le accuse di tradimento.\nLin scomparve nel 1971 in circostanze che rimangono misteriose. La spiegazione ufficiale fu che Lin Biao, con l'aiuto di suo figlio Lin Liguo, abbia pianificato di assassinare Mao tra l'8 e il 10 settembre 1971, ma che la figlia di Lin, Lin Liheng, abbia rivelato il complotto. Una volta scoperto, Lin, la sua famiglia (sua moglie Ye Qun e i suoi figli) e molti altri suoi aiutanti personali tentarono una fuga in Unione Sovietica, ma l'aereo su cui si erano imbarcati si schiant\u00f2, per cause mai precisate, in Mongolia il 13 settembre 1971. Rimane per\u00f2 un mistero se l'intera storia sia vera o meno.\nDopo questi eventi, in poche settimane molti dei pi\u00f9 alti ufficiali dell'esercito furono soggetti a purghe. Le celebrazioni per la fondazione della Repubblica Popolare Cinese del 1\u00ba ottobre del 1971 furono cancellate e le notizie del tentato colpo di Stato furono rivelate solo quasi un anno dopo. Le immagini di Lin Biao, presenti in tutte le edizioni del libretto rosso, furono rimosse.\nAnni dopo la morte di Lin Biao, la moglie di Mao, Jiang Qing, inizi\u00f2 la campagna politica nota per il suo slogan \"critichiamo Lin Biao critichiamo Confucio\", che formalmente aveva lo scopo di unire all'obiettivo della rivoluzione culturale l'eliminazione del pensiero feudale, una critica ai nemici politici di Mao e anche a Zhou Enlai, che fino ad allora era rimasto inattaccabile. In seguito alla caduta della cosiddetta Banda dei Quattro, che di fatto aveva usato la figura di Lin Biao per attaccare Zhou Enlai, Lin fu nuovamente usato per attaccare gli eccessi della rivoluzione culturale, in quanto propugnatore del culto della personalit\u00e0 di Mao. A tutt'oggi la sua figura non \u00e8 mai stata riabilitata."}
{"id": "77348", "revid": "86829484", "url": "https://it.wikipedia.org/wiki?curid=77348", "title": "Lin Piao", "text": ""}
{"id": "77349", "revid": "1546219", "url": "https://it.wikipedia.org/wiki?curid=77349", "title": "Pirossenite", "text": "La Pirossenite \u00e8 una roccia ignea intrusiva ultrafemica, costituita principalmente da minerali del gruppo dei pirosseni (diopside, iperstene, bronzite, enstatite) accompagnati da olivina.\nA seconda dei pirosseni presenti prendono il nome di ortopirosseniti, websteriti o clinopirosseniti.\nLe pirosseniti sono essenzialmente di origine ignea, ma possono essere trovate anche in zone di metamorfismo di contatto in cui sia presente calcare impuro.\nPirosseniti intrusive e di mantello.\nLe pirosseniti sono strettamente legate ai gabbri e alle noriti, dai quali si differenziano per l'assenza di feldspati, e alle peridotiti dalle quali si differenziano per il loro contenuto di olivina inferiore al 40%. La loro connessione \u00e8 inoltre confermata dal fatto che spesso vengono ritrovate masse intrusive composte da queste rocce, mentre molto raramente queste rocce vengono rinvenute da sole.\nLa roccia presenta grana grossolana e spesso si ritrovano cristalli con dimensioni centimetriche. I minerali accessori principali sono il granato, lo spinello, il rutilo, la magnetite e la scapolite.\nLe pirosseniti si possono formare per accumulo di pirosseni alla base delle camere magmatiche di intrusioni mafiche, dove sono generalmente associate con strati di gabbro e anortite. Si possono inoltre trovare accompagnate da strati di magnetite, ilmenite e pi\u00f9 raramente cromite.\nSi sono inoltre trovate pirosseniti in associazione con peridotiti, in strati che vanno da qualche centimetro fino a qualche metro di spessore. Questi strati sono stati interpretati come prodotto di reazione tra il magma ascendente e le peridotiti mantelliche. Si sono ritrovate xenoliti di questi strati in basalti e kimberliti.\nPirosseniti effusive.\nLe rocce vulcaniche a base di pirosseni sono rare, e si limitano a flussi lavici risalenti all'archeano. In quel periodo le lave pirosseniche si formavano per cristallizzazione di pirosseni in situ e successivo accumulo alla base della colata. Una localit\u00e0 tipica in cui possiamo ritrovare questo tipo di colata \u00e8 nella regione di Murchison nell'Australia occidentale.\nDistribuzione.\nLe pirosseniti si trovano facilmente in dicchi. Possono essere oggetto di serpentinizzazione in metamorfismo retrogrado di bassa temperatura. In Italia\nle pirosseniti si trovano associate a gabbri, ad esempio nelle Alpi Occidentali, nella zona basica di Ivrea, sui monti Monzoni e anche nei prodotti vulcanici del Vesuvio, dove contengono biotite."}
{"id": "77351", "revid": "339392", "url": "https://it.wikipedia.org/wiki?curid=77351", "title": "Regno di Fantasia", "text": ""}
{"id": "77352", "revid": "111013152", "url": "https://it.wikipedia.org/wiki?curid=77352", "title": "Sedimentologia", "text": "La sedimentologia \u00e8 una branca della geologia che studia i processi di sedimentazione e le rocce sedimentarie. In particolare studia, delle rocce sedimentarie, tutte le caratteristiche di composizione chimica e mineralogica dei vari costituenti, di struttura, di spessore, di contenuto in fossili, per giungere a definire la provenienza dei materiali sedimentari, l'ambiente in cui \u00e8 avvenuta la sedimentazione (con le sue caratteristiche di temperatura, di chimismo, di profondit\u00e0), la successione di particolari tipi di sedimenti, le correlazioni esistenti fra sedimenti di altre zone, le variazioni di \"facies\", i rapporti fra sedimentazione e movimenti tettonici, le forme di fondo e i regimi di flusso. Tutte queste nozioni permettono infine la ricostruzione paleogeografica dei vari bacini sedimentari. Tra i primi studiosi in Italia di questa disciplina si ricorda Gian Alberto Blanc."}
{"id": "77355", "revid": "88740", "url": "https://it.wikipedia.org/wiki?curid=77355", "title": "Fantasia (disambigua)", "text": ""}
{"id": "77357", "revid": "33689", "url": "https://it.wikipedia.org/wiki?curid=77357", "title": "B. Traven", "text": "Autore di dodici romanzi, di molti racconti e di un libro di reportage, il suo vero nome, nazionalit\u00e0, data e luogo di nascita nonch\u00e9 dettagli biografici sono sconosciuti, oggetto di numerose ipotesi basate su esigue tracce raccolte in Europa, in America del Nord e tra i suoi scritti. Una delle poche certezze sulla vita di Traven \u00e8 che ha vissuto per anni in Messico, dove \u00e8 ambientata la maggior parte delle sue opere narrative, tra cui il romanzo \"Il tesoro della Sierra Madre\" (\"Der Schatz der Sierra Madre\", 1927), da cui \u00e8 stato tratto l'omonimo film (\"The Treasure of the Sierra Madre\") vincitore del premio Oscar nel 1948.\nPraticamente ogni dettaglio della vita di Traven \u00e8 stato contestato e oggetto di accesi dibattiti e sono state avanzate molte ipotesi sulla sua vera identit\u00e0, alcune delle quali estremamente fantasiose. La maggior parte delle teorie concordano sul fatto che il vero nome di Traven fosse Ret Marut, anarchico tedesco e attore di teatro, che avrebbe lasciato l'Europa per il Messico intorno al 1924. Al contempo, vi sono solidi motivi per ritenere che Traven fosse invece il sindacalista Otto Feige, nato a Schwiebus nel Brandeburgo, l'attuale \u015awiebodzin in Polonia. Le tracce in Messico di B. Traven si collegano con quelle di Hal Croves, suo agente letterario, e con la sua traduttrice Esperanza L\u00f3pez Mateos, secondo alcune teorie \"alter ego\" dello stesso Traven; alcuni indizi portano invece a identificare lo scrittore con l'attivista politico comunista Linn Gale e con il fotografo Berick Traven Torsvan.\nLa lacunosa biografia di B. Traven.\nIl poco che si conosce dello scrittore lo si \u00e8 desunto dalle sue opere: autore di dodici romanzi, un libro di reportage e diversi racconti, in cui i soggetti di avventura sono pretesti per criticare il capitalismo ed esprimere simpatie verso il socialismo e le teorie anarchiche. Come romanziere \u00e8 noto principalmente per aver dato alle stampe nel 1927 \"Il tesoro della Sierra Madre\" (\"Der Schatz der Sierra Madre\") trasposto nel film \"The Treasure of the Sierra Madre\" diretto da John Huston e interpretato da Humphrey Bogart, \"La nave morta\" e \"La ribellione degli impiccati\".\nB. Traven sottopose le sue opere ad alcuni editori europei personalmente o attraverso agenti letterari a mezzo posta, fornendo come indirizzo una casella postale messicana. Il detentore del copyright indicato nei suoi libri era \"B. Traven, Tamaulipas, Mexico\". N\u00e9 gli editori europei n\u00e9 quelli statunitensi incontrarono personalmente lo scrittore potendo avere contatti solamente con persone incaricate da B. Traven di negoziare la pubblicazione delle sue opere e, pi\u00f9 tardi, i diritti cinematografici dei suoi romanzi. In questo modo l'identit\u00e0 dell'autore fu sempre mantenuta segreta: la riluttanza a fornire informazioni biografiche su di s\u00e9 fu spiegata dallo stesso B. Traven con queste parole che costituiscono la sua citazione pi\u00f9 nota:\nLo scrittore ribad\u00ec la sua posizione affermando:\nIn una lettera datata 11 ottobre 1941, indirizzata a Herbert Kline e affidata al suo agente negli Stati Uniti, Traven veementemente scriveva:\nIl suo essere schivo e professarsi con ostinazione non ambizioso per alcuni non era un segno di umilt\u00e0, al contrario, occultando la sua precedente identit\u00e0 sotto il nome di B. Traven, ha creato un nuovo formidabile protagonista delle scene letterarie. L'autore era conscio del fatto che in campo artistico la credibilit\u00e0 e l'autenticit\u00e0 erano valori irrinunciabili con cui venire a patti e l'aver per anni occultato parti importanti della sua vita sotto la maschera affascinante e misteriosa di B. Traven, non gli consentiva pi\u00f9 di rivelare al pubblico la sua vera storia. La romantica decisione di celare la sua vera biografia era diventata quindi una sorta di trappola che lo ha costretto a mantenere per sempre, con ossessiva ostinazione il mistero intorno a s\u00e9.\nNonostante la sua popolarit\u00e0 fosse in continua ascesa, B. Traven rimase una figura misteriosa. Letterati, critici, giornalisti e altri tentarono di disvelare l'identit\u00e0 dell'autore sostenendo ipotesi pi\u00f9 o meno credibili, basandosi su alcuni flebili indizi scovati tra i suoi scritti.\nLa teoria \"Ret Marut\".\nLa prima ipotesi sull'identit\u00e0 di B. Traven fu avanzata dal giornalista scrittore e anarchico tedesco Erich M\u00fchsam, il quale congettur\u00f2 che la persona che si nascondeva dietro quello pseudonimo fosse l'ex attore e giornalista Ret Marut. Marut, il cui luogo e data di nascita sono sconosciuti, calc\u00f2 i palcoscenici di Idar (oggi Idar-Oberstein), Ansbach, Suhl, Crimmitschau, Berlino, Danzica e D\u00fcsseldorf prima della Grande Guerra. Di tanto in tanto Marut dirigeva delle rappresentazioni teatrali e scriveva articoli su tale argomento. Dopo lo scoppio della guerra si dichiar\u00f2 come cittadino statunitense alle autorit\u00e0 tedesche nel 1915. Marut divenne attivista politico nel 1917, quando inaugur\u00f2 il periodico \"Der Ziegelbrenner\", giornale dichiaratamente anarchico che sospese le pubblicazioni nel 1921. Dopo la proclamazione a Monaco della Repubblica Socialista di Baviera nel 1919, Ret Marut fu nominato responsabile della stampa e membro del comitato di propaganda anarchica di questo Stato. Marut conobbe Erich M\u00fchsam, uno dei leader anarchici di Monaco; pi\u00f9 tardi, quando iniziarono a circolare i primi romanzi di B. Traven, M\u00fchsam paragon\u00f2 il loro stile e contenuto con gli articoli pubblicati da Marut nel \"Der Ziegelbrenner\" giungendo alla conclusione che fossero stati scritti dalla stessa persona. Ret Marut fu arrestato dopo il rovesciamento della Repubblica Socialista di Baviera il 1\u00ba maggio 1919; condannato a morte, sembrerebbe essere riuscito a fuggire. Queste vicende spiegherebbero il motivo per cui Traven sostenne sempre di essere statunitense negando ogni collegamento con la Germania; un mandato di arresto per alto tradimento era stato spiccato dall'Impero tedesco nei confronti di Ret Marut e in vigore fino al 1919.\nRolf Recknagel, uno studente di letteratura della Germania dell'Est di Lipsia, arriv\u00f2 a una conclusione simile a quella di Erich M\u00fchsam. Nel 1966 pubblic\u00f2 una biografia di Traven nella quale sosteneva che i libri firmati con lo pseudonimo di B. Traven, inclusi quelli pubblicati dopo la guerra, erano stati scritti da Ret Marut. Attualmente questa ipotesi \u00e8 accettata da molti studiosi delle opere di Traven.\nLa teoria \"Otto Feige\".\nLa teoria che B. Traven fosse in realt\u00e0 Ret Marut non spiega come l'ex attore e anarchico avrebbe raggiunto il Messico e non fornisce alcuna informazione sulla sua giovent\u00f9. Alla fine degli anni 1970 due giornalisti della BBC, Will Wyatt e Robert Robinson, decisero di investigare su questo mistero; i risultati delle loro ricerche furono raccolte in un documentario trasmesso dalla BBC il 19 dicembre 1978 e in un libro scritto dallo stesso Wyatt. I giornalisti ebbero accesso ai documenti su Ret Marut archiviati dal Dipartimento di Stato degli Stati Uniti d'America e dal Foreign Office britannico; dalla lettura di tali documenti scoprirono che Marut tent\u00f2 di lasciare l'Europa dalla Gran Bretagna nel 1923 ma raggiunto il Canada fu respinto e arrestato come clandestino a Brixton la notte del 30 novembre 1923 e recluso nella prigione. Negli archivi della polizia l'uomo fu registrato erroneamente con il cognome \"Marnt\" e sugli stessi registri la sua professione risult\u00f2 essere meccanico e la sua et\u00e0 di quarantuno anni. Interrogato dalla polizia britannica, Marut dichiar\u00f2 successivamente che il suo vero nome era Hermann Otto Albert Maximilian Feige e che era nato in Germania a Schwiebus (l'attuale \u015awiebodzin in Polonia) il 23 febbraio 1882 e che, residente negli Stati Uniti sin dal 1918, aveva acquisito la nazionalit\u00e0 statunitense.\nWyatt e Robinson trovarono la conferma di queste affermazioni negli archivi della polizia polacca; la data e il luogo di nascita e i nomi di battesimo dei genitori di Feige figuravano negli archivi e coincidevano con la testimonianza di Marut resa alla polizia britannica. I giornalisti della BBC scoprirono poi che, dopo aver svolto un primo periodo come recluta per il servizio di leva nell'esercito tedesco nel 1904/1905, Otto Feige scomparve senza lasciare traccia, fatta salva una sua foto scattata in uno studio fotografico di Magdeburgo. Robert Robinson mostr\u00f2 quella foto ai fratelli e alle sorelle di Feige che sembrarono riconoscere nel soggetto il parente. Nel 2008 Jan-Christoph Hauschild effettu\u00f2 delle ricerche negli archivi tedeschi e conferm\u00f2 l'esattezza dei ricordi dei familiari di Feige: dopo aver lavorato come meccanico a Magdeburgo, Otto Feige divenne, nell'estate del 1906, capo del sindacato dei metalmeccanici di Gelsenkirchen. Nel settembre del 1907 lasci\u00f2 la citt\u00e0 \u00e8 assunse l'identit\u00e0 dell'attore Ret Marut, nato a San Francisco, iniziando la sua carriera sui palcoscenici di Idar (oggi Idar-Oberstein).\nRet Marut fu detenuto in prigione a Brixton fino al 15 febbraio 1924. Dopo il rilascio, nella primavera dello stesso anno, si rec\u00f2 al consolato degli Stati Uniti a Londra per richiedere che ufficializzassero la sua presunta cittadinanza statunitense; sostenne di essere nato a San Francisco nel 1882, arruolato nell'equipaggio di una nave all'et\u00e0 di dieci anni e in giro per i mari del mondo sino ad allora: sostenne di voler stabilirsi sulla terraferma e di voler rimettere ordine alla sua vita. Tra l'altro Marut aveva gi\u00e0 richiesto la cittadinanza statunitense anni prima, quando viveva in Germania; in quel periodo compil\u00f2 un totale di tre richieste sostenendo di essere nato a San Francisco il 25 febbraio 1882 e che il padre si chiamasse William Marut e la madre Helena Ottarent in Marut. Gli ufficiali del consolato non presero sul serio la storia, tantomeno quando ebbero notizia da parte della polizia londinese dell'altra versione della storia biografica di Marut rilasciata alle autorit\u00e0 dopo l'arresto del 1923, specialmente dopo che ebbero saputo che in tale occasione l'uomo si era dichiarato nato in Germania, a Schwiebus. Occorre tuttavia tenere presente che tutte le informazioni anagrafiche conservate a San Francisco erano andate distrutte durante il terremoto e conseguente incendio del 1906 che sconvolse la citt\u00e0 statunitense e che per decenni in molti approfittarono della distruzione degli archivi anagrafici per ottenere con la frode false generalit\u00e0. Secondo Wyatt e Robinson la versione raccontata da Marut alla polizia era vera; B. Traven sarebbe stato in realt\u00e0 Otto Feige, nato a Schwiebus (l'odierna Swiebodzin) e solo successivamente avrebbe assunto il nome d'arte di Ret Marut: lo pseudonimo usato potrebbe essere stato scelto in quanto anagramma di \"traum\" (\"sogno\" in tedesco).\nL'ipotesi che B. Traven fosse stato lo stesso Ret Marut e contemporaneamente Otto Feige \u00e8 accettata da alcuni studiosi, anche se altri fanno notare che questa versione della biografia dello scrittore mal si concilia con la presenza di molti anglicismi e con gli echi della cultura statunitense che permea i suoi lavori letterari; questo poteva essere l'indizio di una lunga permanenza dello scrittore nell'ambiente statunitense che non troverebbe spiegazione nella biografia di Feige o di Marut. D'altra parte, se Marut non fosse stato Otto Feige, risulterebbe difficile spiegare come conoscesse cos\u00ec bene i dettagli della vita di quest'ultimo, incluso il nome da nubile della madre.\nAl contrario altri studiosi ritengono l'ipotesi \"Otto Feige\" non realistica ritenendo invece possibile che Marut fosse nato veramente a San Francisco ma che avesse abbellito la sua biografia con particolari inventati.\nArrivo in Messico.\nSi suppone che, dopo essere stato scarcerato dalle prigioni londinesi, Ret Marut si sia trasferito dall'Europa in Messico anche se i dettagli del viaggio non sono mai stati chiariti. Secondo Rosa Elena Luj\u00e1n, la vedova di Hal Croves, la cui identit\u00e0 \u00e8 stata associata da molti studiosi a quella di B. Traven, suo marito dopo la scarcerazione si sarebbe arruolato nell'equipaggio di una carretta del mare (la \"nave morta\" dell'omonimo romanzo) diretta in Norvegia e da qui, ancora su di una nave malmessa si sarebbe diretto verso l'Africa e poi, a bordo di una nave olandese, giunto a Tampico nel Golfo del Messico nell'estate del 1924. Pi\u00f9 tardi Traven/Croven avrebbe utilizzato queste esperienze di viaggio per scrivere il romanzo \"La nave morta\". Queste affermazioni sono in parte suffragate da prove: il nome di Marut appare nella lista dei membri dell'equipaggio della nave norvegese \"Hegre\" che salp\u00f2 da Londra verso le Isole Canarie il 19 aprile 1924 anche se il nome risulta sbarrato, come a voler intendere che Marut non fosse rimasto a bordo fino alla fine della navigazione.\nNella primavera del 1917, dopo che gli Stati Uniti furono entrati nella prima guerra mondiale, il Messico divenne il rifugio di molti renitenti alla leva. Nel 1918, Linn A(ble) E(aton) Gale (1892\u20131940) e sua moglie Magdalena si imbarcarono da New York verso Citt\u00e0 del Messico; Gale divenne presto membro fondatore di uno dei primi partiti comunisti del Messico (PCM). I coniugi Gale pubblicarono dall'agosto 1917 al marzo 1921 il \"Gale's Journal\" a nell'ottobre del 1918 stampato con il sottotitolo \"Il giornale del comunismo rivoluzionario\". Nel 1918 fu anche fondata la sezione statunitense anarco-sindacalista del movimento Industrial Workers of the World i cui membri erano chiamati \"Wobblies\". Questo fu certamente un ambiente favorevole per un anarchico esule dall'Europa. Nel dicembre 1920 Gale pubblic\u00f2 nel suo giornale un articolo con il quale invitava i rivoluzionari a raggiungere il Messico. La personalit\u00e0 di Gale, cos\u00ec come il suo nome, potrebbe aver ispirato la figura di Gerald Gale, il protagonista di molti romanzi di B. Traven, incluso \"I raccoglitori di cotone\" (\"Die Baumwollpfl\u00fccker\", pubblicato anche con il titolo \"Der Wobbly\") e \"La nave Morta\".\nIn ogni caso vi sono molte differenze tra lo stile e le esperienze di vita di Marut, attore e bohemien a Monaco e le vicende narrate nei romanzi e racconti di Traven, queste ultime caratterizzate da una vasta conoscenza della cultura messicana, dei nativi americani, della navigazione marittima, dei problemi dei lavoratori itineranti, degli agitatori politici e attivisti sociali, e le cui descrizioni sono pervase da una profonda conoscenza della cultura americana.\nUna possibile soluzione a questo interrogativo fu proposta dal ricercatore svizzero Max Schmid, che avanz\u00f2 la cosiddetta ipotesi \"Erlebnistr\u00e4ger\" (letteralmente \"supporto all'esperienza\") in una serie di otto articoli pubblicati a Zurigo sul quotidiano \"Tages-Anzeiger\" tra la fine del 1963 e l'inizio del 1964. Secondo tali articoli, pubblicati sotto lo pseudonimo di Gerard Gale, Marut sarebbe giunto in Messico dall'Europa tra il 1922/1923 e incontr\u00f2 un girovago statunitense, qualcuno di molto simile al Gerard Gale dei suoi romanzi, che teneva una cronaca delle sue storie. Marut si sarebbe impossessato di questo manoscritto e l'avrebbe quindi tradotto in tedesco. Dopo aver arricchito questi racconti con alcuni elementi tratti dalle sue personali esperienze e idee anarchiche, li avrebbe spediti a un editore in Germania.\nL'ipotesi di Schmid ha accolto favori e suscitato critiche ma allo stato attuale non trova alcuna conferma dovendo fare i conti con i misteri legati alla vita di B. Traven (o Ret Marut) in Messico e con la sua scomparsa senza tracce dall'Europa.\nLa teoria \"Traven Torsvan\".\nMolti ricercatori affermano di aver identificato B. Traven con una persona chiamata Berick Traven Torsvan, vissuta in Messico almeno dal 1924. Torsvan nel 1924 affitt\u00f2 una casa in legno a nord di Tampico, dove si recava sovente per lavoro fino al 1931. Dal 1930 risulta che abbia vissuto per vent'anni in una casa con annesso un piccolo ristorante alla periferia di Acapulco dalla quale partiva per i suoi viaggi in giro per il Messico. Nel 1926, Torsvan prese parte come fotografo a una spedizione archeologica nel Chiapas organizzata da Enrique Juan Palacios; uno degli altri fotografi, in questa occasione, scatt\u00f2 una foto che potrebbe ritrarre B. Traven, con indosso un casco coloniale. Torsvan visit\u00f2 ancora il Chiapas pi\u00f9 tardi cos\u00ec come altre regioni messicane, probabilmente per raccogliere materiale per i suoi libri, mostrando un vivo interesse nella cultura e nella storia dello Stato americano, frequentando inoltre dei corsi estivi di spagnolo e di lingue maya, di storia della letteratura latinoamericana e di storia del Messico, tenuti presso l'Universit\u00e0 nazionale autonoma del Messico (UNAM) nel 1927 e 1928.\nNel 1930 Torsvan ricevette una carta d'identit\u00e0 per stranieri, intestata all'ingegnere nord americano Traven Torsvan (in molte fonti appare anche un secondo nome di battesimo: Berick oppure Berwick).\n\u00c8 noto che B. Traven si \u00e8 sempre dichiarato statunitense; nel 1933, quando sped\u00ec i manoscritti in inglese dei suoi tre romanzi, \"La nave morta\", \"Il tesoro della Sierra Madre\" e \"Il ponte nella giungla\", all'editore di New York Alfred A. Knopf, sostenne che questi erano le versioni originali dei lavori e che quelle in tedesco, precedentemente pubblicate, erano solo delle traduzioni. \"La nave morta\" fu pubblicata da Knopf nel 1934 presto seguito dai successivi libri di Traven stampati per il mercato statunitense e britannico. In ogni caso, se si confrontano le versioni in inglese con quelle in tedesco di questi libri, si apprezzano notevoli differenze: i testi in inglese sono pi\u00f9 lunghi ed entrambe le versioni presentano alcuni passaggi che invece mancano nella corrispettiva traduzione. L'attribuzione di un'esatta nazionalit\u00e0 alla figura di Traven \u00e8 complicata dal fatto che i libri in inglese sono pieni di germanismi mentre quelli pubblicati in tedesco sono pieni di anglicismi.\nIpotesi \"Esperanza L\u00f3pez Mateos\".\nLe opere di B. Traven hanno goduto di una crescente popolarit\u00e0 in Messico grazie anche al contributo determinante di Esperanza L\u00f3pez Mateos, la sorella di Adolfo L\u00f3pez Mateos quest'ultimo divenuto in seguito Presidente del Messico, che ha tradotto in lingua spagnola otto libri di Traven a partire dal 1941. Negli anni successivi la donna ha rappresentato lo scrittore e ne ha tenuto i contatti con gli editori detenendone i diritti d'autore, successivamente trasferiti ai fratelli di Traven.\nNel 1946 fu avanzata l'ipotesi che dietro lo pseudonimo di B. Traven si celasse la stessa Esperanza L\u00f3pez Mateos; questa teoria fu smentita da Esperanza l'anno successivo durante un'intervista rilasciata alla rivista \"Life\".\nA sostegno dell'ipotesi che Esperanza abbia avuto un ruolo di primo piano nella scrittura delle opere firmate da Traven si schiera Mario Monti che a Milano, nell'Hotel Principe di Savoia, su indicazioni di Leo Longanesi intervist\u00f2 la donna con la quale ebbe successivamente una lunga amicizia epistolare. Gli indizi che rendono Monti sicuro che Traves e Esperanza fossero in realt\u00e0 la stessa persona provengono da una lettera datata 30 ottobre 1948 nella quale la traduttrice raccontava di essere stata fidanzata a New York con un giovane anarchico italiano, il marinaio Tonio Morelli, ucciso dalla polizia durante una manifestazione a sostegno di Sacco e Vanzetti. Esperanza fu arrestata e quattro mesi pi\u00f9 tardi diede alla luce il figlio di Tonio che tuttavia nacque morto. Nel romanzo \"Il ponte nella giungla\" vi sono espliciti riferimenti a un dramma analogo; una madre che ha visto il proprio figlio morire descritto con parole molto simili a quelle riportate nello scritto di Esperanza. Su un'altra lettera, nella quale la donna descriveva l'avido e squallido mondo che faceva da scenario al mercato azionario di New York, Monti rilev\u00f2 l'identico stile di Traven.\nLa notizia della morte di Esperanza L\u00f3pez, avvenuta il 19 settembre 1952, fu comunicata a Mario Monti per mezzo di una lettera firmata \"Hal Croves\"; nonostante le molte illazioni che ruotano attorno al nome di B. Traven, alcune delle quali abbastanza credibili, lo scrittore italiano si dichiara convinto che Esperanza non solo avesse ispirato i racconti di Traven, chiunque egli sia stato, ma che abbia collaborato attivamente nella scrittura di quelli ambientati in Messico.\nLa produzione de \"Il tesoro della Sierra Madre\" e la teoria \"Hal Croves\".\nTraven era un grande ammiratore dell'attrice messicana Lupita Tovar e, dopo una lunga corrispondenza intrattenuta con lei, riusc\u00ec ad ottenere un appuntamento: si sarebbero dovuti incontrare davanti ad una spiaggia pubblica di Acapulco. La donna si present\u00f2 all'appuntamento ma rimase inutilmente ad aspettare lo scrittore, seduta su di una panchina. Successivamente Traven le scrisse scusandosi per non essersi presentato sul luogo convenuto ma nel contempo forn\u00ec un'esatta descrizione dei gesti e dei movimenti dell'attrice in attesa, facendole capire che in realt\u00e0 lui non era lontano da quella panchina e la stava osservando. Il rapporto epistolare tra i due continu\u00f2, anche quando Lupita si spos\u00f2 con Paul Kohner, futuro agente di Traven e nel contempo del regista John Huston. In una lettera di risposta a Kohner, nella quale l'agente invitava lo scrittore a Hollywood, questi rifiut\u00f2 decisamente, temendo di non riuscire pi\u00f9 a scrivere immerso in una realt\u00e0 fatta di denaro e di contratti cinematografici. Il successo commerciale del romanzo \"Il tesoro della Sierra Madre\", pubblicato in inglese dall'editore Knopf nel 1935, convinse la casa di produzione cinematografica di Hollywood Warner Bros. ad acquistarne i diritti nel 1941. La regia del film fu affidata a John Huston e la casa di produzione propose a Traven di recarsi a Hollywood per discuterne la sceneggiatura: l'autore declin\u00f2 l'invito adducendo motivi di salute e la preoccupazione che l'interesse dei media nei suoi confronti avrebbe potuto distogliere il regista dal lavoro. Di contro Traven invit\u00f2 John Huston in Messico per immergersi nell'atmosfera del luogo dove sarebbe stato ambientato il film; tuttavia l'attacco giapponese di Pearl Harbor e la partenza del regista per il fronte costrinse la produzione del film a un arresto fino al termine del conflitto, nel 1946.\nIn quest'anno Huston prepar\u00f2 una prima sceneggiatura del film che sped\u00ec a Traven; in risposta l'autore invi\u00f2 una lettera di circa venti pagine contenente consigli e suggerimenti, anche di carattere tecnico. Huston organizz\u00f2 un incontro con B. Traven all'hotel Bamer a Citt\u00e0 del Messico per discutere con lui alcuni dettagli del film che stava girando; tuttavia, invece di Traven, all'appuntamento arriv\u00f2 un uomo che si present\u00f2 come Hal Croves, un traduttore di Acapulco e San Antonio. Croves mostr\u00f2 una procura con la quale B. Traven lo autorizzava a prendere ogni decisione in merito alla trasposizione cinematografica in sua vece. Croves si present\u00f2 al posto dello scrittore a una riunione ad Acapulco e, in seguito, come un consulente tecnico, sul set del film nel 1947 durante tutte riprese in Messico; lo strano comportamento dello scrittore e del suo presunto agente convinse la troupe che Hal Croves fosse lo stesso B. Traven in incognito. Il successo ai botteghini del film, uscito nelle sale il 23 gennaio 1948, e la vittoria di tre Premi Oscar, accesero tra il pubblico statunitense enorme curiosit\u00e0 su B. Traven. Questa eccitazione fu in parte alimentata dalla stessa Warner Bros.; i giornali statunitensi scrissero a lungo del misterioso scrittore intervenuto in incognito nelle riprese del film basato sul suo libro.\nMolti biografi di B. Traven hanno fatto propria la notizia riportata dai giornali secondo la quale lo stesso regista John Huston sarebbe stato convinto che Hal Croves fosse B. Traven; questa affermazione non corrisponde a verit\u00e0 come ribadito dallo stesso Huston che non pi\u00f9 tardi del 1948 neg\u00f2 di aver mai identificato Hal Croves con Traven. Huston ribad\u00ec ci\u00f2 anche nella sua autobiografia, pubblicata nel 1980, dove scrisse che aveva inizialmente pensato che Croves potesse essere Traven ma che, dopo averne osservato il comportamento, avesse scartato l'ipotesi. Secondo Huston, Croves dava un'impressione molto diversa da quella che si era fatta di Traven leggendo le sue opere e le sue lettere. Comunque, sempre secondo Huston, Hal Croves faceva il doppio gioco durante le riprese de \"Il tesoro della Sierra Madre\"; interrogato dalla troupe se fosse realmente Traven, negava sempre, ma in modo evasivo, tale da lasciare negli interlocutori il dubbio. Durante una battuta di pesca ad Acapulco, nella quale era presente, oltre al regista, anche l'allora moglie di Huston, Evelyn Keyes e Croves, fu catturato un pesce spada. Quando rientrarono in darsena i tre posarono per una foto ricordo con la preda. Al momento dello scatto Croves volutamente gir\u00f2 il viso a sfavore della macchina, in modo tale che il suo viso non fosse riconoscibile nella foto. Huston pens\u00f2 che l'azione plateale fosse un ulteriore falso indizio sulla sua identit\u00e0.\nLa notoriet\u00e0 e la sparizione di Torsvan.\nL'interesse dei media che accompagn\u00f2 la prima de \"Il tesoro della Sierra Madre\" e l'alone di mistero che circondava l'autore dell'opera letteraria da cui il film era stato tratto, era cos\u00ec forte da alimentare la falsa notizia che la rivista \"Life\" avrebbe offerto un premio di 5000 $ a chi avesse scoperto l'identit\u00e0 del vero B. Traven. La notizia tuttavia non corrispondeva al vero e Rafael Arles Ramirez, responsabile della promozione del libro di Traven in Messico, ammise nel 1956 che la storia era stata da inventata e fatta circolare da lui stesso per aumentare l'interesse del pubblico nel romanzo. Nonostante l'infondatezza della notizia circa il premio stanziato da \"Life\", la pubblicit\u00e0 indusse il giornalista messicano di nome Luis Spota a cercare di trovare Hal Croves che aveva fatto perdere le sue tracce alla fine delle riprese del film nell'estate del 1947. Grazie alle informazioni ottenute dalla Banca del Messico, nel luglio 1948, Spota rintracci\u00f2 un uomo di nome Traven Torsvan che viveva vicino ad Acapulco. Questi formalmente dirigeva uno squallido albergo senza molti clienti. Torsvan faceva una vita isolata e veniva soprannominato dai vicini \"El Gringo\", a conferma delle sue origini statunitensi. Indagando tra gli archivi ufficiali, Spota scopr\u00ec che Torsvan aveva ricevuto una carta d'identit\u00e0 per stranieri in Messico nel 1930 e una carta d'identit\u00e0 messicana nel 1942; su entrambi i documenti il luogo e la data di nascita erano gli stessi: Chicago, 5 marzo 1890. Secondo le informazioni tratte dagli archivi, Torsvan sarebbe arrivato in Messico dagli Stati Uniti attraversando il confine a Ciudad Ju\u00e1rez nel 1914. Usando metodi poco ortodossi, corrompendo il portalettere che gli consegnava la posta, Spota scopr\u00ec che Torsvan riceveva i compensi per i diritti d'autore destinati a B. Traven da Josef Wieder di Zurigo; sulla sua scrivania trov\u00f2 anche un pacco di libri dello scrittore statunitense Upton Sinclair indirizzati a B. Traven attraverso Esperanza L\u00f3pez Mateos. Quando il giornalista interrog\u00f2 Torsvan se lui, Hal Croves e B. Traven fossero la stessa persona, egli neg\u00f2 irritato. Tuttavia, secondo Spota, Torsvan smentendo entr\u00f2 in contraddizione, prova questa che la teoria era da ritenersi esatta.\nSpota pubblic\u00f2 i risultati delle sue indagini in un lungo articolo pubblicato sul giornale \"Ma\u00f1ana\" il 7 agosto 1948. In risposta, Torsvan fece pubblicare una smentita sul giornale \"Hoy\" il 14 agosto per scomparire subito dopo, cos\u00ec come Hal Croves aveva fatto precedentemente. Le uniche informazioni sul suo conto reperite negli anni successivi, risalgono al 3 settembre 1951, giorno in cui gli fu riconosciuta la cittadinanza messicana.\nGli agenti di Traven e la pubblicazione del \"BT-Mitteilungen\".\nEsperanza L\u00f3pez Mateos aveva collaborato con B. Traven, come minimo, a partire dal 1941 quando tradusse in spagnolo il suo primo romanzo \"Il ponte nella giungla\" e successivamente altri suoi sette romanzi. Esperanza, la sorella di Adolfo L\u00f3pez Mateos, che pi\u00f9 tardi diventer\u00e0 il Presidente del Messico, gioc\u00f2 un ruolo sempre pi\u00f9 importante nella vita di Traven. Per esempio nel 1947 si rec\u00f2 in Europa per rappresentarne gli interessi nei confronti degli editori; nel 1948 il suo nome, insieme a quello di Josef Wieder di Zurigo era menzionato come detentrice del copyright dei libri di Traven. Wieder, come impiegato del Club del libro \"B\u00fcchergilde Gutenberg\", aveva gi\u00e0 collaborato con lo scrittore a partire dal 1933; in quell'anno il club berlinese, che aveva pubblicato i libri di Traven, fu chiuso dal regime nazista dopo che Adolf Hitler ebbe preso il potere in Germania. I libri di Traven furono messi al bando dal regime e l'autore trasfer\u00ec ii suoi diritti sulle opere pubblicate alla succursale svizzera del \"B\u00fcchergilde Gutenberg\" a Zurigo, dove si trasferirono anche gli editori transfughi dalla Germania. Nel 1939 l'autore decise di terminare la collaborazione con il \"B\u00fcchergilde Gutenberg\", dopo di che il suo agente divenne Josef Wieder, che non ebbe mai modo di incontrare l'autore di persona. Alla scomparsa di Esperanza L\u00f3pez Mateos nel 1951, trovata uccisa da un colpo di pistola in circostanze misteriose, parte dei diritti transitarono a Rosa Elena Luj\u00e1n, la futura moglie di Hal Croves.\nNel gennaio del 1951 Josef Wieder, insieme a Esperanza L\u00f3pez Mateos e, dopo la morte di quest'ultima, con Rosa Elena Luj\u00e1n, iniziarono a pubblicare mediante poligrafo il periodico \"BT-Mitteilungen\" (letteralmente \"Bollettino BT\"), nel quale si promuovevano i libri di Traven e che fu stampato fino alla morte di Wieder, avvenuta nel 1960. Secondo Tapio Helen il periodico diffondeva falsi indizi, come la notizia della ricompensa che \"Life\" avrebbe offerto in cambio di informazioni su Traven; la notizia fu rilanciata sul \"BT-Mitteilungen\" nonostante gi\u00e0 da tempo fosse noto che il premio non era altro che uno stratagemma pubblicitario. Nel giugno del 1952, il periodico pubblic\u00f2 quella che defin\u00ec \"la vera\" biografia di Traven nella quale si sosteneva che lo scrittore sarebbe nato nel Midwest appartenente a una famiglia immigrata dalla Scandinavia, che non aveva mai frequentato scuole, che si era dovuto guadagnare da vivere sin dall'et\u00e0 di sette anni, che a dieci si era imbarcato come mozzo a bordo di una nave a vapore olandese diretta in Messico. Gli editori rilanciarono anche la tesi che i libri di Traven fossero stati scritti originariamente in inglese e solo successivamente tradotti in tedesco da un traduttore svizzero.\nIl ritorno di Hal Croves.\nNel frattempo Hal Croves, che era scomparso dopo le riprese del film \"Il tesoro della Sierra Madre\", riapparve sulle scene letterarie ad Acapulco; si present\u00f2 come scrittore e rappresentante legale di B. Traven, con il consenso del quale negozi\u00f2 la pubblicazione e la cessione dei diritti cinematografici dei suoi libri con editori e produttori. Rosa Elena Luj\u00e1n divenne la segretaria di Croves nel 1952: i due si sposarono a San Antonio, in Texas, il 16 maggio 1957. Dopo le nozze i due si trasferirono a Citt\u00e0 del Messico e l\u00ec avviarono l'agenzia letteraria, \"R.E. Luj\u00e1n\". Dopo la morte di Josef Wieder, avvenuta nel 1960, Rosa rimase l'unica detentrice dei diritti sui libri di Traven.\nNell'ottobre del 1959 Hal Croves e Rosa Elena Luj\u00e1n si recarono in Germania per prendere parte alla prima del film \"S.O.S. York!\" (\"Das Totenschiff\") basato sul romanzo \"La nave morta\" di Traven. Durante il soggiorno i giornalisti tentarono senza successo di indurre Croves ad ammettere di essere Traven. Analoghi tentativi rimasero infruttuosi anche nel 1960, quando alcuni reporter cercarono di accedere nell'abitazione di Croves a Citt\u00e0 del Messico; solo pochi di loro furono fatti entrare in casa da Rosa che custodiva gelosamente la privacy del suo anziano, mezzo sordo e quasi cieco marito. Tutti gli articoli e le interviste a Croves dovevano essere approvate dalla moglie; quando i giornalisti gli ponevano la domanda se egli fosse Traven, l'uomo rispondeva sempre evasivamente, ripetendo la nota frase del 1920 che di uno scrittore conta solo il lavoro e non l'uomo.\nLa morte di Hal Croves.\nHal Croves mor\u00ec a Citt\u00e0 del Messico il 26 marzo 1969; lo stesso giorno sua moglie tenne una conferenza stampa nella quale rivel\u00f2 che il vero nome del coniuge era Traven Torsvan Croves, nato a Chicago il 3 maggio 1890 da padre norvegese, Burton Torsvan, e da madre di origini anglosassoni, Dorothy Croves, e che suo marito aveva spesso usato gli pseudonimi di B. Traven e di Hal Croves. Rosa lesse l'annuncio direttamente dal testamento del marito che lo aveva stilato tre settimane prima di morire, il 4 di marzo; Traven Torsvan Croves era anche il nome ufficiale riportato sul certificato di morte. Dopo la cremazione le sue ceneri furono sparse da un aeroplano sopra la giungla del Chiapas.\nQuesta sembrerebbe essere la definitiva soluzione all'enigma della biografia dello scrittore: cos\u00ec come egli aveva sempre affermato, sarebbe stato di origini statunitensi e non tedesche, al contrario di quello che la \"teoria Ret Marut\" sosteneva. Tuttavia le affermazioni di Rosa Elena Luj\u00e1n non hanno definitivamente chiarito il mistero: tempo dopo la morte di Croves la sua vedova rilasci\u00f2 un'altra dichiarazione alla stampa affermando che il marito l'avrebbe autorizzata a rivelare la completa verit\u00e0 circa la sua vita, inclusi i fatti che erano stati omessi durante la lettura delle sue ultime volont\u00e0. I giornalisti appresero che Croves sarebbe stato in giovent\u00f9 il rivoluzionario tedesco di nome Ret Marut, rivelazione questa che avrebbe riconciliato le opposte tesi sulle origini di B. Traven, quelle che lo volevano di origini statunitensi e quelle che affermavano fosse nato in Germania. Rosa Elena Luj\u00e1n forn\u00ec ulteriori informazioni a sostegno di quanto affermato in particolare durante un'intervista rilasciata all\"International Herald Tribune\" l'8 aprile 1969: ella afferm\u00f2 che i genitori del marito sarebbero emigrati dagli Stati Uniti in Germania tempo dopo la nascita del figlio. In Germania il marito avrebbe pubblicato il famoso romanzo \"La nave morta\", dopo di che si sarebbe spostato in Messico per la prima volta ma che sarebbe ritornato in Germania per pubblicare una rivista antinazista spinto dall'incalzare del movimento nazista. Sarebbe stato condannato a morte ma sarebbe riuscito a fuggire trovando rifugio nuovamente in Messico.\nD'altra parte l'ipotesi che B. Traven fosse nato in Germania troverebbe conferma tra i documenti conservati nel vasto archivio di Hal Croves, al quale la vedova consent\u00ec l'accesso ad alcuni ricercatori fino all'anno della sua morte, avvenuta nel 2009: Rolf Recknagel e Karl Guthke furono due di questi, ammessi nell'archivio rispettivamente nel 1976 e nel 1982. Tra il materiale documentale a sostegno delle affermazioni dei Rosa vi sono dei biglietti ferroviari e banconote provenienti da differenti nazioni europee centro-orientali, probabili ricordi che Ret Marut avrebbe conservato dopo il fallimento dei movimenti rivoluzionari antinazisti in Baviera e la fuga in Messico del 1919. Un documento estremamente interessante \u00e8 un taccuino con annotazioni in lingua inglese: il primo appunto reca la data dell'11 luglio 1924 e una successiva frase, datata 26 luglio, assume cruciale importanza: \"The Bavarian of Munich is dead\" (letteralmente: \"Il bavarese di Monaco \u00e8 morto\"). Lo scrittore potrebbe aver iniziato a scrivere il diario non appena giunto in Messico dall'Europa e la frase precedente potrebbe essere letta come l'intenzione di abbandonare un passato europeo e iniziare una nuova esistenza come B. Traven.\nDopo la morte di Croves il regista John Huston ebbe un incontro con la figliastra che descrisse il padrigno come un uomo cortese, socievole ed elegante, un uomo tenuto in grande considerazione a Citt\u00e0 del Messico, caratteristiche queste ben lontane da quelle che aveva mostrato di possedere Hal Croves durante la lavorazione in Messico del film \"Il tesoro della Sierra Madre\".\nIpotesi alternative.\nLe teorie che identificherebbero, di volta in volta, B. Traven con Hal Croves, Traven Torsvan, Ret Marut, Otto Feige e Esperanza L\u00f3pez Mateos, non sono le uniche; molte altre ipotesi sono state avanzate sull'identit\u00e0 dello scrittore, alcune delle quali ben argomentate, altre improbabili oppure fantastiche e incredibili. Alcune delle pi\u00f9 diffuse ipotesi alternative sull'identit\u00e0 di B. Traven sono:\nOpere.\nLo scrittore dallo pseudonimo di B. Traven apparve sulle scene letterarie tedesche il 28 febbraio 1925, quando il quotidiano berlinese \"Vorw\u00e4rts\", il giornale ufficiale del Partito Socialdemocratico di Germania, pubblic\u00f2 il primo racconto firmato con questo nome. Successivamente tra il giugno e il luglio del medesimo anno, lo stesso quotidiano pubblic\u00f2 a puntate anche il primo romanzo di Traven, \"Die Baumwollpfl\u00fccker\" (\"I raccoglitori di cotone\"). La versione ampliata del romanzo fu pubblicata l'anno successivo a Berlino dall'editore Buchmeister con il titolo \"Der Wobbly\", il nomignolo con il quale venivano chiamati gli affiliati al movimento anarco-sindacalista Industrial Workers of the World, titolo poi abbandonato in edizioni successive a favore di quello originale \"Die Baumwollpfl\u00fccker\". In questo libro appare per la prima volta il personaggio di Gerald Gales, figura che apparir\u00e0 pi\u00f9 volte nei lavori di Traven con il nome di \"Gale\" e di \"Gerard Gales\", un marinaio statunitense in cerca di lavoro in Messico, spesso avvicinato da personaggi equivoci e sfruttato dal sistema capitalistico senza per\u00f2 mai perdere la volont\u00e0 di combattere e cercando di trarre gioia dalla vita.\nSempre nel 1926 il club del libro \"B\u00fcchergilde Gutenberg\", con la cui casa editrice Traven collabor\u00f2 fino al 1939, pubblic\u00f2 il suo secondo romanzo \"Das Totenschiff\" (\"La nave morta\"). Il protagonista dell'opera \u00e8 di nuovo Gerald Gale, un marinaio che, avendo perso i documenti, ha virtualmente smarrito l'identit\u00e0, la nazionalit\u00e0 e il diritto a una vita normale. Di conseguenza, \u00e8 costretto a lavorare come aiuto fuochista a bordo di una carretta del mare. La nave \u00e8 spinta in una pericolosa navigazione intorno all'Europa e alle coste africane dagli armatori che sperano in un naufragio e di riscuotere cos\u00ec il premio assicurativo. Il romanzo \u00e8 un atto d'accusa contro l'avidit\u00e0 e la burocrazia. Alcuni biografi di Traven hanno riconosciuto nel romanzo \"La nave morta\" alcuni elementi autobiografici. Ipotizzando che B. Traven si identifichi con il rivoluzionario Ret Marut, appare evidente l'analogia tra il destino di Gale e la vita dello scrittore stesso, partito dal suo paese d'origine, costretto a lavorare nella sala caldaie di un battello a vapore in un viaggio dall'Europa al Messico.\nTra i suoi pi\u00f9 famosi romanzi, oltre a \"La nave morta\", si ricorda \"Il tesoro della Sierra Madre\", pubblicato in Germania nel 1927 con il titolo \"Der Schatz der Sierra Madre\". Le avventure narrate si svolgono ancora in Messico e vedono protagonisti un gruppo di avventurieri e cercatori d'oro statunitensi. Nel 1948 il libro fu adattato nell'omonimo film dal regista John Huston. Il film, interpretato da Humphrey Bogart e Walter Huston, ebbe grande successo commerciale vincendo nel 1949 tre Oscar.\nLa figura di Gerald Gales ritorna nel successivo romanzo dello scrittore, \"Il ponte nella giungla\" (\"Die Br\u00fccke im Dschungel\"), uscito a puntate sul \"Vorw\u00e4rts\" in edicola nel 1927 e pubblicato in versione estesa su libro nel 1929. Nel romanzo Traven, per primo, affronta compiutamente la questione dei nativi americani e le differenze tra la religione cristiana e le culture indiane in America Latina; questi temi ricorrono anche nei suoi successivi romanzi appartenenti al cosiddetto \"ciclo della giungla\".\nNel 1929 viene pubblicato il lungo romanzo di Traven \"La rosa bianca\" (\"Die Wei\u00dfe Rose\"), una storia epica presumibilmente basata su vicende reali, che racconta della sottrazione delle terre ai suoi proprietari nativi americani, da parte di una compagnia petrolifera statunitense.\nNegli anni 1930 Traven scrive e pubblica la maggior parte delle opere del \"ciclo della giungla\", una serie composta da sei romanzi: \"Carreta\" (\"Der Karren\", 1931), \"Speroni nella polvere\" (\"Regierung\", 1931), \"La marcia alla Monteira\" (\"Der Marsch ins Reich der Caoba\", 1933), \"Troza\" (\"Die Troza\", 1936), \"La ribellione degli impiccati\" (\"Die Rebellion der Gehenkten\", 1936), e \"Il generale dalla giungla\" (\"Ein General kommt aus dem Dschungel\", pubblicato nella traduzione in lingua svedese nel 1939 e in lingua originale tedesca l'anno successivo, nel 1940). I romanzi descrivono la vita dei nativi americani nel Chiapas nei primi anni del XX secolo, costretti a lavorare in condizioni inumane nella giungla, nella lavorazione del mogano confinati nei campi di lavoro (\"monterias\"); le dure condizioni di vita li spinsero alla ribellione che diede inizio alla rivoluzione messicana.\nDopo la serie della giungla B. Traven sospese la scrittura di romanzi, pubblicando solo racconti e brevi storie, come la fiaba messicana \"Macario\", originariamente scritta in inglese ma pubblicata per la prima volta in lingua tedesca nel 1950 a Zurigo. Alla storia, il cui titolo originale era \"The Healer\", \u00e8 stato attribuito il riconoscimento come miglior racconto dell'anno dal quotidiano \"The New York Times\" nel 1953. Dalla fiaba nel 1960 \u00e8 stato tratto il film \"Morte in vacanza\" (\"Macario\", 1960) del regista messicano Roberto Gavald\u00f3n, candidato al Premio Oscar del 1961 come miglior film straniero.\nL'ultimo romanzo di Taven \u00e8 stato \"Aslan Norval\", pubblicato nel 1960 ma per lungo tempo non tradotto in inglese; \u00e8 la storia di una milionaria statunitense, sposata ad un anziano uomo d'affari e allo stesso tempo innamorata di un giovane. La donna si prefigge un ambizioso progetto: scavare un canale attraverso gli Stati Uniti. L'argomento e il linguaggio utilizzato rendono l'opera differente da qualsiasi altra di Traven, tanto da essere stata rifiutata a lungo dagli editori che avevano dubbi circa la vera paternit\u00e0 del lavoro. Il romanzo fu anche tacciato di pornografia e volgarit\u00e0 e fu pubblicato solo dopo una profonda revisione stilistica dall'editore Johannes Sch\u00f6nherr che lo rese pi\u00f9 simile allo \"stile di Traven\". I dubbi sull'autore di \"Aslan Norval\", tuttavia, non sono ancora stati completamente fugati e rinvigoriscono il dibattito sulla vera identit\u00e0 di Traven e sull'autore dei romanzi da lui firmati.\nB. Traven \u00e8 stato autore di molti racconti e storie brevi, alcuni dei quali tuttora inediti. Oltre al gi\u00e0 menzionato racconto \"Macario\", lo scrittore rielabor\u00f2 la leggenda cosmogonica messicana \"La creazione del Sole e della Luna\" (\"Sonnen-Sch\u00f6pfung\", la cui prima edizione pubblicata in lingua ceca nel 1934 e solo successivamente edita nella lingua originale tedesca, nel 1936). La prima collezione di storie brevi di Traven, intitolata \"Der Busch\", usc\u00ec nel 1928; la seconda edizione, arricchita di altre storie, fu pubblicata nel 1930. Dal 1940 in poi molti dei suoi racconti sono apparsi in riviste e antologie in diverse lingue.\nUn'opera inusuale di Traven \u00e8 stata \"Land des Fr\u00fchlings \" (\"La terra della primavera\", 1928), un diario che ha per tema lo stato messicano del Chiapas che funge anche da pretesto per descrivere la sinistra e gli anarchici dal punto di vista dell'autore. Il libro, edito da B\u00fcchergilde Gutenberg come le sue altre opere, conteneva sessantaquattro pagine di fotografie scattate dallo scrittore stesso.\nInfluenza culturale.\nLa misteriosa storia di B. Traven \u00e8 stata di ispirazione all'autore Doug Dorst per il romanzo \"S. La nave di Teseo\", scritto in collaborazione con lo sceneggiatore J. J. Abrams pubblicato nel 2013."}
{"id": "77360", "revid": "1091378", "url": "https://it.wikipedia.org/wiki?curid=77360", "title": "Regole del backgammon", "text": "Di seguito sono esposte le regole del backgammon moderno ed alcune sue varianti.\nIntroduzione.\nIl \"backgammon\" \u00e8 un gioco per due persone. Si utilizza una tavola su cui sono disegnati ventiquattro triangoli, chiamati punte (\"points\"). I triangoli, a colori alterni, sono raggruppati in quattro quadranti, composti da sei punte ognuno. I quadranti sono chiamati tavola interna o casa (\"home board\") e tavola esterna (\"outer board\") del giocatore e del suo avversario. Le tavole interne e quelle esterne sono separate, al centro della tavola, da una striscia chiamata \"bar\".\nPer ciascun giocatore le punte sono numerate a partire dalla propria tavola interna. Il punto pi\u00f9 lontano per ogni giocatore \u00e8 quindi il ventiquattro, che equivale alla punta uno dell'avversario. Ciascun giocatore possiede quindici pedine di un proprio colore.\nIl posizionamento iniziale delle pedine \u00e8: 2 pedine su ogni punto ventiquattro, 5 su ogni punto tredici, 3 su ogni punto otto e 5 su ogni punto sei.\nEntrambi i giocatori possiedono una coppia di dadi e per tirarli utilizzano un bussolotto. Un dado (o cubo) del raddoppio (\"doubling cube\"), con i numeri 2, 4, 8, 16, 32 e 64 riportati sulle facce, \u00e8 utilizzato per tener traccia della puntata corrente e per aumentarla durante lo svolgimento della partita.\nLo scopo del gioco.\nLo scopo del gioco, per ogni giocatore, \u00e8 quello di portare tutte le proprie pedine nella propria casa e successivamente di portarle fuori (\"bear off\"). Il primo giocatore che le ha portate fuori tutte vince la partita.\nIl movimento delle pedine.\nPer iniziare la partita, ogni giocatore lancia un singolo dado. Chi ha ottenuto il numero pi\u00f9 alto parte per primo ed i numeri da utilizzare per la prima mossa sono proprio quelli che si sono ottenuti con i due dadi appena lanciati. Se entrambi i giocatori hanno ottenuto lo stesso numero, allora i dadi devono essere tirati nuovamente fino a quando i numeri ottenuti saranno diversi. Dopo questo lancio di partenza, i giocatori tireranno la propria coppia di dadi a turni alterni. Per evitare contestazioni, un lancio \u00e8 considerato valido solo se entrambi i dadi si fermano in piano sulla tavola interna.\nI numeri ottenuti con i dadi indicano di quanti punti (\"pips\"), il giocatore deve muovere le proprie pedine. Le pedine devono sempre essere mosse in avanti, verso le punte corrispondenti a numeri pi\u00f9 bassi. Le regole per il movimento delle pedine sono le seguenti:\nMangiare e rientrare.\nUna singola pedina, qualsiasi sia il colore, che occupi da sola un punto \u00e8 detta \"scoperta\" (\"blot\"). Se una pedina finisce su una pedina scoperta dell'avversario, quest'ultimo viene mangiato o colpito (\"hit\") e posto sul \"bar\".\nOgni volta che un giocatore ha una o pi\u00f9 pedine sul \"bar\", \u00e8 obbligato, come prima mossa, a far rientrare \"tutte\" le proprie pedine nella tavola interna dell'avversario. Ci\u00f2 consiste nel prelevarla dal bar e porla su una punta aperta, il cui numero corrisponde ad uno dei due dadi lanciati.\nAd esempio, se un giocatore ottiene 4 e 6, pu\u00f2 far rientrare una pedina sul punto 4 o sul 6 dell'avversario, a meno che uno o entrambi i punti siano gi\u00e0 occupati da due o pi\u00f9 pedine avversarie.\nSe nessun punto \u00e8 aperto, il giocatore perde il suo turno. Se un giocatore pu\u00f2 sfruttare solo parzialmente i numeri che ha ottenuto per il rientro, \u00e8 obbligato a far rientrare pi\u00f9 pedine possibili e deve rinunciare alle mosse rimanenti.\nDopo che l'ultima pedina \u00e8 rientrata dal \"bar\", il giocatore deve usare gli eventuali numeri non utilizzati dei dadi muovendo quella stessa pedina oppure una qualsiasi altra.\nPortare fuori le pedine.\nUna volta che un giocatore ha portato tutte le sue 15 pedine sulla propria casa, pu\u00f2 iniziare a portarle fuori dalla tavola (\"bear off\"). Un giocatore porta fuori una pedina tirando un numero corrispondente al punto in cui si trova la pedina e rimuovendo tale pedina dalla tavola. Quindi, tirando un 6, il giocatore pu\u00f2 portare fuori una pedina che si trova sulla punta sei.\nSe non ci sono pedine su uno dei punti indicati dai dadi, il giocatore deve muovere in maniera legale una pedina che si trova su un punto corrispondente ad un numero pi\u00f9 alto. Se non ci sono pedine neppure su un punto pi\u00f9 alto, allora il giocatore deve rimuovere una pedina dal punto pi\u00f9 alto che \u00e8 ancora occupato da una qualche sua rimanente pedina. Il giocatore non \u00e8 per\u00f2 obbligato a portare fuori una pedina nel caso ci siano altre mosse consentite.\nPer far uscire una qualsiasi pedina, un giocatore deve avere tutte le sue pedine ancora in gioco sulla sua tavola interna. Se una pedina viene mangiata mentre \u00e8 in corso il processo per portarle fuori, prima di riprendere tale processo, la pedina mangiata deve essere riportata sulla propria tavola interna. Il primo giocatore che porta fuori tutte e 15 le pedine ha vinto la partita.\nIl raddoppio.\nIl \"backgammon\" pu\u00f2 essere giocato concordando una certa posta per ogni punto partita; si comincia con il punto partita pari ad 1. Durante il corso della partita, un giocatore che crede di avere un sufficiente vantaggio, pu\u00f2 proporre il raddoppio (\"double\") di questa posta. Pu\u00f2 fare questa operazione solo all'inizio del suo turno e prima di tirare i dadi.\nUn giocatore a cui \u00e8 stato offerto un raddoppio pu\u00f2 rifiutare, nel qual caso concede la partita all'avversario e perde quindi un punto. Altrimenti deve accettare il raddoppio e giocare per la posta in palio raddoppiata. Un giocatore che accetta il raddoppio diventa proprietario del cubo e solo lui potr\u00e0 eventualmente proporre un ulteriore raddoppio (\"redouble\").\nCos\u00ec se un giocatore rifiuta un nuovo raddoppio, egli concede all'avversario i punti che erano in palio prima del raddoppio. Se invece accetta, diventa il nuovo proprietario del cubo e la partita continua con una posta raddoppiata rispetto a quella precedente. Non esiste un limite per il numero di raddoppi in una partita (ma di solito, nelle sfide tra professionisti, non si supera il valore di 8, cio\u00e8 tre raddoppi nella stessa partita).\n\"Gammon\" e \"Backgammon\".\nSe alla fine della partita il giocatore sconfitto ha portato fuori almeno una pedina, allora egli perde soltanto il valore indicato dal cubo (un punto nel caso non ci siano stati raddoppi); questa \u00e8 la vittoria semplice. Se invece lo sconfitto \"non\" ha portato fuori alcuna pedina, allora ha subito un \"gammon\" e perde quindi il \"doppio\" del valore indicato dal cubo. Se, nel caso peggiore, lo sconfitto non ha portato fuori alcuna pedina ed ha ancora una o pi\u00f9 pedine sul \"bar\" o sulla tavola interna del vincitore, allora ha subito \"backgammon\" e perde perci\u00f2 il \"triplo\" del valore indicato dal cubo.\nRegole facoltative.\nLe seguenti regole facolative sono ampiamente utilizzate nelle partite a soldi.\nVarianti.\nSe si ricorda la storia millenaria di questo gioco non pu\u00f2 stupire il fatto che esista una moltitudine di altri giochi che condividono col \"backgammon\" l'uso della tavola a 24 punte.\nDi seguito sono presentate due varianti strettamente connesse al moderno \"backgammon\".\nPer una panoramica pi\u00f9 ampia si faccia per\u00f2 riferimento a quanto riportato nei collegamenti esterni.\nLa \"chouette\".\nLa \"chouette\" (da leggersi \"sciu-ett\") \u00e8 un modo per giocare a \"backgammon\" in pi\u00f9 di due giocatori. Rispetto alla classica partita uno contro uno, la \"chouette\" pu\u00f2 offrire molti vantaggi quando ci si trovi all'interno di un club. \u00c8 infatti molto divertente, socializzante ed avvincente. Inoltre, giocando una \"chouette\", un giocatore pu\u00f2 partecipare solo a qualche partita oppure prendersi una breve pausa quando lo desideri.\nLa seguente descrizione contiene le regole generali per le \"chouette\". Vi sono per\u00f2 moltissime variazioni a queste regole, e i nuovi arrivati in un \"club\" dovrebbero prendersi del tempo per imparare le usanze locali prima di giocare.\nOrdine di gioco.\nPer iniziare, ogni giocatore lancia un dado, e nel caso due o pi\u00f9 dadi mostrino lo stesso numero, questi ultimi vengono rilanciati. Il giocatore che ha ottenuto il numero pi\u00f9 alto diventa il \"box\" e gioca contro tutti gli altri, che costituiscono una squadra (\"team\"). Il giocatore che ha ottenuto il secondo numero pi\u00f9 alto diventa il capitano della squadra. Il compito del capitano \u00e8 quello di lanciare i dadi e di muovere le pedine per la propria squadra. Gli altri giocatori sono ordinati in base al il punteggio dei loro lanci.\nQuando il \"box\" vince una partita, riscuote la vincita da ogni membro della squadra. A questo punto il capitano passa in fondo alla coda, ed il successivo membro della squadra diviene il nuovo capitano. Quando \u00e8 la squadra a vincere, il \"box\" deve pagare il debito ad ogni membro e passare in fondo alla coda; il nuovo \"box\" diviene a questo punto colui che era il capitano.\nI giocatori possono lasciare una \"chouette\" o rientrarci in qualunque momento. Ogni nuovo giocatore entra partendo dall'ultima posizione della coda.\nConsultazioni.\nLe abitudini di gioco possono essere diverse: in alcune \"chouette\", \u00e8 consentito consultarsi liberamente sulle mosse da compiere. In altre \u00e8 proibito. Un compromesso popolare permette le consultazioni solo dopo che il cubo \u00e8 stato girato (cio\u00e8, qualcuno ha raddoppiato).\nGiocare con un solo cubo.\nUna \"chouette\" pu\u00f2 essere giocata sia con un singolo cubo che con pi\u00f9 cubi. In una partita a singolo cubo, l'unica decisione che i componenti della squadra possono prendere singolarmente riguarda l'accettare o meno un raddoppio. Se il \"box\" raddoppia, ogni giocatore della squadra pu\u00f2 decidere da solo se giocare o rifiutare. Quelli che rifiutano perdono la loro posta, che viene incassata dal \"box\", ed escono dal gioco potendo rientrare solo alla partita successiva e perdono qualsiasi diritto di consultazione. I giocatori che hanno accettato prendono il posto degli uscenti secondo l'ordine stabilito in partenza. Se il capitano rifiuta un raddoppio, mentre qualche altro membro della squadra accetta, allora diviene nuovo capitano il componente della squadra, rimasto ancora in gioco, meglio piazzato nella coda ed il precedente capitano finisce in fondo alla coda.\nSe un solo giocatore accetta un cubo.\nEsiste una regola comunemente accettata nelle \"chouette\" con cinque o pi\u00f9 partecipanti: se tutti i membri della squadra tranne uno rifiutano il raddoppio del \"box\", allora anche colui che avrebbe accettato deve rifiutare. Questa regola previene situazioni in cui la maggior parte dei giocatori non ha interesse nella continuazione della partita.\nUn'altra regola popolare \u00e8 quella per cui, quando un singolo giocatore accetta il raddoppio iniziale del \"box\", \u00e8 obbligato ad accettare un cubo \"extra\" posto a 2 (\"2-cube\") da un qualsiasi membro della squadra che desideri pagargli un punto partita. Colui che ha ricevuto il cubo \"extra\" possiede ora pi\u00f9 cubi che pu\u00f2 utilizzare individualmente per lanciare un raddoppio e per i quali dovr\u00e0 pagare od incassare nel solito modo indicato dalle regole.\nGiocare con pi\u00f9 cubi.\nMoltissime \"chouette\" oggi utilizzano pi\u00f9 cubi. Ogni giocatore possiede il proprio cubo del raddoppio. Il \"box\" pu\u00f2 offrire il raddoppio ai singoli componenti della squadra e ciascuno di essi pu\u00f2 decidere se e quando lanciare il raddoppio al \"box\".\nCon cubi multipli in gioco, diviene possibile per il \"box\" vincere contro alcuni giocatori e perdere contro altri. Sorge quindi il problema di quando un giocatore mantiene la propria posizione nel \"box\". La regola comune che si utilizza in questo caso \u00e8 che il giocatore continua a fare il \"box\" fin quando sconfigge il capitano, che nel caso contrario prende il suo posto.\nIl compagno del \"box\".\nNelle \"chouette\" con otto o pi\u00f9 giocatori, spesso viene permesso al \"box\" di avere un compagno. La collaborazione con il \"box\" viene offerta a rotazione, partendo dal capitano e proseguendo a ritroso lungo al coda. Se nessuno offre la propria collaborazione, il compagno del \"box\" sar\u00e0 scelto a sorte tra tutti i componenti della squadra ad esclusione del capitano.\nIl \"Match Play\".\nQuando viene disputato un torneo di \"backgammon\", lo stile della competizione per decidere il vincitore \u00e8 tipicamente l'organizzazione di incontri (\"match play\"). I partecipanti sono accoppiati, ed ogni coppia gioca una serie di partite per decidere chi passer\u00e0 al turno successivo del torneo. Questa serie di partite \u00e8 chiamata appunto incontro (\"match\").\nGli incontri vengono giocati su uno specificato numero di punti. Il primo giocatore che accumula il numero richiesto di punti, vince l'incontro. I punti sono assegnati come segue: un punto per la vittoria semplice, due per il \"gammon\" e tre per il \"backgammon\". Il cubo del raddoppio viene utilizzato e quindi i giocatori vincono il valore del gioco moltiplicato per il valore del cubo (per esempio, se un giocatore vince un \"gammon\" con il cubo a 2, ottiene 4 punti).\nLa regola di Crawford e il \"Crawford game\".\nGli incontri vengono normalmente giocati utilizzando la regola di \"Crawford\". Tale regola stabilisce che se un giocatore raggiunge un punteggio per cui gli manca un solo punto per vincere l'incontro, nessuno dei due giocatori pu\u00f2 raddoppiare nella partita immediatamente seguente. Questa partita senza raddoppio (\"cubeless\") viene tipicamente chiamata \"Crawford game\". Dopo di questa, se l'incontro non si \u00e8 ancora concluso, il cubo del raddoppio torna ad essere utilizzabile.\nAltre precisazioni.\nNon esiste nessun \"bonus\" se si fanno pi\u00f9 punti di quanti richiesti per vincere l'incontro. Poich\u00e9 l'unico scopo \u00e8 solo vincere l'incontro, la portata della vittoria non ha importanza.\nRaddoppi automatici, \"beavers\" e la regola di \"Jacoby\" non sono utilizzati durante gli incontri.\nLe domande pi\u00f9 frequenti.\nMovimento delle pedine.\nCos'\u00e8 un blocco?\nUn blocco, o sbarramento (\"prime\") \u00e8 una sequenza di 6 punti consecutivi ognuno dei quali occupato da almeno due pedine di uno stesso colore (cio\u00e8 da 6 \"case\" consecutive). Quando si riesce a costruire un blocco, nessuna pedina avversaria potr\u00e0 scavalcarlo fino a quando resta intatto. Infatti una pedina non pu\u00f2 fermarsi su un punto bloccato e non pu\u00f2 nemmeno muovere pi\u00f9 di sei punti in un solo balzo.\nNel seguente esempio, il Rosso ha costruito un blocco ed intrappolato la pedina pi\u00f9 lontana del Bianco rimasta sul ventiquattro.\nCosa significa \"essere chiusi\"?\nQuando un giocatore ha costruito un blocco contenuto completamente sulla sua tavola interna ed ha mangiato uno o pi\u00f9 pedine scoperte del suo avversario, quest'ultimo \"\u00e8 chiuso\" (\"closed out\"). Le sue pedine mangiate rimarranno sul \"bar\", quindi non potr\u00e0 muovere fino a quando il suo avversario non aprir\u00e0 uno dei punti della propria tavola interna.\nPosso passare il turno se non mi piacciono i numeri che ho ottenuto con i dadi?\nSe ci sono mosse legalmente consentite, \u00e8 obbligatorio giocare i numeri ottenuti. Non esiste nel \"backgammon\" la possibilit\u00e0 di passare il turno oppure di ritirare i dadi.\nC'\u00e8 un limite al numero di pedine che possono stare su un punto?\nNon esiste un limite al numero di pedine che possono occupare un punto. Infatti, \u00e8 possibile avere anche tutte e 15 le pedine su un unico punto (anche se \u00e8 molto raro). Quando si hanno pi\u00f9 di 5 pedine su un punto, di solito \u00e8 una buona idea impilare qualche pedina sopra le altre.\nMangiare e Rientrare.\nC'\u00e8 un numero massimo di pedine che possono stare contemporaneamente sul \"bar\"?\nNon c'\u00e8 nessun limite. Anche se raramente, pu\u00f2 succedere di vedere pi\u00f9 di 6 pedine contemporaneamente sul \"bar\".\nPosso muovere altre pedine durante un turno in cui devo far rientrare una pedina dal \"bar\"?\nSe non si hanno altre pedine sul \"bar\", allora \u00e8 obbligatorio utilizzare il numero del dado non sfruttato per muovere o la stessa pedina che \u00e8 rientrata dal \"bar\" oppure una diversa. Se invece non \u00e8 possibile far rientrare tutte le tue pedine dal \"bar\", allora \u00e8 obbligatorio farne rientrare il maggior numero possibile e rinunciare al resto dei numeri ottenuti dai dadi.\n\u00c8 possibile raggiungere una posizione di stallo nel \"backgammon\"?\nCon posizione di stallo si intende una posizione in cui nessuno dei due giocatori pu\u00f2 pi\u00f9 muovere. \u00c8 possibile immaginare una situazione del genere se entrambi i giocatori hanno pedine nel \"bar\" e tavole interne chiuse. Nessun giocatore in questo caso pu\u00f2 rientrare e quindi nessuno potr\u00e0 pi\u00f9 muovere ed il gioco sarebbe bloccato.\nMa una tale situazione non pu\u00f2 essere raggiunta attraverso mosse consentite dal regolamento. Ecco il perch\u00e9. Supponiamo una situazione con entrambe le tavole interne chiuse. Qualcuno tra i due avversari avr\u00e0 chiuso la propria tavola interna per primo; supponiamo sia stato il Bianco:\nQuindi una situazione di doppia chiusura non potr\u00e0 mai essere raggiunta.\nPortare fuori le pedine.\nSono obbligato a portare fuori una pedina anche se non voglio?\nLe regole richiedono che vengano utilizzati entrambi i numeri ottenuti dai dadi (quattro se esce un doppio) se ci\u00f2 \u00e8 possibile. Se si possono giocare delle mosse che non coinvolgano l'uscita delle pedine, \u00e8 lecito giocarle. Se invece l'unica mossa consentita \u00e8 quella di portare fuori una pedina, allora tale mossa deve essere giocata.\nQui \u00e8 rappresentato un esempio in cui \u00e8 obbligatorio portare fuori le pedine. Il Bianco ha ottenuto 4 e 3. In questa posizione, \u00e8 obbligato a portare fuori una pedina dal punto 3 ed un'altra dal punto 4 - \u00e8 infatti l'unica mossa legale che consente al Bianco di sfruttare entrambi i numeri.\nQui c'\u00e8 un esempio in cui il Bianco pu\u00f2 portare fuori una oppure due pedine. Se il bianco porta fuori due pedine, lascia una pedina scoperta. Ma ci\u00f2 non \u00e8 necessario. Il Bianco pu\u00f2 utilizzare il 2 per muovere una pedina dal punto quattro al punto due e poi pu\u00f2 usare il 4 per portare fuori una pedina dal punto due. Il risultato \u00e8 di aver portato fuori una pedina senza lasciarne una scoperta.\nPosso portare fuori una pedina da una punta il cui numero \u00e8 minore di quelli ottenuti con i dadi?\nL'unico caso in cui si pu\u00f2 portare fuori una pedina da una punta pi\u00f9 bassa \u00e8 quando non ci sono altre pedine sulle punte pi\u00f9 alte. Si pu\u00f2 utilizzare un 5 per portare fuori una pedina dal punto tre solo se non hai altre pedine sul quattro, sul cinque e sul sei (e naturalmente non si hanno pedine fuori dalla casa).\nNella seguente posizione, il Bianco pu\u00f2 (e deve) utilizzare il 6 per portare fuori una pedina dal punto cinque, ma non ha modo di giocare il 4. Non \u00e8 consentito utilizzare il 4 per portare fuori una pedina dal punto tre in quanto vi sono ancora pedine bianche sul punto cinque. Ed il Bianco non pu\u00f2 neppure muovere una pedina dal punto cinque in quanto la mossa \u00e8 bloccata dalle due pedine del Rosso nel punto uno.\nQui c'\u00e8 un altro esempio. Questa volta al Bianco \"non \u00e8 consentito\" portare fuori una pedina dal punto sei. Il motivo \u00e8 che l'unico modo di utilizzare entrambi i numeri ottenuti con i dadi \u00e8 di muovere dal sei al due (usando il 4) e poi portare fuori una pedina dal punto cinque (usando il 6).\nIl raddoppio.\nPosso raddoppiare anche se ho una pedina sul \"bar\"?\n\u00c8 consentito raddoppiare ogni volta che \u00e8 il proprio turno e i dadi non sono stati ancora lanciati. \u00c8 incluso anche il turno in cui i dadi non vengono lanciati in quanto si hanno pedine sul \"bar\" ed il proprio avversario ha la tavola interna chiusa.\nC'\u00e8 un limite al numero di volte che pu\u00f2 essere offerto il raddoppio in una partita?\nNon c'\u00e8 limite. L'unica restrizione \u00e8 che un giocatore non pu\u00f2 raddoppiare due volte consecutivamente. Una volta offerto il raddoppio, infatti, il cubo passa in mano al giocatore che eventualmente lo ha accettato.\nCos'\u00e8 un \"raccoon\"? Un \"otter\"?\nDopo l'inizio del gioco, se un giocatore (A) ritiene di avere un certo vantaggio nella partita in corso, pu\u00f2 raddoppiare all'avversario (B). Se B accetta il raddoppio, il cubo vale ora 2. Questo \u00e8 un raddoppio ordinario.\nEsiste una regola facoltativa che dice che se B crede di essere il favorito accettando il raddoppio, pu\u00f2 proporre di raddoppiare a 4 immediatamente senza rinunciare al possesso del cubo. Questa azione \u00e8 chiamata \"beaver\" (castoro).\nAlcune persone giocano con un'ulteriore regola che consente ad A, qualora A ritenga ancora di essere lui il favorito dopo il \"beaver\" di B, di girare immediatamente il cubo su 8. Questo \u00e8 chiamato \"raccoon\" (procione).\nAlcune persone giocano con un'ulteriore possibile \"ri-raddoppio\": se B crede di essere il favorito dopo il \"raccoon\" di A, pu\u00f2 a sua volta raddoppiare a 16. Questo \u00e8 chiamato \"otter\" (lontra) oppure con un nome di qualche altro animale simile.\nDurante tutti questi raddoppi immediati (\"beaver\", \"raccoon\" o \"otter\"), il cubo non cambia possessore. Solamente un raddoppio ordinario trasferisce tale possesso. Tutti questi particolari raddoppi dai nomi di animale devono essere fatti immediatamente dopo che il raddoppio iniziale \u00e8 stato accettato e senza che sia intervenuto un lancio di dadi o lo spostamento di pedine.\nDomande sul \"Match Play\".\nDurante un incontro \u00e8 consentito/morale raddoppiare al primo turno?\nSupponiamo che io ed il mio avversario abbiamo appena finito il \"Crawford game\". Sto inseguendo il mio avversario a cui serve solo un punto per vincere l'incontro. Faccio qualcosa di sbagliato se raddoppio al mio primo turno della prossima partita?\nRaddoppiare alla prima possibilit\u00e0 quando si sta inseguendo l'avversario dopo il \"Crawford game\" \u00e8 assolutamente accettabile. Infatti \u00e8 una buona strategia perch\u00e9 se si perde la partita in ogni caso si perde anche l'incontro. Raddoppiare garantisce di conquistare almeno due punti nel caso si riesca a vincere la partita.\nNon c'\u00e8 ragione di sentirsi colpevoli di raddoppiare prima che si abbia un chiaro vantaggio sull'avversario. Non aver potuto raddoppiare durante il \"Crawford game\" \u00e8 gi\u00e0 di per s\u00e9 un prezzo alto da pagare. Avendo finalmente ora la possibilit\u00e0 di raddoppiare, bisognerebbe farlo per avere il massimo vantaggio da questa azione.\nUn certo numero di anni fa, in alcuni tornei veniva utilizzata una regola chiamata \"Holland rule\". Tale regola dice che dopo il \"Crawford game\", il giocatore in svantaggio non pu\u00f2 raddoppiare prima del suo terzo turno. Questa regola \u00e8 utilizzata molto raramente oggi.\nBibliografia.\nSono pochi i libri sul backgammon pubblicati in italiano, e ancor meno quelli che si trovano tuttora in commercio.\nDella lista proposta di seguito, solo i \"De Toffoli\" ed il \"Goren\" dovrebbero ancora trovarsi nelle librerie.\nSono invece numerosissimi i testi pubblicati in lingua inglese. Per un elenco pi\u00f9 corposo e per la consultazione di recensioni su molti di questi libri (sia in italiano che in inglese) si faccia riferimento a quanto riportato nei collegamenti esterni.\nCollegamenti esterni.\ntra cui, quelli pi\u00f9 famosi"}
{"id": "77381", "revid": "1833487", "url": "https://it.wikipedia.org/wiki?curid=77381", "title": "Nichiren", "text": "Chiamato alla nascita con il nome di Zennichimaro (\u5584\u65e5\u9ebf), lo cambi\u00f2, nel 1238, in Zesh\u014d-b\u014d Rench\u014d (\u662f\u751f\u623f\u84ee\u9577) quando fu ordinato monaco e infine nel 1253 assunse il nome di Nichiren (\u65e5\u84ee) con cui viene ricordato.\nBiografia.\nNascita, istruzione, primi insegnamenti.\nNichiren nacque a Kominato, un piccolo villaggio di pescatori, nell'antica provincia di Awa durante il periodo Kamakura. All'et\u00e0 di 11 anni inizi\u00f2 i suoi studi buddhisti nel vicino monastero, di scuola Tendai, il Seich\u014d-ji (\u6e05\u6f84\u5bfa, chiamato anche Kiyosumi-dera), venendo ordinato monaco tendai con il nome di Zesh\u014d-b\u014d Rench\u014d all'et\u00e0 di 16 anni. Studi\u00f2 sotto il maestro D\u014dzen-b\u014d (\u9053\u5584\u623f, ?-1276) che lo inizi\u00f2 alla pratica del \"nembutsu\" (\u5ff5\u4f5b).\nPoco dopo lasci\u00f2 il tempio Seich\u014d-ji per continuare i suoi studi a Kamakura dove, come era costume per i monaci Tendai, approfond\u00ec le dottrine del Buddhismo Zen e dello J\u014ddo-sh\u016b. Diversi anni dopo lo troviamo a perfezionare gli studi nella zona di Ky\u014dto\u2013Nara, dove erano situati tutti i maggiori centri buddhisti dell'epoca. In particolare, nel 1242 \u00e8 attestata la sua presenza sul Monte Hiei, sede dello Enrya oggetto di uno degli studi pi\u00f9 importanti (il \"Mi\u00e0of\u01ce li\u00e1nhu\u0101 j\u012bngxu\u00e1n y\u00ec\" \u5999\u6cd5\u84ee\u83ef\u7d93\u7384\u7fa9, anche \"F\u01cehu\u0101 xu\u00e1ny\u00ec\", Il profondo significato del Sutra del Loto della Legge meravigliosa, giapp. \"My\u014dh\u014d renge ky\u014dgen gi\", T.D. 1716, 33.618-815) del patriarca cinese Zh\u00ecy\u01d0 (\u667a\u9857, 538-597), autore che Nichiren conosceva perfettamente e che verr\u00e0 pi\u00f9 volte citato nei suoi scritti. Il riconoscimento di tale esclusiva preminenza lo port\u00f2 a distaccarsi dagli altri insegnamenti buddhisti, compresi alcuni della stessa scuola Tendai, e, nel 1253, a rientrare al Seich\u014d-ji.\nIl 28 giorno del quarto mese 1253 proclam\u00f2 pubblicamente, e per la prima volta, che tutte le forme di Buddhismo erano incomplete e false e che solo gli insegnamenti del \"Sutra del Loto\" contenevano l'autentico Buddhismo. Proclam\u00f2 anche la pratica della recitazione del suo titolo, il \"Nam my\u014dh\u014d renge ky\u014d\" (\u5357\u7121\u5999\u6cd5\u84ee\u83ef\u7d4c), come pratica buddhista esclusiva. Con questo atto egli intendeva affermare che la devozione e la pratica della recitazione del Sutra del Loto erano l'unico \"vero Buddhismo\" per l'epoca storica attuale (indicata come \"Mapp\u014d\", \u672b\u6cd5, Ultimo periodo del Dharma). In questa occasione mut\u00f2 anche il suo nome in Nichiren dove il carattere \"kanji\" per \"nichi\" (\u65e5) significa \"sole\" e quello per \"ren\" (\u84ee) significa \"loto\".\nDa questa data la vita di Nichiren \u00e8 caratterizzata da continui conflitti con le autorit\u00e0 politiche e religiose del suo Paese. Sempre da questa data, che tutte le scuole del Buddhismo Nichiren nate successivamente prendono come data della loro fondazione (\u7acb\u5b97: \"rissh\u016b\"), Nichiren inizi\u00f2, dopo essere stato espulso dal monastero Tendai Seich\u014d-ji, a diffondere i suoi insegnamenti da Kamakura che all'epoca era la capitale \"de facto\" del Giappone essendo la localit\u00e0 di residenza dello Sh\u014dgun.\nDiversi praticanti buddhisti, monaci e laici (tra cui numerosi samurai), iniziarono presto a seguire i suoi insegnamenti e a riconoscerlo come autorit\u00e0 religiosa.\nI primi anni di insegnamento e il \"Rissh\u014d Ankoku Ron\".\nNichiren fu una figura estremamente controversa fin dalla fondazione del Buddhismo da lui insegnato, e molte delle scuole nate dai suoi insegnamenti continuano oggi tali controversie (vedi Buddhismo Nichiren). Alla base degli spunti polemico-dottrinali vi \u00e8 la considerazione per i seguaci di ognuna di queste scuole, come lo fu all'inizio per lo stesso Nichiren, che la loro \"dottrina\" sia l'unica forma corretta di Buddhismo.\nNon era comunque intenzione di Nichiren quella di riformare il Buddhismo giapponese quanto piuttosto quello di far s\u00ec che cessasse il supporto del governo alle scuole che lo rappresentavano in quel momento storico e di dissuadere i buddhisti giapponesi dal seguirle perch\u00e9 egli era convinto che queste scuole non insegnavano l'autentico Buddhismo, il quale corrispondeva esclusivamente alle dottrine esposte nel \"Sutra del Loto\".\nNichiren espresse chiaramente questa posizione in uno dei suoi scritti pi\u00f9 importanti, il \"Rissh\u014d Ankoku Ron\" (\u7acb\u6b63\u5b89\u56fd\u8ad6, Assicurare la pace nel paese attraverso la propagazione del vero Buddhismo, 1260). Questo scritto rappresenta il primo di tre ammonimenti alle autorit\u00e0 politiche del Giappone dell'epoca, ovvero al clan H\u014dj\u014d (\u5317\u6761\u6c0f, H\u014dj\u014d-uji) che ricoprirono il ruolo di \" shikken\" (\u57f7\u6a29) dal 1213 al 1333.\nIn questo scritto Nichiren espose la necessit\u00e0 che lo stesso imperatore riconoscesse e accettasse l'unica vera e corretta forma di Buddhismo (\u7acb\u6b63: \"rissh\u014d\", cinese: \"l\u00eczh\u00e8ng\") come l'unico modo per dare pace e prosperit\u00e0 al paese ponendo fine alle sofferenze che lo angustiavano. E la vera e corretta forma di insegnamento buddhista, secondo Nichiren, risiedeva nella recitazione del titolo del Sutra del Loto (\"daimoku\" \u984c\u76ee), tutti gli altri insegnamenti propugnati dalle altre scuole non rappresentavano l'autentico Dharma del Buddha \u015a\u0101kyamuni.\nIn particolare le critiche di Nichiren alle altre scuole buddhiste, riportate nel \"Rissh\u014d Ankoku Ron\", vertevano:\nDa ci\u00f2 si evince che, in ultima analisi, Nichiren non ha mai avuto intenzione di fondare una nuova scuola buddhista quanto piuttosto quella di riportare l'insegnamento buddhista alle origini ovvero alla preminenza del \"Sutra del Loto\" cos\u00ec come insegnato nell'antica scuola cinese Ti\u0101nt\u00e1i e dal suo fondatore Zh\u00ecy\u01d0 (giapp. Chigi o Chisha).\nFatto salvo la scuola Shingon, tutti i fondatori delle scuole criticate da Nichiren erano, peraltro come lo stesso Nichiren, monaci Tendai che avrebbero dovuto, secondo gli stessi insegnamenti di questa scuola, predicare la preminenza del \"Sutra del Loto\" sulle altre dottrine.\nRispetto alla scuola cinese Ti\u0101nt\u00e1i e al suo fondatore Zh\u00ecy\u01d0, costanti riferimenti scritturali per Nichiren, le uniche importanti modifiche apportate da Nichiren furono la predicazione della esclusiva pratica del \"daimoku\", ritenuta unica pratica spirituale esercitabile nell'era del \"mapp\u014d\", e il rifiuto di creare un sistema che accogliesse insegnamenti differenti.\nBasandosi su profezie e previsioni fatte in diversi Sutra dal Buddha \u015a\u0101kyamuni, Nichiren attribu\u00ec l'avvento di malattie, epidemie e disastri naturali (in particolare siccit\u00e0, tifoni e terremoti) del suo tempo all'adesione dell'imperatore e della popolazione alle altre forme di Buddhismo che egli considerava eretiche o inadatte all'epoca del \"mapp\u014d\", in accordo alla visione buddhista giapponese del tempo che divideva la storia successiva alla morte del Buddha \u015a\u0101kyamuni in tre distinti periodi:\nNel \"Rissh\u014d Ankoku Ron\" inoltre, in accordo alle medesime predizioni, egli fece presente che il non adottare la corretta forma di Buddhismo avrebbe lasciato il paese aperto a ulteriori e nuovi disastri, inclusi conflitti armati e pi\u00f9 specificamente ribellioni interne e invasioni straniere.\nBench\u00e9 non ricevesse alcuna risposta ufficiale a questo trattato esso non pass\u00f2 inosservato alle altre autorit\u00e0 religiose che lo criticarono severamente.\nIl proclama di Nichiren irrit\u00f2 soprattutto il pi\u00f9 importante membro del clan H\u014dj\u014d, H\u014dj\u014d Shigetoki (\u5317\u6761\u91cd\u6642, 1198-1261), fervente buddhista della Terra pura e, come conseguenza di ci\u00f2, nel 1261 Nichiren venne arrestato ed esiliato nella penisola di Izu. Fu perdonato nel 1263 ma, nel 1264 durante una visit\u00e0 alla sua citt\u00e0 natale, Nichiren sub\u00ec un tentato omicidio da parte di un suo vecchio nemico, T\u014dj\u014d Kagenobu, anche lui fervente seguace dell'Amidismo.\nPunto di svolta.\nGli anni successivi della vita di Nichiren furono caratterizzati da una diffusione sempre crescente dei suoi insegnamenti, in particolare nelle zone occidentali del Giappone e questo acu\u00ec ulteriormente il risentimento delle altre autorit\u00e0 buddhiste. Secondo lo studioso giapponese Watanabe H\u014dy\u014d:\nNel 1268 un ambasciatore coreano sbarc\u00f2 in Giappone per chiedere il tributo a Kublai Khan, imperatore dei Mongoli. Nichiren invi\u00f2 nuovamente una missiva al clan H\u014dj\u014d ricordandogli le sue predizioni sulle sventure nel Giappone se non avesse abbracciato la fede nel \"Sutra del Loto\": i governanti ignorarono il suo nuovo proclama ma numerose persone del popolo spaventate da una possibile invasione mongola abbracciarono il credo da lui divulgato.\nDopo un acceso scontro con un monaco molto influente dell'epoca, Ninsh\u014d Ry\u014dkan (\u826f\u89b3, 1217-1303), Nichiren fu nuovamente interrogato dalle autorit\u00e0 nel settembre 1271. Egli us\u00f2 questa occasione per sottoporre un nuovo ammonimento alla presenza di Hei no Saemon (\u5e73\u306e\u5de6\u885b\u9580, chiamato anche \u5e73\u983c\u7db1: Taira no Yoritsuna, ?-1293), un politico e un samurai molto potente.\nA seguito di questo episodio, due giorni dopo, il 12 di settembre, Hei no Saemon accompagnato da alcuni samurai prelev\u00f2 Nichiren dalla sua abitazione a Matsubagayatsu (Kamakura) allo scopo, secondo le tradizioni Nichiren, di decapitarlo: ma, sempre secondo queste tradizioni, un evento astronomico descritto come una grande esplosione di luce si manifest\u00f2 sul luogo dell'esecuzione (Tatsunokuchi) terrorizzando i samurai e impedendo loro di portarla a termine.\nQuesto accaduto \u00e8 conosciuto come la \"Persecuzione di Tatsunokuchi\" ed \u00e8 considerato dal Buddhismo Nichiren il vero punto di svolta nella vita di Nichiren, indicato dalla tradizione delle sue scuole come \"Hosshaku kempon\" (\u767a\u8ff9\u9855\u672c) ovvero \"rinunciare al provvisorio e rivelare la verit\u00e0\". Nichiren in questa circostanza decise di \"rinunciare alla sua identit\u00e0 provvisoria\" di monaco mortale e rivelare la sua \"vera\" identit\u00e0 che corrisponde, a seconda della tradizione Nichiren, o alla manifestazione del \"Bodhisattva Vi\u015bi\u1e63\u1e6dac\u0101ritra\" (\u4e0a\u884c\u83e9\u85a9, J\u014dgy\u014d bosatsu o Bodhisattva Superior Practices) o come manifestazione del \"Buddha originale dell'ultimo periodo del Dharma\" (\u672c\u4ecf, \"Hombutsu\"). Fallita l'esecuzione, Hei no Saemon decise di esiliare Nichiren a Sado, isola situata nel Mar del Giappone nota per i suoi inverni particolarmente rigidi e come luogo nel quale erano sopravvissuti pochi esiliati.\nQuesto secondo esilio di Nichiren dur\u00f2 quasi tre anni e, nonostante le terribili condizioni in cui si trov\u00f2, rappresent\u00f2 uno dei pi\u00f9 importanti periodi di insegnamento di tutta la sua vita.\nMentre era esiliato a Sado si unirono a lui molti seguaci ed ebbe modo di redigere due dei suoi pi\u00f9 importanti trattati (\"gosho\", \u5fa1\u66f8): il \"Kaimoku sh\u014d\" (\u958b\u76ee\u6284: \"L'apertura degli occhi\") e il \"Kanjin no Honzon sh\u014d\" (\u89b3\u5fc3\u672c\u5c0a\u6284:\"Il vero oggetto di culto\" o pi\u00f9 letteralmente \"L'oggetto di devozione per osservare la mente stabilito nel quinto periodo di cinquecento anni dopo la scomparsa del Tathagata\"), cos\u00ec come numerose lettere e ulteriori trattati minori che contengono comunque elementi fondamentali del suo insegnamento. Le lettere, o \"g\u014dsh\u014d\", rappresentavano infatti per Nichiren il modo pi\u00f9 semplice per incoraggiare i suoi discepoli e per insegnare loro la sua dottrina, con termini comprensibili, aiutandosi spesso con esempi o situazioni della vita di tutti i giorni.\nSecondo lo studioso giapponese Watanabe H\u014dy\u014d:\nE ancora:\nFu sempre in questo periodo di esilio a Sado, nel 1272 che egli dipinse il primo \"gohonzon\" (\u5fa1\u672c\u5c0a), il mandala che Nichiren vedeva come una rappresentazione grafica dell'essenza del \"Sutra del Loto\", la \"Mistica legge\" di causa ed effetto che sta alla base di ogni fenomeno e manifestazione dell'intero universo (vedi \"Nam my\u014dh\u014d renge ky\u014d \").\nNel febbraio 1274 Nichiren fu perdonato dalle autorit\u00e0 e, nel mese di marzo, gli fu consentito di rientrare a Kamakura.\nNella capitale politica del Giappone fu nuovamente interrogato da Hei no Saemon, il quale tuttavia questa volta era interessato ad avere da Nichiren informazioni su una temuta invasione da parte dei Mongoli. L'arrivo sull'isola di nuovi ambasciatori mongoli che chiedevano sottomissione e tributi da parte del Giappone aveva convinto le autorit\u00e0 a credere che la previsioni di Nichiren, riguardo a un'invasione straniera, stavano per avverarsi(cosa che in effetti accadde nel mese di ottobre del 1274 con un pericoloso tentativo di sbarco).\nNichiren, ancora una volta, us\u00f2 l'interrogatorio per sottoporre il suo terzo ammonimento ai governanti.\nIl Ritiro sul Monte Minobu.\nPoich\u00e9 anche il suo terzo ammonimento non fu accolto, Nichiren segu\u00ec l'antica tradizione cinese che voleva che quando un uomo presentava proteste o ammonimenti e per tre volte queste venivano ignorate, doveva lasciare il paese. Decise cos\u00ec, nel mese di maggio del 1274, di ritirarsi in un esilio volontario sul Monte Minobu.\nA eccezione di alcuni brevi spostamenti, Nichiren trascorse il resto della sua vita in esilio volontario su questa montagna, dove lui e i suoi discepoli edificarono un tempio, il Kuon-ji (\u4e45\u9060\u5bfa), e dove continu\u00f2 la sua opera di insegnamento e di scrittura.\nI suoi due scritti principali di questo periodo sono:\nche insieme al \"Rissh\u014d Ankoku Ron\", al \"Kaimoku Sh\u014d\" e al \"Kanjin no Honzon Sh\u014d\" costituiscono quelli che vengono indicati come i \"Cinque principali scritti di Nichiren\".\nNichiren dipinse anche numerosi \"gohonzon\" per alcuni discepoli e credenti laici. Molti di questi Gohonzon sono arrivati fino ai giorni nostri e sono conservati in alcuni templi, come il Taiseki-ji (\u5927\u77f3\u5bfa) a Fujinomiya, nella Prefettura di Shizuoka, che conserva una vasta collezione, mostrata al pubblico una volta l'anno nel mese di aprile.\nLa sua morte.\nNichiren trascorse i suoi ultimi anni scrivendo dei nuovi \"gosho\", dipingendo \"gohonzon\" per i suoi discepoli e impartendo i suoi insegnamenti. Le sue condizioni di salute iniziarono a peggiorare, e molti dei suoi discepoli tentarono di convincerlo a spostarsi in luoghi pi\u00f9 caldi e accoglienti per riceverne beneficio. Infine, Nichiren lasci\u00f2 Minobu con alcuni discepoli l'8 settembre 1282.\nDopo 10 giorni dal suo arrivo alla residenza di Ikegami Munenaka (oggi quartiere Ikegami, nel sobborgo di Ota, Tokyo), uno dei suoi principali credenti laici, Nichiren sent\u00ec che la sua vita stava giungendo al termine e cominci\u00f2 a prepararsi. Il 25 settembre tenne il suo ultimo discorso sul \"Rissh\u014d Ankoku Ron\", e l'8 di ottobre egli nomin\u00f2 i sei discepoli anziani: Nikk\u014d (\u65e5\u8208, 1246-1333), Nik\u014d (\u65e5\u54111253-1314), Nichir\u014d (\u65e5\u6717, 1245-1320), Nissh\u014d (\u65e5\u662d, 1221-1323), Nichiji (\u65e5\u6301, 1250-?) e Nitch\u014d (\u65e5\u9802, 1252-1317), con il chiaro obiettivo di continuare la propagazione dei suoi insegnamenti dopo la sua morte.\nIl 13 ottobre 1282 nell'\"ora del dragone\" (circa le 8:00 del mattino), Nichiren mor\u00ec (o secondo la tradizione della sua scuola entr\u00f2 nel \"parinirv\u0101\u1e47a\", giapp. \u822c\u6d85\u69c3 \"hatsunehan\") alla presenza di molti discepoli e credenti laici. Il suo funerale e la cremazione si svolsero il giorno successivo. Il suo discepolo Nikk\u014d lasci\u00f2 la casa di Ikegami con le ceneri il 21 ottobre, raggiungendo nuovamente Minobu il 25. Il luogo di sepoltura, come da volere dello stesso Nichiren, si trova nel tempio Kuon-ji mentre una parte delle sue ceneri sono conservate anche nel tempio Taiseki-ji.\nScritti.\nDi Nichiren conserviamo oggi numerose opere. Oltre a numerosi \"gosho\" disponiamo di un manoscritto di un importante commentario al \"Sutra del Loto\" redatto sul retro di una copia del \u6cd5\u83ef\u4e09\u90e8\u7d93 (giapp. \"Hokke sanbu ky\u014d\") che corrisponde a un'edizione del \"sutra\" contenente anche altri due \"sutra\" inseriti come prologo ed epilogo allo stesso: il \"Sutra dell'Infinito Significato\" (\u7121\u91cf\u7fa9\u7d93, \"Mury\u014dgi Ky\u014d\", T.D. 276, 9.383b-389b) e il \"Sutra della Meditazione del Bodhisattva Samantabhadra\" (\u89c0\u666e\u8ce2\u83e9\u85a9\u884c\u6cd5\u7d93, \"Kan fugenbosatsu gy\u014dh\u014d ky\u014d\" o anche \"Fugen Ky\u014d\", T.D. 277, 10.389-394).\nImportanti scritti (trattati), oltre il \"Rissh\u014d Ankoku Ron\" (1260) in WND I: 2, On Establishing the Correct Teaching o \u00abAssicurare la pace nel paese attraverso la propagazione del vero Buddhismo\u00bb, sono: il \"Kaimoku sh\u014d\" (\u958b\u76ee\u6284) (1272) in WND I: 30, The Opening of the Eyes (I)&amp;(II) o scritto in due parti \u00abLiberazione dalla cecit\u00e0\u00bb; il \"Kanjin no Honzon sh\u014d\" (\u89b3\u5fc3\u672c\u5c0a\u6284\u898b\u805e) (1273) in WND I: 39, The Object of Devotion for Observing the Mind; il \"Senji sh\u014d\" (\u64b0\u6642\u6284) (1275) in WND I: 66, The Selection of the Time; e \"H\u014don sh\u014d\" (\u5831\u6069\u6284) (1276) in WND I: 88, On Repaying Debts of Gratitude.\nCome vengono interpretati o utilizzati questi scritti?\nAlcune scuole Nichiren si riferiscono all'interezza del Buddismo di Nichiren come all'\"insegnamento di una vita\", una descrizione piuttosto adatta alla luce del grande numero di scritti che Nichiren ha lasciato. Molti di questi esistono ancora nella loro originaria forma manoscritta, alcuni per intero altri come frammenti e altri ancora sono arrivati a noi come copie redatte dai suoi primissimi discepoli. Oggi gli studiosi di Nichiren hanno accesso a pi\u00f9 di 700 dei suoi lavori, incluse trascrizioni di insegnamenti orali, lettere di rimostranza e perfino illustrazioni.\nOltre che ai trattati scritti in \"kanbun\" (\u6f22\u6587) una forma di scrittura formale modellata sul cinese classico che era la lingua del governo e degli insegnamenti nel Giappone dell'epoca, Nichiren scrisse anche lettere e spiegazioni per i suoi discepoli e credenti laici in un vernacolo misto \"kanji\u2013kana\" cos\u00ec come lettere in semplice \"kana\" per i credenti che non riuscivano a leggere lo stile pi\u00f9 formale. Queste lettere (\"gosho\") rappresentano oggi un prezioso aiuto per i buddhisti nichiren perch\u00e9 proprio grazie alla loro semplicit\u00e0 e immediatezza offrono un chiaro esempio del pensiero del fondatore.\nAlcuni dei lavori scritti in \"kanbun\", in particolare il \"Rissh\u014d Ankoku Ron\", sono considerati capolavori esemplari di stile, mentre molte delle sue lettere mostrano un'inusuale comprensione, empatia e vicinanza per le persone pi\u00f9 disagiate della sua epoca. Osservatori moderni vedono anche un messaggio politico nei suoi lavori, e durante il periodo precedente la Seconda guerra mondiale il governo ha insistito perch\u00e9 numerosi passaggi e perfino interi documenti venissero eliminati dal corpus dei suoi scritti perch\u00e9 considerati offensivi nei riguardi dell'Imperatore, mentre, sempre nello stesso periodo, altri vollero interpretare il \"Rissho Ankoku Ron\" in senso nazionalistico e in particolare Tanaka Chigaku (\u7530\u4e2d\u667a\u5b78, 1861-1939) e Nissho Honda (1867-1931) fondarono una scuola di pensiero chiamata \"nichirenismo\", che influ\u00ec nel preparare la strada alla guerra e all'invasione da parte del Giappone dei paesi asiatici vicini.\nGli scritti di Nichiren sono conosciuti anche come \"go-ibun\" o \"gosho\" e sono disponibili in varie raccolte. Molti di questi appaiono nell'antologia di letteratura classica giapponese in 102 volumi pubblicata dalla \"Iwanami Shoten\" alla fine degli anni cinquanta - inizio anni sessanta, cos\u00ec come altre raccolte similari di letteratura classica.\nLa raccolta pi\u00f9 famosa \u00e8 la \"Nichiren Daish\u014dnin Gosho Zensh\u016b\" (\u65e5\u84ee\u5927\u8056\u4eba\u5fa1\u66f8\u5168\u96c6: \"Raccolta completa delle opere di Nichiren Daish\u014dnin\") che si ottenne grazie all'iniziativa del secondo Presidente della S\u014dka Gakkai Josei Toda che chiese al 59\u00ba Patriarca della Nichiren Sh\u014dsh\u016b Hori Nichiko, gi\u00e0 a riposo da tempo rispetto agli incarichi legati al rango di prete e per questo totalmente immerso nello studio, di collaborare insieme per realizzazione di questo progetto editoriale in accordo con lo Spirito del Daihonin. In occasione del settimo centenario dalla Fondazione del Buddismo di Nichiren avvenne la pubblicazione per la prima volta nel 1952, frutto di un'attenta ed estenuante ricerca ed impegno.\nIl tempio Taiseki-ji inoltre ha pubblicato una nuova raccolta nel 1994 intitolata \"Heisei shimpen Nichiren daish\u014dnin gosho\" (\u5e73\u6210\u65b0\u7de8 \u65e5\u84ee\u5927\u8056\u4eba\u5fa1\u66f8). Questo volume presenta gli scritti di Nichiren in ordine cronologico a cominciare da un documento datato nel 1242 (all'epoca Nichiren stava studiando nel tempio Enryaku-ji a Ky\u014dto) e che comprende 81 lavori non pubblicati nel gi\u00e0 citato \"Gosho Zensh\u016b\".\nGli insegnamenti di Nichiren.\nDopo la morte di Nichiren i suoi insegnamenti vennero interpretati in diverso modo da alcuni dei suoi discepoli, in particolare dai Sei discepoli anziani che erano stati da lui nominati come custodi del tempio Kuon-ji poco prima della sua morte. Come risultato di questo, il Buddhismo di Nichiren oggi comprende diverse scuole principali e alcune scuole minori, ognuna di queste con la sua interpretazione delle dottrine impartite da Nichiren. Queste scuole conservano piccole come grandi differenze in merito alla pratica e alle dottrine impartite (vedi: Buddhismo di Nichiren: La nascita delle Scuole e Buddhismo di Nichiren: Dottrine).\nNomi postumi e titoli di rispetto.\nDal momento della sua scomparsa Nichiren fu conosciuto con molti nomi attribuitigli dopo la morte che intendono esprimere rispetto per lui o rappresentare la sua posizione della storia del Buddismo. I pi\u00f9 comuni sono Nichiren Sh\u014dnin (\u65e5\u84ee\u4e0a\u4eba o \u65e5\u84ee\u8056\u4eba; traducibile come saggio -o santo- Nichiren) e Nichiren Daish\u014dnin (\u65e5\u84ee\u5927\u8056\u4eba; dove \"Dai\" sta per \"grande\", il\" \"Grande Santo Nichiren\").\" Inoltre la corte imperiale Giapponese ha insignito Nichiren con il titolo onorifico di Nichiren Daibosatsu (\u65e5\u84ee\u5927\u83e9\u85a9; \"Grande bodhisattva Nichiren\") e Rissh\u014d Daishi (\u7acb\u6b63\u5927\u5e2b; \"Grande Maestro \"Rissh\u014d\"); il titolo fu formalizzato nel 1358 e successivamente nel 1992."}
{"id": "77382", "revid": "2204471", "url": "https://it.wikipedia.org/wiki?curid=77382", "title": "Dolore", "text": "Il dolore rappresenta il mezzo con cui l'organismo segnala un danno tissutale.\nSecondo la definizione della IASP (\"International Association for the Study of Pain\" - 2020) e dell'Organizzazione mondiale della sanit\u00e0, il dolore \u00ab\"\u00e8 un'esperienza sensoriale ed emotiva spiacevole associata a (o simile a quella associata a) un danno tissutale potenziale o in atto\"\u00bb.\nNel senso comune dolore \u00e8 sinonimo di sofferenza.\nIl dolore non \u00e8 solamente un fenomeno sensoriale, ma \u00e8 la composizione di:\nIl dolore \u00e8 fisiologico, un sintomo vitale/esistenziale, un sistema di difesa, quando rappresenta un segnale d'allarme per una lesione tissutale, essenziale per evitare un danno. Diventa patologico quando si automantiene, perdendo il significato iniziale e diventando a sua volta una malattia (sindrome dolorosa).\nFunzione del dolore.\nIl dolore ha una funzione fondamentale nella sopravvivenza di gran parte degli esseri viventi, quindi dell'individuo, come segnale della necessit\u00e0 di intraprendere una reazione a seguito di un'aggressione o di un danno all'integrit\u00e0 fisica. Per questo i recettori del dolore sono in grado di identificare vari tipi di stimoli pericolosi, siano essi meccanici, chimici, termici. Non a caso i recettori nocicettoriali sono presenti nella quasi totalit\u00e0 degli organismi viventi, proprio perch\u00e9 durante la selezione naturale la loro utilit\u00e0 ne ha preservato la funzione.\nEpidemiologia del dolore.\nIndagini epidemiologiche condotte in vari paesi europei hanno dimostrato che, in Italia, il dolore cronico affligge 1 cittadino su 4 (circa 15 milioni di italiani), per un periodo medio di 7,7 anni e che 1/5 circa dei pazienti soffre di dolore per oltre 20 anni. Questi dati mettono in luce la dimensione del problema che non affligge solo i pazienti affetti da patologie oncologiche, ma anzi \u00e8 particolarmente sentito e impattante nei pazienti affetti da patologie quali artriti, artrosi, fibromialgia, osteoporosi, ecc.\n\u00c8 stato pubblicato nel 2012 un articolo inerente a una indagine condotta tra pazienti di 13 Paesi europei (tra i quali anche l'Italia) affetti da dolore non oncologico e seguiti dal gruppo di ricerca per un anno. I dati emersi evidenziano come il 95% dei pazienti coinvolti nell'indagine avesse, dopo 3 mesi di osservazione, un dolore ancora d'intensit\u00e0 a partire da moderata; di questi il 47% attribuiva al dolore un'intensit\u00e0 severa con una durata superiore ai 2 anni.\nI pazienti coinvolti nello studio hanno inoltre dichiarato che il dolore da loro provato si ripercuoteva in maniera negativa sulla loro capacit\u00e0 di condurre una vita normale: nel 73% dei casi avevano difficolt\u00e0 a svolgere le attivit\u00e0 di tutti i giorni, come i lavori domestici o le occupazioni familiari e ricreative, nel 68% il dolore influiva sulla capacit\u00e0 lavorativa, nel 46% alterava i rapporti familiari e sociali, nel 60% alterava la qualit\u00e0 del sonno e nel 41% le relazioni sessuali. Non solo, il dolore \u00e8 risultato abbia influito anche sullo stato emotivo delle persone colpite: il 44% di loro si \u00e8 sentito solo nella propria malattia, il 66% si sono sentiti ansiosi e depressi e per il 28% di loro il dolore era cos\u00ec forte che avrebbero preferito morire.\nFisiologia del dolore.\nLa componente sensitiva del dolore (o componente neurologica) \u00e8 costituita da un circuito a tre neuroni che convoglia lo stimolo doloroso dalla periferia alla corteccia cerebrale mediante le vie spino-talamiche.\nLa parte esperienziale del dolore (o componente psichica, quindi percettiva), responsabile della valutazione critica dell'impulso algogeno, riguarda la corteccia cerebrale e la formazione reticolare e permette di discriminare l'intensit\u00e0, la qualit\u00e0 e il punto di provenienza dello stimolo nocivo; da queste strutture vengono modulate le risposte reattive.\nL'esperienza del dolore \u00e8 quindi determinata dalla dimensione affettiva e cognitiva, dalle esperienze passate, dalla struttura psichica e da fattori socio-culturali.\nIl dolore, anche se sembra un controsenso, pu\u00f2 avere due accezioni: utile e non utile; \u00e8 utile quando esso rappresenta un campanello d'allarme e ci fa capire che siamo di fronte a un potenziale problema pi\u00f9 o meno grave. Tutti i dolori che non fanno le veci di un campanello d'allarme sono inutili e possono essere soppressi; tali dolori sono rappresentati da tutti i tipi di dolore cronico, di qualunque natura essi siano, benigni o maligni. In alcuni rari casi patologici, come nella CIPA, il dolore pu\u00f2 non presentarsi in alcuna delle due tipologie precedenti, e quest'assenza di dolore risulta essere pericolosa, in quanto esclude tanto il dolore inutile con gli annessi svantaggi quanto il dolore utile e i suoi numerosi vantaggi.\nIl dolore pu\u00f2 risultare pungente, tirante, bruciante, pruriginoso, a sbarra, compressivo. Il fatto che sia una \"esperienza\" personale implica un valore soggettivo che non \u00e8 facilmente quantificabile. In altre parole \u00e8 assai difficile misurare e valutare un dolore nella sua completezza.\nSolitamente crea disagio fisico e psichico e compassione (o gioia maligna) sociale. Prima di giungere alla corteccia cerebrale lo stimolo muta in tre eventi: trasduzione, trasmissione e modulazione.\nDal punto di vista della durata temporale, il dolore \u00e8 classificabile come:\nLa via del dolore.\nLa via del dolore origina alla periferia attraverso le terminazioni libere o fornite di corpuscoli sensitivi specifici, che hanno il compito di raccogliere gli stimoli dolorosi e inviarli alla corteccia cerebrale attraverso un sistema a tre neuroni: il primo neurone, il cui corpo risiede nel ganglio spinale della radice posteriore, va dalla periferia al corno posteriore della sostanza grigia del midollo spinale: dopo l'origine dal ganglio posteriore, si biforca a \"T\" formando due branche (assoni), una chiamata \"centrale\" che attraverso le radici posteriori si dirige verso il Sistema Nervoso Centrale, l'altra \"periferica\" che giunge alle strutture da innervare attraverso i nervi somatici o viscerali. \nIl secondo neurone origina nella parte postero-laterale del corno posteriore attorno a cui termina il primo neurone, percorre il fascio spino-talamico laterale e termina nel circolo postero-laterale del talamo. Il terzo neurone va dal nucleo postero-laterale del talamo alla circonvoluzione postero-laterale della corteccia cerebrale.\nTipi di dolore.\nIl dolore \u00e8 suddiviso in due tipi principali in base alla sua manifestazione temporale.\nOltre a queste tipologie di dolore ne esistono molte altre che si basano sulla provenienza anatomica dello stimolo dolorifico (somatico, viscerale, misto) o sulla tipologia dello stimolo dolorifico (acuto, puntorio, urente, lancinante, elettrico, pulsante, cronico e altri).\nDolore somatico.\n\u00c8 il dolore veicolato dalle fibre afferenti somatiche che trasportano le sensazioni dolorose dalla testa, dal tronco e dalle estremit\u00e0. Rispondono a stimoli quali pressione, trazione, taglio, sfregamento, variazioni termiche, variazioni del pH, azioni enzimatiche.\nDolore viscerale.\nQuesto dolore viene veicolato dalle fibre che decorrono nei nervi simpatici (di provenienza generalmente toracica) e parasimpatici (provenienti dalle restanti strutture). Gli impulsi nocivi vengono evocati da stimoli quali distensione brusca dei visceri, contrazioni, irritanti chimici, infiammazione.\nDolore misto.\nQuando interessa sia strutture somatiche sia viscerali: ad esempio l'estensione di un processo infiammatorio da un organo addominale al peritoneo parietale.\nDolore riferito.\nDolore che viene proiettato a distanza rispetto al viscere in cui origina lo stimolo nocivo, come ad esempio il dolore al braccio nel corso di un infarto miocardico.\nSono state formulate tre teorie per spiegare questo fenomeno.\nDolore idiopatico.\nIl dolore idiopatico o psicogeno \u00e8 un tipo di dolore riferito senza una causa evidente. Pu\u00f2 essere riferito un dolore il cui livello di intensit\u00e0 non abbia corrispondente motivazione organica.\nDolore urente.\nIl dolore urente \u00e8 una sensazione dolorosa simile a quella provocata dal contatto con corpi roventi.\nDolore sociale.\nIl termine \"dolore sociale\" \u00e8 stato coniato nel 2003 da Jaak Panksepp.\nForme ed eziologia.\nAlcuni fattori psicosociali possono amplificare e/o cronificare dei dolori. Sono da prendere in considerazione nella terapia del dolore.\nDiagnosi differenziale.\nDisturbi psichici come p.es. depressioni larvate.\nAspetti del dolore cronico: il \"dolore globale\".\nIl dolore cronico presente nelle malattie degenerative, neurologiche, oncologiche, specie nelle fasi avanzate e terminali di malattia, assume caratteristiche di dolore GLOBALE, legato a motivazioni fisiche, psicologiche e sociali, come evidenziato nei documenti dell'Organizzazione Mondiale della Sanit\u00e0 (OMS).\nPerch\u00e9 \u00e8 importante valutare e trattare il dolore.\nOgni individuo reagisce in maniera unica a un determinato stimolo doloroso, sulla base delle esperienze pregresse e su quella che viene definita la sua soglia del dolore, e ogni persona \u00e8 in grado di valutare, secondo il suo parametro, quanto \u00e8 forte il suo dolore e quindi \u00e8 in grado di oggettivarlo tramite una misurazione.\nOgni individuo apprende il significato della parola dolore attraverso le esperienze correlate a una lesione durante i primi anni di vita. Essendo un'esperienza spiacevole, alla componente somatica del dolore si accompagna anche una carica emotiva. Il dolore pertanto \u00e8 sempre soggettivo ed \u00e8 importante che il paziente impari a misurare il suo dolore e a prenderne nota in un diario giornaliero.\nInoltre a seconda che la sua intensit\u00e0 sia lieve, moderata o severa, i farmaci che devono essere impiegati sono diversi.\nCome si misura il dolore.\nIl dolore si misura attraverso l'impiego di scale ufficiali validate da studi clinici internazionali.\nLe scale per misurare il dolore possono essere:\nScala VAS (soggettiva)\nLa scala VAS \u00e8 una retta di 10 cm con due estremit\u00e0 che corrispondono a \u201cnessun dolore\u201d = 0 e il massimo possibile (oppure il massimo di cui si ha avuto esperienza) = 10. \u00c8 uno strumento unidimensionale che quantifica ci\u00f2 che il malato soggettivamente percepisce come dolore, oppure come sollievo. Al paziente verr\u00e0 chiesto di segnare con una crocetta un punto tra le due linee; successivamente il clinico misurer\u00e0 con un righello i millimetri che distanziano la X disegnata dal paziente dalla linea corrispondente a nessun dolore. Il dolore misurato tramite VAS viene espresso con un valore a 2 cifre (es 40, 60, 75, ecc.).\nScala verbale VDS (soggettiva)\nLa scala verbale semplice VDS \u00e8 unidimensionale e ripropone il susseguirsi di aggettivi che quantificano il dolore. Al paziente verr\u00e0 chiesto di indicare quale tra gli aggettivi proposti caratterizza meglio il suo dolore: NESSUNO; MOLTO LIEVE; LIEVE; MODERATO FORTE; MOLTO FORTE.\nScala numerica NRS\nLa scala NRS si basa sull'utilizzo di una scala costituita da 11 gradi da 0 a 10, dove 0 corrisponde alla totale assenza di dolore e 10 rappresenta il peggior dolore immaginabile dal paziente. La valutazione del dolore viene effettuata chiedendo al paziente di assegnare un punteggio corrispondente al dolore provato.\nScala di Wong Baker o delle espressioni facciali\nLa scala HFPRS \u00e8 composta da disegni di faccine con diverse espressioni: da sorridente (che significa nessun dolore) fino al pianto disperato (che significa il peggior dolore possibile). \u00c8 un sistema di valutazione che viene utilizzato nei bambini o nelle persone che hanno difficolt\u00e0 espressive. Il bambino, o l'adulto, deve indicare quale espressione, in quel momento, rappresenta meglio la sua sensazione dolorosa.\nScala FLACC\nLa scala FLACC \u00e8 utilizzata per la valutazione del dolore nei bambini tra i 2 mesi e i 7 anni d'et\u00e0 sulla base di cinque parametri: espressione facciale, gambe, attivit\u00e0, pianto, consolabilit\u00e0. Il nome deriva dall'acronimo inglese dei cinque parametri (face, leg, activity, cry, consolability).\nLe scale non possono essere ufficialmente confrontate tra di loro, in quanto non ci sono evidenze scientifiche che ne dimostrino la corrispondenza. Proprio per questo motivo, negli ultimi tempi si sta cercando di utilizzare, almeno negli studi clinici, un'unica tipologia di scala che \u00e8 la scala NRS. Questo permette agli studiosi di confrontare tra loro i risultati delle diverse ricerche per dare delle risposte cliniche valide ai malati di dolore.\n\u00c8 importante che il dolore venga misurato con regolarit\u00e0 anche per poter capire se la terapia antalgica impostata ha effetto.\nCome si tratta il dolore.\nL'Organizzazione Mondiale della Sanit\u00e0 ha proposto delle linee guida sul corretto approccio al dolore, inizialmente per quello di natura oncologica, poi allargate al dolore anche di natura non oncologica, che suggerivano una scala sequenziale di modalit\u00e0 terapeutica da adattare a ogni singolo paziente.\nQuesta scala, definita a tre gradini, prevedeva l'impiego di antinfiammatori per il trattamento del dolore lieve (equivalente a valori da 0 a 3 sulla scala NRS), oppioidi deboli per il trattamento del dolore moderato (equivalente a valori da &gt;3 a 6 sulla scala NRS) e oppioidi forti per il trattamento del dolore severo (equivalente a valori da &gt;6 a 10 sulla scala NRS).\nUna revisione di queste linee guida, effettuata nel 1996, ribadiva alcuni punti fondamentali:\nA oltre 11 anni dalla diffusione di queste linee guida, l'approccio al dolore ha subito alcune rivisitazioni, dettate anche dalle maggiori conoscenze maturate in questi anni.\nPrima di tutto, si \u00e8 ribaltato l'ordine di priorit\u00e0: il paziente \u00e8 diventato il soggetto principale e qualsiasi scelta terapeutica deve essere concordata e condivisa. Per questo \u00e8 molto importante che il malato di dolore sia correttamente informato su quelli che possono essere i vantaggi e gli svantaggi delle diverse classi terapeutiche, in modo tale da poter seguire con maggior cognizione quanto suggerito dal medico.\nInoltre, riguardo alla scala a 3 gradini; a seguito di numerose pubblicazioni scientifiche, \u00e8 stato dimostrato che il miglior approccio terapeutico \u00e8 quello definito a 2 gradini, che prevede l'impiego di antinfiammatori se il dolore \u00e8 lieve e l'impiego di oppioidi forti - a basse dosi per il dolore lieve e a dosi pi\u00f9 elevate se il dolore \u00e8 severo - negli altri casi.\nAlcuni studi hanno dimostrato che questo tipo di terapia permette di ottenere il controllo del dolore in tempi pi\u00f9 brevi, riducendo i dosaggi complessivi e limitando gli effetti collaterali.\nI diritti del paziente affetto da malattia del dolore.\nIl 15 marzo 2010 viene firmato l'atto normativo, pubblicato in Gazzetta Ufficiale il 19 marzo 2010, che sancisce il diritto per tutti i cittadini di essere curati per la malattia dolore (legge n. 38/2010 su cure palliative e terapia del dolore).\nL'articolo 1 della legge n. 38/2010, esplicitando le finalit\u00e0 della Legge stessa, ribadisce quanto gi\u00e0 sancito dalla Costituzione italiana e dichiara che la presente legge tutela il diritto del cittadino ad accedere alle cure palliative e alla terapia del dolore.\nL'art. 32 della Costituzione Italiana sancisce infatti la tutela della salute come \u201cdiritto fondamentale dell'individuo e interesse della collettivit\u00e0\u201d; e ad adottare precisi comportamenti finalizzati alla migliore tutela possibile della salute in termini di generalit\u00e0 e di globalit\u00e0, atteso che il mantenimento costituisce oltre che diritto fondamentale per l'uomo, per i valori di cui lo stesso \u00e8 portatore come persona, anche preminente interesse della collettivit\u00e0 per l'impegno e il ruolo che l'uomo stesso \u00e8 chiamato ad assolvere nel sociale per lo sviluppo e la crescita della societ\u00e0 civile."}
{"id": "77388", "revid": "1632387", "url": "https://it.wikipedia.org/wiki?curid=77388", "title": "Gypaetus barbatus", "text": "Lavvoltoio barbuto \u00e8 un uccello rapace della famiglia Accipitridae, unica specie del genere Gypaetus . Comunemente noto come gipeto o avvoltoio degli agnelli, \u00e8 l'avvoltoio di maggiori dimensioni tra quelli nidificanti in Europa.\nTipicamente stanziale, nidifica sui dirupi in alta montagna nell'Europa meridionale, in Africa, in India ed in Tibet, deponendo una o due uova. \u00c8 stato reintrodotto con successo sulle Alpi, ma continua ad essere uno dei pi\u00f9 rari avvoltoi d'Europa.\nCome altri avvoltoi \u00e8 un necrofago, cio\u00e8 si nutre principalmente di carcasse di animali morti, ed ha una dieta estremamente specializzata, nutrendosi in particolare delle ossa e del midollo osseo. Un comportamento tipico \u00e8 quello di lasciar cadere le ossa di carcasse da grandi altezze, per frantumarle e quindi nutrirsene.\nDescrizione.\nLa struttura morfo-funzionale lo rende una specie molto caratteristica: pur essendo inserito nel gruppo degli avvoltoi, mostra caratteri tipici dei rapaci predatori che lo discostano dagli altri rappresentanti del gruppo a cui appartiene, avvicinandolo soltanto al Capovaccaio (\"Neophron pernopterus\"). Differisce, ad esempio, dagli altri avvoltoi per i suoi artigli, ancora adatti al trasporto della preda (come i rapaci) e non specializzati per la necrofagia, come ad esempio quelli del Grifone (\"Gyps fulvus\").\nLo studio delle specie estinte e di quella attuale rivela comunque una progressiva evoluzione verso la necrofagia con perdita delle capacit\u00e0 predatorie e modificazione della struttura del becco (non pi\u00f9 adatto a strappare la carne) e delle zampe (non pi\u00f9 utilizzabili a scopo offensivo).\nCome il nome stesso suggerisce (dal greco \"gyps\" = avvoltoio e \"aetos\" = aquila), il gipeto \u00e8 collocabile, da un punto di vista morfologico, in una posizione intermedia fra l'aquila e l'avvoltoio. La specie ha, infatti, il corpo pi\u00f9 snello e le ali pi\u00f9 strette rispetto agli avvoltoi, con piume timoniere e remiganti pi\u00f9 lunghe. Osservandolo in volo presenta una silhouette pi\u00f9 simile a quella di un grosso falcone che a quella di un avvoltoio.\nDimensioni.\nL'adulto pu\u00f2 raggiungere una lunghezza di 110-115 cm (la sola coda, a forma di cuneo, misura 42\u201344\u00a0cm), con un'apertura alare di 266\u2013282\u00a0cm e con un peso di 5\u20137 kg.\nTali dimensioni possono essere tranquillamente estese ad entrambi i sessi, in quanto la femmina \u00e8 in genere appena pi\u00f9 grande del maschio, ma la differenza non risulta apprezzabile in natura cos\u00ec come, del resto, non vi \u00e8 diversit\u00e0 negli abiti stagionali e sessuali. Per tale motivo il sesso viene determinato tramite l'analisi del DNA.\nPiumaggio.\nNell'adulto il colore del piumaggio presenta un netto contrasto tra le parti ventrali e la testa, chiare, e le parti dorsali e le ali, scure.\nLe penne timoniere e le penne copritrici delle ali e del dorso, pur essendo di colore grigio scuro, sono dotate di un rachide biancastro che produce delle sfumature chiare.\nSul capo, costantemente bianco, spiccano i ciuffi di vibrisse nere che circondano l'occhio e scendono fin sotto il becco a formare una specie di \"barba\" (da cui probabilmente deriva il nome \"barbatus\" della specie).\nL'iride \u00e8 gialla ed \u00e8 circondata da un anello perioculare membranoso di colore rosso che diventa particolarmente evidente nei momenti di eccitazione.\nUna caratteristica particolare del piumaggio dell'adulto \u00e8 il colore ruggine del petto e del ventre, che non \u00e8 di origine biologica, ma assunto dall'ambiente esterno.\nSulle cause di tale colorazione sono state formulate diverse ipotesi, la pi\u00f9 accreditata delle quali la attribuisce al contatto degli uccelli con minerali contenenti sali di ferro. \u00c8 stato osservato che il gipeto adulto \u00e8 attratto dagli accumuli di terra o sabbia umida rossastra, nei quali compie tipici \"bagni\" cospargendo le parti ventrali del proprio piumaggio con tali sostanze: la pigmentazione verrebbe ottenuta grazie a questo comportamento, il cui significato \u00e8 ancora ignoto.\nI giovani hanno un piumaggio completamente scuro, tranne le penne del dorso che possono presentare apici biancastri di varia estensione. Essi assumono l'abito adulto verso i 6\u20137 anni di et\u00e0, quando raggiungono anche la maturit\u00e0 sessuale, dopo aver attraversato una serie di pi\u00f9 fasi con colorazioni intermedie.\nBiologia.\nRiproduzione.\nIl gipeto \u00e8 piuttosto longevo (20\u201325 anni in natura, fino a 40 in cattivit\u00e0) ed \u00e8 caratterizzato da un ciclo riproduttivo lungo. La riproduzione occupa, infatti, la maggior parte dell'anno, dall'autunno, con la preparazione del nido, fino all'abbandono del territorio da parte dei giovani quando gli adulti iniziano le parate nuziali per un nuovo ciclo.\nOgni coppia \u00e8 monogama ed occupa un territorio che pu\u00f2 raggiungere anche i 300 km2 di estensione. Al suo interno possono essere presenti uno o pi\u00f9 nidi, utilizzati alternativamente; la rotazione avviene probabilmente per evitare che un eventuale danno al nido (occupazione, crollo) comporti una mancata riproduzione della coppia.\nIn autunno, dopo le parate nuziali, la coppia inizia a frequentare il nido, solitamente costruito con rami secchi e lana, in ampie cavit\u00e0 o su cenge lungo pareti rocciose. La deposizione avviene fra gennaio e febbraio, e ogni coppia depone solitamente due uova (tondeggianti, di color crema, con macchie e punteggiature) a 4\u20137 giorni di distanza l'una dall'altra.\nLa cova, che dura 55\u201360 giorni, inizia subito dopo la deposizione del primo uovo ed \u00e8 effettuata per la maggior parte del tempo dalla femmina, anche se spesso il maschio le d\u00e0 il cambio restando sul nido per 2\u20133 ore al giorno.\nLa schiusa avviene in marzo, periodo in cui si ha solitamente un'abbondante disponibilit\u00e0 di cibo. Con lo scioglimento delle nevi, infatti, vengono alla luce le carcasse degli ungulati selvatici morti durante il periodo invernale.\nNei piccoli, subito dopo la schiusa, si manifesta un comportamento particolare: il cosiddetto \"cainismo\". Si tratta, in pratica, di un fenomeno di dominanza del primo nato sul fratello pi\u00f9 giovane; sovente il secondo nato non riesce ad ottenere cibo e muore per stenti entro 24\u00a0\u2013 26 ore dalla schiusa. In osservazioni effettuate in Sudafrica, \u00e8 stato notato che il primo nato, anche se apparentemente sazio, continua a prendere il cibo portato dai genitori, impedendo cos\u00ec al fratello di alimentarsi; solo in pochi casi \u00e8 stato, per\u00f2, osservato un vero e proprio comportamento aggressivo come quello che si riscontra nelle aquile.\nNon sembra che questo comportamento sia determinato dalla scarsit\u00e0 di cibo (anzi, pi\u00f9 i piccoli sono sazi pi\u00f9 sono aggressivi), ma \u00e8 innato e si manifesta in tutte le nidiate. Si pensa che il secondo nato abbia semplicemente la funzione di riserva trofica nel caso in cui il fratello non abbia un normale sviluppo. Il fenomeno del cainismo \u00e8 comune tra i rapaci ma si riscontra con questa modalit\u00e0 solamente in poche altre specie, come ad esempio l'Aquila reale (\"Aquila chrysaetos\") e l'Aquila anatraia minore (\"Aquila pomarina\").\nDopo la schiusa i genitori rimangono al nido, alternandosi nella ricerca del cibo che viene portato ai piccoli con gli artigli. All'inizio i pulcini si cibano esclusivamente di carne e solo dopo 7-8 giorni ingeriscono le prime piccole ossa. La permanenza degli adulti al nido diminuisce col passare del tempo.\nDopo l'involo i giovani rimangono per circa due settimane in una zona circostante il nido. Dopo un mese sono gi\u00e0 in grado di compiere lunghi spostamenti e accompagnano in volo i genitori. Sul periodo di tempo necessario ai giovani per raggiungere la completa indipendenza vi sono opinioni diverse: Cramp e Simmons (1980) parlano di alcuni mesi mentre Brown (1990) definisce questo periodo in 5 mesi (in Sud Africa). \u00c8 stato comunque dimostrato che tale periodo non \u00e8 determinante ai fini della sopravvivenza dei giovani; infatti, anche in assenza dei genitori, essi si dimostrano in grado di procurarsi il cibo autonomamente.\nAlimentazione.\nIl gipeto si ciba quasi esclusivamente di carcasse di animali, di cui utilizza in particolare le ossa (circa il 90% della dieta).\nL'ampia apertura della bocca, la parete dell'esofago indurita da cheratina e l'assenza di gozzo, permettono all'animale di inghiottire ossa anche di 20\u201330\u00a0cm di lunghezza. Il gipeto \u00e8 inoltre dotato di succhi gastrici altamente acidi, in grado di sciogliere i sali minerali contenuti nelle ossa.\nMolte altre specie di rapaci, che non presentano questa caratteristica, sono costretti a rigettare le ossa delle loro prede producendo le cosiddette borre.\nLe ossa pi\u00f9 grosse vengono spezzate dagli adulti lasciandole cadere in volo su particolari placche rocciose e poi recuperate con estrema agilit\u00e0 e facilit\u00e0. La scelta delle rocce usate pu\u00f2 essere occasionale, ma Heredia (1991) riferisce che sui Pirenei ogni coppia dispone di alcuni \"rompitoi\" fissi con superficie liscia, a forte pendenza, esposti a correnti ascensionali che ne facilitano il sorvolo. Questo \u00e8 un comportamento innato che i giovani attuano fin dai primi voli, inizialmente senza conoscerne il significato, poi in modo sempre pi\u00f9 preciso, anche senza la presenza dei genitori.\nQuesto tipo di alimentazione richiede, naturalmente, un'elevata disponibilit\u00e0 di carcasse. Nelle zone in cui si attua l'allevamento allo stato brado tutto l'anno (Corsica, bassi Pirenei) il gipeto basa la propria alimentazione sulle carcasse di bestiame domestico; invece nelle zone montane, dove le condizioni climatiche non consentono l'allevamento di bestiame all'aperto durante tutto l'anno, la fonte principale di cibo \u00e8 costituita dalle carcasse di ungulati selvatici.\nIl consumo giornaliero di cibo di una coppia si aggira intorno agli 800-1.000 g, quantit\u00e0 che aumenta fino a 1,5\u00a0kg durante il periodo di allevamento del giovane; quindi il fabbisogno annuo si aggira intorno ai 420\u00a0kg, pari a circa 52 carcasse all'anno per coppia. Queste abitudini alimentari spiegano la necessit\u00e0 di occupare territori con estensioni che raggiungono, come detto in precedenza, anche i 300\u00a0km2.\nConseguenza importante dell'essersi specializzato a nutrirsi in prevalenza di ossa \u00e8 che il gipeto ha ridotto la competizione con gli altri necrofagi. Poich\u00e9 un comportamento aggressivo verso gli altri animali non porterebbe alcun vantaggio, il gipeto presenta un atteggiamento rinunciatario anche nei confronti di commensali di dimensioni minori rispetto alle sue (gracchi e corvi): quando arriva su una carcassa tende ad essere molto cauto e all'arrivo di un altro animale (anche conspecifico) si allontana.\nOltre alle ossa, questo avvoltoio non disdegna nutrirsi di tartarughe, delle quali rompe il guscio con la medesima tecnica utilizzata per spezzare le ossa. Secondo un aneddoto, fu proprio una tartaruga lasciata cadere dall'alto da un avvoltoio ad uccidere il poeta Eschilo.\nVolo.\nL'attivit\u00e0 del gipeto, a differenza di altri avvoltoi o di altri rapaci, \u00e8 evidente fin dalle prime ore del giorno; come altri veleggiatori (pellicani e cicogne) non utilizza solo le grandi masse di aria calda in ascesa (le \"termiche\"), ma anche le correnti dette \"di pendio\", provocate dalla deflessione del vento da parte di ostacoli, e le correnti \"d'onda\" che gli ostacoli provocano sottovento. \u00c8 un ottimo volatore sia in spazi aperti ad elevate quote che a pochi metri dal suolo quando compie voli di perlustrazione alla ricerca di carcasse.\nUn gipeto adulto spende tre quarti o pi\u00f9 del tempo diurno in volo alla ricerca di cibo.\nL'agilit\u00e0 e la capacit\u00e0 di compiere acrobazie in spazi ristretti \u00e8 dovuta alla forma delle ali strette e lunghe e alla coda a forma di cuneo che consente una notevole manovrabilit\u00e0.\nLa diversit\u00e0 del gipeto rispetto agli avvoltoi si manifesta anche in alcuni dettagli del volo: esso, ad esempio, non necessita della lunga rincorsa per il decollo tipica degli avvoltoi, ed in picchiata \u00e8 abile come l'Aquila reale (\"Aquila chrysaetos\").\nNon si conosce poi lo scopo di un volo battuto senza spostamenti (detto \"Spirito Santo\") che il gipeto a volte attua e che \u00e8 tipicamente usato da rapaci pi\u00f9 piccoli come il gheppio (\"Falco tinnunculus\") o il biancone (\"Circaetus gallicus\") nelle attivit\u00e0 di caccia.\nInfine un'azione non rara e facilmente osservabile nel volo del gipeto consiste in certi colpi d'ala battuti verso il basso con le sole punte: sono usati in modo singolo o intermittenti durante il volo planato.\nDistribuzione e habitat.\nLa distribuzione geografica del gipeto \u00e8 strettamente legata alle aree montane e in particolare alle montagne meridionali della Regione Paleartica (Europa, Nord Africa e Asia fino al Tibet e all'Himalaya) e alle montagne orientali e meridionali della Regione Afrotropicale (tutta l'Africa a sud del Sahara).\nNella zona euroasiatica l'areale segue l'andamento delle catene montuose alpino-himalayane e si estende dai Pirenei, passando dalle montagne della Corsica, attraverso Alpi, Carpazi e Caucaso, fino al Karakorum; il limite settentrionale \u00e8 rappresentato dalle Alpi svizzere e austriache e dai monti Altai in Mongolia.\nNegli ultimi anni alcune coppie di gipeti sono state introdotte nell'area protetta del parco dello Stelvio, ove si sono adattate perfettamente.\nIl gipeto in Africa \u00e8 presente sulla catena dell'Atlante, dal Marocco alla Tunisia, sui monti egiziani lungo il Mar Rosso, sull'Acrocoro etiopico e sugli altopiani dell'Africa orientale fino ai monti del Sudafrica.\nNonostante l'abbondanza di ungulati selvatici delle savane africane, il gipeto non si \u00e8 mai insediato in queste regioni pianeggianti in quanto predilige zone montane con poca copertura boschiva in cui siano presenti pareti di roccia adatte alla nidificazione.\nSecondo una stima approssimativa si pensa che nel mondo siano presenti 50.000 individui. In Europa si \u00e8 estinto, come specie nidificante, in tutto l'arco alpino e in vaste aree dei Carpazi, dei Balcani e dei Pirenei. Le poche aree di nidificazione ancora presenti nel vecchio continente sono comprese tra i 1000 e i 2000 m di quota; in Asia, invece, la specie pu\u00f2 nidificare ad oltre 4000 m.\nConservazione.\nEstinto sulle Alpi dall'inizio del XX secolo a causa della false leggende che seguivano la sua figura, \u00e8 ora presente con una popolazione autosufficiente e stabile, grazie ad un progetto europeo di reintroduzione che ha interessato molti Stati europei. Circa 150 individui sono stati liberati sulle Alpi negli ultimi venti anni secondo un programma di reinserimento che ha interessato Italia, Francia, Svizzera e Austria, e ora \u00e8 presente una piccola popolazione stabile sull'arco alpino, con numerosi siti di nidificazione, anche in territorio italiano. Nel 2017 sono state stimate 46 coppie nidificanti in tutto l'arco alpino, per un totale di 208-251 individui.\nSituazione in Italia.\nAlcuni esemplari sono stati reintrodotti nel Parco Nazionale del Mercantour (Francia) dal 1993 e Parco Naturale delle Alpi Marittime (Italia) dal 1994 e nel 2000 nel Parco Nazionale dello Stelvio. Dai primi anni del duemila una coppia di gipeti, probabilmente proveniente dalla Francia, si \u00e8 stabilita nell'area di Courmayeur ai piedi del Monte Bianco.\nIl 10 maggio 2011 \u00e8 nato in Valsavarenche, nel Parco nazionale del Gran Paradiso in Valle d'Aosta, il gipeto 'Siel', primo esemplare venuto alla luce in natura sulle Alpi Occidentali italiane dal 1913, data dell'ultimo abbattimento.\n Dal 2017 il nido della Valsavarenche \u00e8 ripreso da una webcam, installata dai guardaparco nell'ambito del progetto \"GipetOnAir\". Grazie a questo strumento \u00e8 possibile seguire l'intero processo di riproduzione, dalla costruzione del nido, alla deposizione dell'uovo, alla schiusa e alla crescita del piccolo gipeto. Nel 2018 sono stati censiti 3 coppie e 3 piccoli di gipeto.\nIl 3 gennaio 2016 \u00e8 stata avvistata una coppia a Macugnaga, ai piedi del Monte Rosa, a circa 2500 metri di altitudine nei pressi del Faderhorn. Nel corso dell'estate 2015-2016 si sono ripetuti gli avvistamenti di due esemplari nella zona di Esino Lario (quest'ultimo dato sarebbe da verificare in quanto non \u00e8 indicata la fonte nelle note in fondo; inoltre negli annuari del CROS di Varenna, che raccolgono tutte le segnalazioni ornitologiche della provincia di Lecco, la specie non risulta essere segnalata).\nSistematica.\n\"Gypaetus barbatus\" fa parte dell'ordine Accipitriformes, che include tutti i rapaci diurni, famiglia Accipitridae e sottofamiglia Aegypiinae, i cosiddetti avvoltoi del Vecchio Mondo.\nHa 3 sottospecie, che si caratterizzano per lievi differenze di taglia e di colorazione:\nLe sottospecie \"Gypaetus barbatus haemachalanus\" e \"Gypaetus barbatus altaicus\" non sono pi\u00f9 riconosciute valide.\nFalconeria.\nPu\u00f2 essere allevato ed addestrato dall'uomo, resta comunque un animale difficile da reperire ed usato solo in esposizioni di una certa importanza.\nInoltre anche in paesi dove il possesso del gipeto non sia proibito da esplicite leggi resta piuttosto discutibile (come in altri casi) impiegare in falconeria una specie cos\u00ec rara e minacciata.\nCuriosit\u00e0.\nIl gipeto \u00e8 raffigurato sulle monete da 1, 2 e 5 centesimi di euro di Andorra."}
{"id": "77389", "revid": "69794", "url": "https://it.wikipedia.org/wiki?curid=77389", "title": "Gioco della bandiera", "text": "Il gioco della bandiera \u00e8 l'arte medievale e rinascimentale di sventolare la bandiera durante le manovre militari allo scopo di segnalare a distanza ordini e movimenti da far eseguire alle truppe durante le battaglie.\nOrigini.\nIl gioco della bandiera ha origini antiche, probabilmente anche antecedenti al Medioevo.\nDa questo periodo, tuttavia, si ha una maggiore documentazione che arriva fino ai manuali illustrati seicenteschi.\nDeriva probabilmente dalla figura dell'alfiere (presente non a caso anche nel gioco degli scacchi), che aveva il compito di indicare a distanza dei segnali militari per manovrare le truppe. Le bandiere venivano usate anche, durante i periodi di pace in occasione di parate, e in questi casi l'alfiere portava i vessilli di nobili, papi, citt\u00e0 o eserciti. In alcuni casi questo faceva roteare e volteggiare le bandiere con le loro insegne.\nDa queste antiche pratiche si \u00e8 sviluppata l'arte della bandiera, che sopravvive ancora oggi.\nIl testo di Francesco Ferdinando Alfieri, \"La Bandiera\" (1638) \u00e8 fondamentale per comprendere questo gioco medievale. In esso sono presenti tutti i fondamentali movimenti che hanno dato origine alla sbandierata moderna.\nAssociazioni di sbandieratori.\nEsistono gruppi che organizzano ogni anno tornei e competizioni, anche su scala nazionale.\nLe associazioni pi\u00f9 importanti sono la F.I.SB. (Federazione italiana sbandieratori) e la LIS (Lega italiana sbandieratori), che raggruppano gruppi di sbandieratori e organizzano ogni anno campionati nazionali, nonch\u00e9 manifestazioni locali.\nTecnica.\nNel corso degli anni, il gioco della bandiera si \u00e8 trasformato dal semplice sventolare bandiere fino a raggiungere vette di tecniche e stili tali da rendere questo gioco un vero e proprio sport. Esistono diverse specialit\u00e0: singolo tradizionale, coppia tradizionale, piccola squadra e grande squadra, musici, singolo acrobatico e coppia acrobatica (anche se queste due ultime specialit\u00e0 stanno scomparendo). Anche gli strumenti, ovvero le bandiere, si sono evolute con il passare del tempo. Si \u00e8 passati da semplici aste di legno con attaccate semplici bandiere di stoffa, fino ad arrivare ad aste in resina, o addirittura in fibra di carbonio, bilanciate con contrappesi in piombo, e con tele in fibra sintetica, o in seta. Alcuni gruppi, soprattutto della scuola marchigiana, continuano per\u00f2 ad usare bandiere con aste in legno, bilanciate con pesi in piombo.\nSfilate e manifestazioni.\nGli sbandieratori si possono spesso vedere in sfilate, manifestazioni e feste popolari, accompagnati da gruppi di musici, principalmente tamburi, rullanti e trombe medievali (chiarine).\nIl tutto nasce da un'armonia di tutti questi elementi, uniti naturalmente alla bravura degli atleti che mettono in piazza dei veri e propri esercizi di alta spettacolarit\u00e0 e difficolt\u00e0.\nAlcuni gruppi di sbandieratori (provenienti per lo pi\u00f9 dalle Marche: Servigliano, Corinaldo, Fermo, Fano, ecc.), oltre alle esibizioni di tipo tecnico, affiancano veri e propri spettacoli narrativi di piazza, in cui l'arte del maneggiare la bandiera \u00e8 contaminata da elementi quali la danza e la recitazione."}
{"id": "77392", "revid": "1610933", "url": "https://it.wikipedia.org/wiki?curid=77392", "title": "Gipeto", "text": ""}
{"id": "77396", "revid": "226458", "url": "https://it.wikipedia.org/wiki?curid=77396", "title": "Mascula (nome)", "text": "Origine e diffusione.\nNome ormai desueto, risale al latino \"Masculas\", basato sull'aggettivo \"masculus\", che vuol dire \"virile\", \"mascolino\". Per significato \u00e8 analogo ai nomi Andrea e Arsenio.\nOnomastico.\nL'onomastico si festeggia il 29 marzo in ricordo di san Mascula, nobile della corte di Genserico, martirizzato in Nordafrica insieme a sant'Argomaste e san Saturo."}
{"id": "77398", "revid": "438678", "url": "https://it.wikipedia.org/wiki?curid=77398", "title": "Il fantasma dell'Opera (film 2004)", "text": "Il fantasma dell'Opera (\"The Phantom of the Opera\") \u00e8 la trasposizione cinematografica dell'omonimo musical teatrale composto da Andrew Lloyd Webber, tratto a sua volta dal romanzo di Gaston Leroux, voluta proprio dal celebre compositore inglese.\nIl progetto di girare questo film \u00e8 in realt\u00e0 molto vecchio, ma fu fermato per diverso tempo. Tuttavia negli ultimi anni \u00e8 stato recuperato e il film \u00e8 stato distribuito nel dicembre 2004 (in Italia il 17) in tutto il mondo.\nTrama.\nNel 1919, al Teatro dell'Opera di Parigi si tiene un'asta. L'anziano Visconte di Chagny acquista un carillon a forma di scimmia, che indossa abiti persiani e suona i piatti. Durante l'asta incontra Madame Giry, che ha incontrato da giovane. La loro attenzione \u00e8 attratta dal prossimo pezzo all'asta, lotto 666: un lampadario restaurato di recente e adattato all'elettricit\u00e0. Mentre i banditori lo illustrano, il lampadario restaurato si illumina e lentamente si alza tornando al suo posto originale tra le travi, accompagnato dal crescendo della musica, e spazza via gli anni e il degrado dal teatro dell'opera. Il bianco e nero si trasforma in colore, e il pubblico \u00e8 trasportato indietro nel tempo, nel 1870, quando il teatro era ancora ai suoi inizi.\nIl teatro dell'opera viene acquistato da due nuovi proprietari, Richard Firmin e Gilles Andr\u00e9, che lavorano nel settore \"rottami metallici\" e non hanno alcuna esperienza nel teatro. Mentre il cast sta provando \"Hannibal\", Madame Giry, che \u00e8 la maestra di ballo e la madre di Meg Giry, li presenta a Christine Daa\u00e9, una ballerina e giovane ma talentuosa cantante. Il giovane visconte, Raoul, viene presentato al cast, e Christine lo riconosce come il suo amore d'infanzia. Finge di non accorgersene e non dice niente per attirare la sua attenzione.\nDurante l'esecuzione di un'aria, cade un fondale dal soffitto sfiorando Carlotta Giudicelli, cantante solista soprano, che si dimette immediatamente dalla produzione. Nel frattempo, una figura scura scivola via e fa cadere a terra una busta. Madame Giry la apre e legge la lettera, firmata dal Fantasma dell'Opera, uno spettro che vive da qualche parte all'interno del teatro dell'opera. Apparentemente osserva ogni spettacolo ed \u00e8 stato pagato ventimila franchi al mese da parte del precedente proprietario. Firmin e Andr\u00e9 si adoperano per sostituire Carlotta, e la scelta ricade su Christine. Quella notte canta splendidamente, e il Fantasma dell'Opera la sente attraverso le aperture.\nDurante l'esecuzione da parte di Christine, Raoul la riconosce dalla sua infanzia. Dopo lo spettacolo, Christine va alla cappella del teatro e accende una candela per suo padre, morto quando lei aveva sei anni. Meg chiede a Christine come abbia imparato a cantare cos\u00ec bene. Christine spiega che \u00e8 l'Angelo della Musica a guidarla. Lei non lo ha mai incontrato e pensa che suo padre abbia inviato questo \"angelo\" per aiutarla. Pi\u00f9 tardi, lei \u00e8 nel suo camerino, dove si ricongiunge con Raoul. Ha intenzione di portarla a cena, ma lei rifiuta, dicendo che l'Angelo \u00e8 molto severo. Raoul la ignora e la saluta per darle modo di prepararsi per il loro appuntamento. Il fantasma blocca Christine nella sua stanza e canta con lei il suo dispiacere che Raoul stia cercando di corteggiarla. Christine si scusa, chiedendogli di mostrarsi a lei. Egli si rivela attraverso lo specchio e la conduce via.\nChristine va con il Fantasma nel suo nascondiglio sotto il teatro dell'opera. Lui le rivela che la ama e vorrebbe che lei lo amasse a sua volta. Egli mostra a Christine una statua di se stessa, che indossa un abito da sposa e il velo, facendola svenire, e allora il Fantasma la posa delicatamente sopra a un letto. La mattina dopo, lei si sveglia e vede il Fantasma suonare un organo. Christine si avvicina e gli rimuove la maschera per curiosit\u00e0. Lui scoppia in un impeto di rabbia, coprendosi il volto con la mano. L'uomo in un primo momento dice che lei dovr\u00e0 rimanere per sempre con lui perch\u00e9 ha visto la sua deformit\u00e0. Per\u00f2 poi, impietosita per l'uomo, Christine gli rende la maschera e i due hanno un momento di intesa. Il Fantasma decide poi di farla ritornare al teatro dell'opera.\nQuella mattina, i due gestori lamentano la scomparsa di Christine, cos\u00ec come una serie di lettere che hanno ricevuto dal Fantasma che tenta di ricattarli per il suo pagamento e dando ordini sulla gestione del teatro. Quando Carlotta torna, furiosa per la lettera ricevuta in cui il Fantasma le ordina di fare la parte del Muto nell'opera della sera e dare il ruolo principale a Christine, il Fantasma minaccia un disastro \"al di l\u00e0 della loro immaginazione\" nel caso in cui le sue lettere non vengano rispettate. Firmin e Andr\u00e9 decidono di ignorare gli avvertimenti del fantasma e danno a Carlotta il ruolo di protagonista. Quella notte, il fantasma sabota e interrompe l'opera, criticando la loro incapacit\u00e0 di seguire i suoi ordini.\nCarlotta continua a cantare, ma la sua voce gracchia e il ruolo di protagonista \u00e8 dato a Christine. Mentre \u00e8 in corso il balletto, il Fantasma prende Buquet, capo delle mosche, e lo impicca, creando il caos. Christine fugge sul tetto con Raoul e gli rivela di aver visto il volto del Fantasma e lo teme, ma ha piet\u00e0 per lui anche a causa della sua tristezza. Raoul dice a Christine che la ama e che la protegger\u00e0 per sempre. Christine ricambia l'amore del giovane, baciandolo con passione ed entrambi lasciano il tetto. Al Fantasma, che ha assistito alla scena, si spezza il cuore. Poi sente entrambi cantare insieme. Mentre si infuria con Raoul, promette di vendicarsi nei confronti di entrambi.\nTre mesi pi\u00f9 tardi, viene data una festa in maschera nel teatro d'opera. Alla festa, Christine indossa il suo nuovo anello di fidanzamento, regalatole da Raoul. L'evento \u00e8 interrotto ancora una volta dal Fantasma, che \u00e8 vestito come la Morte Rossa. Il Fantasma porta la sua propria composizione teatrale, \"Don Giovanni Trionfante\", e ordina ai gestori di mettere in scena l'opera. Raoul esce dalla stanza e Christine si avvicina al Fantasma. Alla vista dell'anello di fidanzamento, il Fantasma glielo strappa via e scompare in una botola del pavimento. Raoul cerca di seguirlo, ma viene fermato da Madame Giry, che gli racconta in privato la storia del passato del Fantasma. Quando era una bambina, and\u00f2 in un circo di mostri, fra le cui attrazioni c'era un bambino deforme in una gabbia. Il bambino, chiamato figlio del diavolo, cercava di nascondere il viso sotto un sacco, ma venne picchiato finch\u00e9 non rivel\u00f2 le sue deformit\u00e0. Solo la giovane Madame Giry ebbe piet\u00e0 di lui. Essendo stata l'ultima ad andarsene, Madame Giry vide il bambino uccidere l'uomo che lo aveva picchiato poco prima e, inseguiti dalla polizia, lo aiut\u00f2 a fuggire e lo fece rifugiare sotto il teatro dell'opera, dove lo nasconde al mondo da allora.\nChristine prende una carrozza per visitare la tomba di suo padre, ma il Fantasma prende segretamente in mano le redini. Raoul lo segue quando si rende conto che Christine \u00e8 in trappola. Christine arriva alla tomba e si cruccia per la morte di suo padre. Il Fantasma cerca di riconquistarla fingendo di essere l'angelo di suo padre, ma Raoul arriva e lo ferma. I due incominciano a duellare con la spada, ma Raoul riesce a disarmare il Fantasma e, sul punto di ucciderlo, Christine lo supplica di fermarsi. La rabbia del Fantasma aumenta e, mentre guarda i due amanti cavalcare via, giura di vendicarsi al pi\u00f9 presto.\nChristine ammette di aver paura del Fantasma e lo dice a Raoul. Questi si rende conto di poter utilizzare l'opera del Fantasma per catturarlo, dato che sicuramente vorr\u00e0 partecipare. Il Don Giovanni Trionfante viene eseguito, e il Fantasma fa il suo ingresso per duettare con Christine. Raoul non pu\u00f2 fare altro che guardare dal suo palco come Christine venga rapita dal cantare del Fantasma ancora una volta. Tuttavia, lei toglie di scatto la maschera all'uomo, rivelando la sua deformit\u00e0 a tutto il pubblico, che incomincia a urlare di paura. Il Fantasma allora fugge con lei facendo cadere il lampadario e mandando in fiamme tutto il teatro.\nIl fantasma porta Christine gi\u00f9 nel suo nascondiglio. Madame Giry mostra allora a Raoul dove vive il Fantasma, e il giovane va a salvarla. Il Fantasma, nel frattempo, ordina a Christine di indossare l'abito da sposa e professa ancora una volta il suo amore per lei, ordinandole di sposarlo. Christine cerca di convincere il Fantasma che non teme la sua bruttezza, ma piuttosto la sua rabbia e la volont\u00e0 di uccidere per ottenere ci\u00f2 che vuole. Proprio in quel momento, Raoul entra nel covo, e il Fantasma lo lega a un cancello, minacciando di ucciderlo se Christine si rifiuta di sposarlo. Christine riflette su questa scelta impossibile e bacia appassionatamente il Fantasma per fargli vedere che non \u00e8 solo al mondo. Il Fantasma \u00e8 sconvolto dal vero amore umano che ha ricevuto per la prima volta nella sua vita. Vergognatosi delle sue azioni omicide, permette a Christine e Raoul di fuggire e ordina loro di non tornare pi\u00f9. Successivamente si vede il Fantasma ascoltare incantato il carillon a forma di scimmia. In quel momento, Christine gli si avvicina e dona all'uomo l'anello di diamanti del suo fidanzamento per far s\u00ec che lui si ricordi di lei in futuro. I due amanti fuggono mentre il Fantasma, orripilato dal suo riflesso, non tanto per l'aspetto ma per quello che ha fatto, distrugge tutti gli specchi che ha, fuggendo poi dietro a una tenda. Quando la polizia arriva nel nascondiglio dell'assassino, trova soltanto la maschera bianca dell'uomo.\nRitornato al presente, Raoul ormai ha intuito tutta la storia avvenuta nel teatro e decide di tenere con s\u00e9 tutta la verit\u00e0 di quel lontano anno in cui accaddero gli eventi.\nAnni dopo, Raoul (ormai novantenne) va a visitare la tomba di Christine, morta diciassette anni dopo, nel 1917, all'et\u00e0 di 63 anni. La sua lapide dice \"Contessa di Chagny\" e \"amata moglie e madre\", rivelando che oltre ad aver sposato Raul, aveva avuto dall'uomo anche dei figli. Egli pone il carillon a forma di scimmia sulla lapide e nota una rosa rossa fresca con un nastro nero legato intorno (la chiara firma che lasciava sempre il Fantasma) con l'anello di diamanti legato al gambo del fiore, implicando che il Fantasma, oltre ad essere ancora vivo, non ha mai smesso di amare la donna.\nDistribuzione.\nDoppiaggio.\nWebber ha deciso di far doppiare l'intera pellicola (canzoni comprese) nelle varie lingue. Inizialmente, il doppiaggio italiano non prevedeva una traduzione delle canzoni, che sarebbero rimaste quindi in inglese, sottotitolate. Tuttavia, lo stesso Webber insistette per la realizzazione del doppiaggio cantato anche nella nostra lingua. In Spagna, dove esiste gi\u00e0 una versione teatrale con testi appositamente tradotti, si \u00e8 dovuto provvedere a riscrivere completamente le parole delle canzoni per adattarle al labiale degli attori.\nPer la versione italiana si sono occupati della traduzione delle canzoni Fiamma Izzo, che ha anche doppiato la parte di Carlotta, Franco Travaglio e Giovanni Baldini. Luca Velletri ha prestato la sua voce al Fantasma, Renata Fusco a Christine e Pietro Pignatelli a Raoul.\nAccoglienza.\nCritica.\nIl critico cinematografico Roger Ebert ha commentato che: \"Gerard Butler era troppo bello per il film e che le sue maschere erano pi\u00f9 un accessorio di moda che un tentativo di nascondere la sua deformit\u00e0\" (in questa versione il Fantasma \u00e8 reso molto meno raccapricciante). In questo film il fantasma ha la tempia destra bitorzoluta, le palpebre dell'occhio destro consumate, non ha il sopracciglio destro, ha alcune ustioni e la parte superiore della guancia destra \u00e8 leggermente tirata indietro."}
{"id": "77408", "revid": "122085092", "url": "https://it.wikipedia.org/wiki?curid=77408", "title": "Il fantasma dell'Opera (disambigua)", "text": ""}
{"id": "77414", "revid": "1718925", "url": "https://it.wikipedia.org/wiki?curid=77414", "title": "La sonnambula", "text": "La sonnambula \u00e8 un'opera seria in due atti messa in musica da Vincenzo Bellini su libretto di Felice Romani. \u00c8 considerata con \"I puritani\" e \"Norma\" uno dei tre capolavori del compositore catanese.\nGenesi dell'opera.\nBellini compose \"La sonnambula\" in soli due mesi, mentre si trovava sul lago di Como a Moltrasio, nella villa dei Conti Lucini Passalacqua, vicino all'abitazione di Giuditta Turina, una giovane signora con cui intratteneva una relazione sentimentale.\nL'opera debutt\u00f2 al Teatro Carcano di Milano il 6 marzo del 1831: quella sera - dedicata al musicista Francesco Pollini, amico di Bellini - le fu abbinato il balletto \"Il furore di Amore\". Sin dalla prima rappresentazione ebbe grande successo.\nIl libretto fu tratto da \"La Somnambule ou L'arriv\u00e9e d'un nouveau seigneur\", un \"ballet-pantomime\" di Eug\u00e8ne Scribe con coreografia di Jean-Pierre Aumer (1827), e da \"La Somnambule\", \"com\u00e9die-vaudeville\" dello stesso Scribe e Germain Delavigne (1819).\nIn un primo tempo, il duca Litta di Milano aveva commissionato a Bellini un'opera tratta da \"Hernani\" di Victor Hugo (in seguito messo in musica da Verdi). L'opposizione della censura austriaca spinse il musicista ad abbandonare il progetto originario e a scegliere, su suggerimento di Romani, un soggetto pi\u00f9 innocente, di carattere pastorale ed idillico. Parte della musica gi\u00e0 composta per \"Hernani\" fu per\u00f2 riciclata proprio nella \"Sonnambula\" e, successivamente, in \"Norma\".\nCon il concorso dello stesso Bellini, Romani apport\u00f2 numerosi cambiamenti al soggetto. Fu inoltre eliminata la scena dell'agnizione conclusiva, di cui esiste una redazione librettistica, allorch\u00e9 il Conte Rodolfo si rivelava essere il padre naturale di Amina.\nCaratteri musicali.\nIl tema del tenero e contrastato amore tra Amina ed Elvino offr\u00ec a Bellini il destro per esaltare la propria vena lirica: la tipica lunghezza dell'arco melodico si coniuga qui, coerentemente col soggetto, con un andamento languido e divagante, mentre l'orchestra si limita ad accompagnare la voce con mirabile semplicit\u00e0. L'opera culmina in una delle pi\u00f9 sublimi arie per soprano: la celebre \"Ah, non credea mirarti\", che la protagonista canta in stato di sonnambulismo.\nTrama.\nLa scena rappresenta un villaggio della Svizzera. Epoca imprecisata.\nAtto I.\nQuadro primo: \"Villaggio. In fondo al teatro si scorge il mulino di Teresa: un torrente ne fa girare la ruota.\"\nSi festeggiano le nozze fra Elvino e Amina, un'orfana allevata dalla mugnaia Teresa. L'unica ad essere scontenta, perch\u00e9 innamorata anche essa del giovane possidente, \u00e8 Lisa, che dal canto suo rifiuta le profferte amorose di Alessio, un altro giovane del villaggio.\nAl villaggio giunge un nobiluomo, che mostra di conoscere assai bene quei luoghi, ma che nessuno dei villici riconosce. Si tratta del conte Rodolfo, figlio del defunto signore del castello. Il gentiluomo, che si stabilisce nella locanda di Lisa, rivolge alcuni complimenti ad Amina, dicendole che il suo viso le ricorda quello di una donna che egli aveva conosciuto molti anni prima. Prima di salutarlo, i villici lo avvertono che il paese \u00e8 popolato dalla sinistra presenza di un fantasma, ma il colto signore giudica le loro parole frutto di pura superstizione. Le lusinghe del Conte hanno frattanto destato la gelosia di Elvino che, rimasto solo con lei, rimprovera la futura sposa.\nQuadro secondo: \"Stanza nell'osteria. Di fronte una finestra: da un lato porta d'ingresso: dall'altro un gabinetto. Avvi un sof\u00e0 e un tavolino\".\nNelle sue stanze, il conte Rodolfo \u00e8 intento a corteggiare Lisa. Quando s'odono dei passi, l'ostessa fugge precipitosamente, ma prima riconosce Amina, che in stato di sonnambulismo sta recandosi nella stanza del Conte. La sonnambula si rivolge affettuosamente al nobiluomo, invocando il nome del futuro sposo, descrivendo rapita la prossima cerimonia delle sue nozze e infine chiedendogli di abbracciarla. Rodolfo dapprima non sa che fare. Il gentiluomo decide quindi di non approfittare della situazione e abbandona la stanza senza svegliare la sonnambula. Nel frattempo un gruppo di villici sopraggiunge alla locanda per salutare il conte (di cui ha finalmente scoperto l'identit\u00e0); Lisa, maliziosamente, conduce tutti alla stanza di Rodolfo, dove sorprendono la giovane Amina adagiata sul divano. Lo sconcerto \u00e8 generale. Elvino, sconvolto, rompe il fidanzamento, mentre la ragazza, destatasi, inconsapevole di quanto \u00e8 accaduto, non pu\u00f2 trovare parole per giustificarsi.\nAtto II.\nQuadro primo: \"Ombrosa Valletta fra il Villaggio e il Castello\".\nMentre un gruppo di villici si reca dal Conte per convincerlo a prendere le sue difese, Amina cerca consolazione nell'affetto della madre. Amina si imbatte in Elvino che, straziato per gli avvenimenti, le ricorda come lo abbia reso il pi\u00f9 infelice tra gli uomini e le strappa l'anello di fidanzamento.\nQuadro secondo: \"Villaggio come nell'atto I. In fondo al teatro si scorge il mulino di Teresa: un torrente ne fa girare la ruota\".\nInvano il conte Rodolfo tenta di spiegare ai villici cosa sia il sonnambulismo e di far recedere Elvino dalle sue posizioni. Il giovane, per ripicca, ha ormai deciso di andare a nozze con l'ostessa Lisa. Il paese \u00e8 quindi nuovamente in festa in vista di una nuova possibile cerimonia nuziale, ma quando Lisa ed Elvino passano davanti al mulino di Teresa, la donna accusa Lisa di essere incorsa nella stessa colpa attribuita ad Amina, portando come prova un fazzoletto appartenuto all'ostessa e trovato nella stanza del conte Rodolfo.\nElvino si sente nuovamente tradito, quando fra la meraviglia generale, si vede Amina camminare in stato di sonnambulismo sul cornicione del tetto di casa. \u00c8 la prova che il conte Rodolfo aveva ragione. Contemplando il fiore appassito che Elvino le aveva donato il giorno prima, la sonnambula canta il suo amore infelice (\"Ah! non credea mirarti\"), ascoltata da tutti, e quando si desta pu\u00f2 finalmente riabbracciare l'amato Elvino. Il villaggio, nuovamente in festa, si prepara per le tanto sospirate nozze.\nOrganico orchestrale.\nLa partitura prevede l'utilizzo di:\nDa suonare internamente:\nDiscografia.\nRegistrazioni dal vivo.\nLegenda: anno - direttore d'orchestra - Amina, Elvino, Rodolfo, Lisa, Teresa, Alessio, Notaio"}
{"id": "77415", "revid": "228587", "url": "https://it.wikipedia.org/wiki?curid=77415", "title": "Lorena", "text": ""}
{"id": "77416", "revid": "339392", "url": "https://it.wikipedia.org/wiki?curid=77416", "title": "God Save the King", "text": ""}
{"id": "77421", "revid": "647919", "url": "https://it.wikipedia.org/wiki?curid=77421", "title": "Berick Traven Torsvan", "text": ""}
{"id": "77425", "revid": "671029", "url": "https://it.wikipedia.org/wiki?curid=77425", "title": "Comuni della Slovenia", "text": "I comuni della Slovenia (in sloveno: \"ob\u010dine\", singolare \"ob\u010dina\") costituiscono l'unico tipo di suddivisione territoriale del Paese e sono in tutto 212. Pur in assenza di enti amministrativi intermedi tra lo Stato e Comuni, questi sono raggruppati dal punto di vista statistico in regioni statistiche (\"statisti\u010dne regije\") e dal punto di vista storico-geografico in province (\"pokrajine\").\nOgni comune \u00e8 formato da varie localit\u00e0 o frazioni (\"naselje\"), e dal punto di vista amministrativo in comunit\u00e0 locali (\"krajevne skupnosti\"), o, nel caso delle citt\u00e0, in circoscrizioni cittadine (\"mestne \u010detrti\").\nSette sono i comuni ufficialmente bilingui, con un doppio toponimo: per quattro \u00e8 sloveno-italiano (Capodistria, Isola, Pirano e Ancarano); per tre \u00e8 sloveno-ungherese (Dobrovnik, Hodo\u0161 e Lendava).\nComuni cittadini.\nDei 212 comuni sloveni, 11 hanno il titolo di comuni cittadini (\"mestne ob\u010dine\").\nComuni non cittadini.\nDi seguito sono indicati tutti i comuni della Slovenia, suddivisi per regione statistica. Tra parentesi in corsivo \u00e8 indicato il nome ufficiale del comune quando diverso dal toponimo italiano e la denominazione completa per i comuni ufficialmente bilingui; i comuni cittadini sono scritti in grassetto."}
{"id": "77426", "revid": "1805885", "url": "https://it.wikipedia.org/wiki?curid=77426", "title": "Business intelligence", "text": "Con la locuzione business intelligence (BI) ci si pu\u00f2 solitamente riferire a:\nQuesta espressione \u00e8 stata coniata nel 1958 da Hans Peter Luhn, ricercatore e inventore tedesco, mentre stava lavorando per IBM.\nSe ci riferiamo al mondo delle associazioni (ONG, non profit, promozione sociale) non \u00e8 corretto parlare di business, ma di sociale, quindi di social intelligence. Costituisce un ramo della cosiddetta informatica aziendale.\nDescrizione.\nBI come processo aziendale.\nLe organizzazioni raccolgono dati per trarre informazioni, valutazioni e stime riguardo al contesto aziendale proprio e del mercato cui partecipano (ricerche di mercato e analisi degli scenari competitivi). Le organizzazioni utilizzano le informazioni raccolte attraverso una strategia di business intelligence per incrementare il loro vantaggio competitivo.\nIl termine \"business intelligence\" fin dall'origine ha ricompreso sia i pi\u00f9 tradizionali sistemi di raccolta dei dati finalizzati ad analizzare il passato o il presente e a capirne i fenomeni, le cause dei problemi o le determinanti delle performance ottenute, sia i sistemi pi\u00f9 rivolti a stimare o a predire il futuro, a simulare e a creare scenari con probabilit\u00e0 di manifestazione differente.\nQuesti sistemi sono da sempre stati realizzati con mix differenti di software tool (ad es. di report, di analisi OLAP, di cruscotti) e di software application, cio\u00e8 contenenti vere logiche e regole applicative, rivolte al \"performance management\" (ad es. le applicazioni per le schede di valutazione bilanciata o per il ciclo di budgeting e forecasting aziendale), all'ottimizzazione di alcune decisioni operative (ad es. nel campo dei trasporti e della logistica o del revenue management) oppure finalizzate alle previsioni e alle predizioni future, impiegando funzioni statistiche anche molto sofisticate; tutte queste software application nel tempo hanno preso nomi diversi ma dal significato simile, quali analytic application, analytics, business analytics (si veda anche Camussone, 1998, Davenport, 2007, 2010; Turban, 2010; Pasini, 2004).\nIl termine business intelligence allude quindi ad un campo molto ampio di attivit\u00e0, sistemi informativi aziendali e tecnologie informatiche finalizzate a supportare, e in qualche caso ad automatizzare, processi di misurazione, controllo e analisi dei risultati e delle performance aziendali (sistemi di reporting e di visualizzazione grafica di varia natura, cruscotti pi\u00f9 o meno dinamici, sistemi di analisi storica, sistemi di \"allarme\" su fuori norma o eccezioni, ecc.), e processi di decisione aziendale in condizioni variabili di incertezza (sistemi di previsione, di predizione, di simulazione e di costruzione di scenari alternativi, ecc.), il tutto integrato nel classico processo generale di \"misurazione, analisi, decisione, azione\".\nGeneralmente le informazioni vengono raccolte per scopi direzionali interni e per il controllo di gestione. I dati raccolti vengono opportunamente elaborati e vengono utilizzati per supportare concretamente - sulla base di dati attuali - le decisioni di chi occupa ruoli direzionali (capire l'andamento delle performance dell'azienda, generare stime previsionali, ipotizzare scenari futuri e future strategie di risposta).\nIn secondo luogo le informazioni possono essere analizzate a differenti livelli di dettaglio e gerarchico per qualsiasi altra funzione aziendale: marketing, commerciale, finanza, personale o altre.\nLe fonti informative sono generalmente interne, provenienti dai sistemi informativi aziendali ed integrate tra loro secondo le esigenze. In senso pi\u00f9 ampio possono essere utilizzate informazioni provenienti da fonti esterne come esigenze della base dei clienti, pressione stimata degli azionisti, trend tecnologici o culturali fino al limite delle attivit\u00e0 di spionaggio industriale.\nOgni sistema di business intelligence ha un obiettivo preciso che deriva dalla visione aziendale e dagli obiettivi della gestione strategica di un'azienda.\nBI come tecnologia.\nNella letteratura la \"business intelligence\" viene citata come il processo di \"trasformazione di dati e informazioni in conoscenza\".\nIl software utilizzato ha l'obiettivo di permettere alle persone di prendere decisioni strategiche fornendo informazioni precise, aggiornate e significative nel contesto di riferimento.\nIn termini molto semplici e volutamente pratici si pu\u00f2 descrivere un'applicazione di BI come uno strumento software che, acquisendo e manipolando masse di dati presenti su database o anche archivi de-strutturati, fornisce report, statistiche, indicatori, grafici costantemente aggiornati, facilmente adattabili e configurabili persino dall'utente (senza necessit\u00e0 di intervento del tool administrator). Quando su internet visualizziamo, ad esempio, le informazioni del nostro conto corrente utilizzando un comune home banking e \"produciamo\" i report, le tabelle o i grafici che ci interessano, \"sotto\" esiste un'applicazione (web) di BI. Oppure, quando riceviamo dal provider di telefonia mobile, via mail o via portale, dei report su consumi, fatture, navigazione, ecc. sicuramente \u00e8 frutto di elaborazioni di BI.\nQuello che \u00e8 importante sapere \u00e8 che i dati manipolati dallo strumento non sono mai quelli originari-presenti sul database fonte (per ovvie ragioni tecnologiche, ma anche di disponibilit\u00e0 e sicurezza), ma essi sono in tempo reale \"pompati\" in uno specifico database a disposizione dello strumento. Un software di BI pu\u00f2 naturalmente manipolare e \"quadrare\" dati provenienti da N database (ad esempio, nel mondo delle aziende: ERP, CRM, MES, PDM, sito web, posta elettronica, ecc.).\nQueste applicazioni sono nate in un periodo storico in cui si cominciava ad avere il problema di possedere giganteschi archivi di dati ma di non sapere come utilizzarli ai fini pratici ovvero di conoscenza delle informazioni per assumere decisioni corrette. La statistica \u00e8 una componente fondamentale degli strumenti di BI.\nCi si pu\u00f2 riferire ai sistemi di business intelligence anche con il termine \"\"sistemi per il supporto alle decisioni\" (Decision support systems o DSS), anche se l'evoluzione delle tecniche utilizzate rende la terminologia suscettibile di ammodernamenti. Con il termine \"business performance management\"\" ci si pu\u00f2 riferire a sistemi di business intelligence di nuova generazione anche se la distinzione tra i due termini \u00e8 spesso non percepita.\nI dati generati dai vari sistemi (contabilit\u00e0, produzione, R&amp;S, CRM ecc.) possono venire archiviati in particolari database chiamati \"data warehouse\", che ne conservano le qualit\u00e0 informative. Le persone coinvolte nei processi di business intelligence utilizzano applicazioni software ed altre tecnologie per \"raccogliere\", \"immagazzinare\", \"analizzare\" e \"distribuire\" le informazioni. La principale fonte dati di uno strumento di BI, in ambito aziendale, \u00e8 un ERP (il \"gestionale\" per antonomasia).\nBI software.\nPersone e tecnici che lavorano nell'ambito della business intelligence hanno sviluppato una nicchia di tecnologie, strumenti e prodotti che li aiutano nei loro compiti, specialmente nei confronti della manipolazione di grandi moli di dati da raccogliere, normalizzare e analizzare.\nTra queste ricordiamo:\nStrumenti.\nSi tratta di una tipologia di applicativi software progettati per recuperare, analizzare e relazionare per la business intelligence. Gli strumenti generalmente leggono dati che sono stati precedentemente memorizzati, spesso, ma non necessariamente, in una datawarehouse o in un data mart.\nLe categorie in cui si suddividono gli strumenti di business intelligence sono:"}
{"id": "77432", "revid": "119751308", "url": "https://it.wikipedia.org/wiki?curid=77432", "title": "Regioni statistiche della Slovenia", "text": "Le regioni statistiche della Slovenia (\"statisti\u010dne regije\") costituiscono una suddivisione territoriale priva di rilevanza amministrativa e formata da pi\u00f9 comuni. Una funzione tra le pi\u00f9 appariscenti di queste ripartizioni \u00e8 quello di assegnare i codici provinciali delle targhe delle automobili.\nA livello europeo sono classificate in 2 di livello NUTS-2."}
{"id": "77434", "revid": "86884169", "url": "https://it.wikipedia.org/wiki?curid=77434", "title": "Online transaction processing", "text": "L'online transaction processing (OLTP) \u00e8 un insieme di tecniche software utilizzate per la gestione di applicazioni orientate alle transazioni.\nNon esiste una definizione precisa e generale di transazione anche se in gran parte dei casi ci si riferisce alle transazioni nell'ambito dei database relazionali e alle relative metodologie e concetti che consentono lettura e scrittura concorrenti garantendo atomicit\u00e0, coerenza, isolamento e non volatilit\u00e0 dei dati (ACID)."}
{"id": "77441", "revid": "339392", "url": "https://it.wikipedia.org/wiki?curid=77441", "title": "Province slovene", "text": ""}
{"id": "77442", "revid": "438678", "url": "https://it.wikipedia.org/wiki?curid=77442", "title": "Extract, transform, load", "text": "In informatica Extract, Transform, Load (ETL) \u00e8 un'espressione in lingua inglese che si riferisce al processo di estrazione, trasformazione e caricamento dei dati in un sistema di sintesi (data warehouse, data mart, big data ecc...).\nDescrizione.\nI dati vengono estratti da sistemi sorgenti quali database transazionali (OLTP), comuni file di testo o da altri sistemi informatici (ad esempio, sistemi ERP o CRM).\nSubiscono quindi un processo di trasformazione, che consiste ad esempio nel: \nTale trasformazione ha lo scopo di consolidare i dati (cio\u00e8 rendere omogenei dati provenienti da sorgenti diverse) e di fare in modo che siano pi\u00f9 aderenti alla logica di business del sistema di analisi per cui viene sviluppato.\nVengono infine memorizzati nelle tabelle del sistema di sintesi (load).\nOccorre prestare particolare attenzione alla granularit\u00e0 delle informazioni da memorizzare nella struttura a valle. Queste infatti, non solo devono essere aggregate in modo da non avere un dettaglio eccessivo (cosa che potrebbe portare ad un decadimento delle prestazioni delle interrogazioni effettuate sul sistema), ma devono anche mantenere una granularit\u00e0 che consenta di effettuare le necessarie analisi sui dati.\nModalit\u00e0 di utilizzo.\nOccorre sottolineare come l'implementazione di estrattori necessiti di un'analisi di dettaglio dei sistemi di alimentazione. L'obiettivo che si deve porre un'azienda \u00e8 che questo processo sia unico per tutti i sistemi di sintesi. Assolutamente da evitare \u00e8 la stratificazione nel tempo di pi\u00f9 estrattori dallo stesso sistema per alimentare diversi sistemi di sintesi. Tali estrattori avendo piccole variazioni nei criteri di estrazione, di codifica o di ripulitura dei dati tenderebbero ad avere, nella pratica, criteri simili di estrazione ma non identici. Il risultato di tali stratificazioni \u00e8 quello di avere sistemi di sintesi che presentano all'alta direzione risultati che, rappresentando gli stessi fenomeni, evidenziano invece valori diversi. Ci\u00f2 contribuisce a generare diffidenza per i risultati dei sistemi di sintesi in generale.\nPer capire meglio cosa pu\u00f2 succedere \u00e8 sufficiente pensare di dover determinare il numero dei clienti di un'azienda a una certa data. \u00c8 necessario decidere, a fronte di un nominativo presente nell'anagrafica clienti, dopo quanto tempo di inattivit\u00e0 non considerarlo pi\u00f9 tale.\nPu\u00f2 succedere che il significato di \"numero clienti\" sia diverso per reparti diversi della stessa azienda. Per il controllo di gestione un cliente pu\u00f2 essere tale solo se ha comprato nel corso dell'anno, ma per il marketing, che deve mandare gli auguri di Natale, il bacino sar\u00e0 senz'altro diverso e superiore.\n\u00c8 necessario che sia demandato ad uno specifico sottosistema dedicato la funzione di integrazione dati tra i sistemi transazionali (OLTP) e i sistemi di sintesi OLAP, impedendo, di fatto che siano sviluppati pi\u00f9 processi per estrarre lo stesso dato.\nLo sfruttamento di metadati (es. dizionario dati) potr\u00e0 contribuire a generare l'integrazione non solo tecnica, ma anche culturale all'interno dell'azienda.\nAvere questo approccio significa rendere indipendenti, ma integrati, i vari sottosistemi aziendali (fornitori, magazzino, clienti, contabilit\u00e0 generale, controllo di gestione) creando e gestendo l'univocit\u00e0 del dato e rendendo pi\u00f9 semplice il controllo accentrato o la sostituzione di uno dei sistemi oggetto dell'integrazione.\nVa notato come spesso per ETL si intende lo strumento con il quale \u00e8 possibile sviluppare questa particolare architettura di alimentazione che di per s\u00e9 potrebbe essere sviluppata anche con strumenti standard. Gli ETL tuttavia, essendo strumenti \"dedicati\", forniscono risultati tangibili in termini di documentazione e di velocit\u00e0 di sviluppo, per contro necessitano di un gruppo di lavoro specializzato in questo \"linguaggio\" e quindi, in caso di turn over o licenziamento, la necessit\u00e0 di gestire anticipatamente la presenza in azienda di opportuni back-up con i relativi costi."}
{"id": "77444", "revid": "339392", "url": "https://it.wikipedia.org/wiki?curid=77444", "title": "Luca Perrini", "text": ""}
{"id": "77447", "revid": "172", "url": "https://it.wikipedia.org/wiki?curid=77447", "title": "Design patterns", "text": ""}
{"id": "77450", "revid": "1948044", "url": "https://it.wikipedia.org/wiki?curid=77450", "title": "Unified Modeling Language", "text": "In ingegneria del software, UML (\"Unified Modeling Language\", \"linguaggio di modellizzazione unificato\") \u00e8 un linguaggio di modellazione e di specifica basato sul paradigma orientato agli oggetti. Il nucleo del linguaggio fu definito nel 1996 da Grady Booch, Jim Rumbaugh e Ivar Jacobson (detti \"i tre amigos\") sotto l'egida dell'Object Management Group (OMG), consorzio che tuttora gestisce lo standard UML. \nStoria.\nI linguaggi per la modellazione orientata agli oggetti iniziarono a svilupparsi in diversi contesti a partire dagli anni ottanta. Si trattava di notazioni di varia natura, che consentivano di descrivere la struttura di un sistema software a oggetti, in termini di classi e relazioni fra classi, ed eventualmente il suo comportamento dinamico. La proliferazione di queste notazioni diede luogo a quelle che furono poi battezzate \"guerre dei metodi\" (\"method wars\"), con diversi progettisti o organizzazioni che adottavano e sostenevano una particolare notazione a scapito di altre adottate altrove. Intorno alla met\u00e0 degli anni novanta diversi metodi e linguaggi iniziarono a fondersi e si inizi\u00f2 a delineare la possibilit\u00e0 di una integrazione dei principali formalismi in una notazione universalmente accettabile.\nFra i metodi e le notazioni pi\u00f9 apprezzati e diffusi del periodo spiccavano OMT (Object Modeling Technique) di Jim Rumbaugh e il cosiddetto metodo Booch di Grady Booch, entrambi ricercatori presso Rational Software. Il lavoro di unificazione inizi\u00f2 con loro; in seguito si un\u00ec a questo sforzo Jacobson con la sua software house Objectory. Il primo risultato congiunto di questo \"team\" fu OOSE (Object Oriented Software Engineering).\nMentre \"i tres amigos\" operavano per unificare i propri approcci all'analisi e alla progettazione a oggetti, il progetto fu accolto sotto l'egida dell'OMG (Object Management Group), un consorzio fondato con l'obiettivo di creare e gestire standard nel contesto dello sviluppo del software a oggetti. Nel 1995 l'OMG raccolse tutti i principali metodologisti del settore in un incontro internazionale per discutere della notazione unificata. Nel 1996 l'OMG emise una RFP (Request for Proposal) per questa notazione. Nello stesso anno Booch, Rumbaugh e Jacobson misero a punto le \"release\" 0.9 e 0.91 di UML. Il progetto fu ben accolto dalla comunit\u00e0 internazionale e innumerevoli grandi organizzazioni si unirono a Rational per proseguirlo, per esempio Digital, Hewlett-Packard, IBM, Microsoft, Oracle e Unisys. Nel 1997 questo gruppo esteso realizz\u00f2 UML 1.0 che fu sottoposto alla OMG come risposta alla RFP dell'anno precedente.\nLa release 1.1 di UML contribu\u00ec a consolidare la semantica del linguaggio e incluse elementi tratti da una proposta avanzata indipendentemente all'OMG da un gruppo composto da IBM, ObjectTime, Ptech e altre.\nDescrizione.\nIl linguaggio nacque con l'intento di unificare approcci precedenti, dovuti ai tre padri di UML e altri, raccogliendo le migliori prassi nel settore e definendo cos\u00ec uno standard industriale unificato. UML svolge un'importantissima funzione di \"lingua franca\" nella comunit\u00e0 della progettazione e programmazione a oggetti. Gran parte della letteratura di settore usa UML per descrivere soluzioni analitiche e progettuali in modo sintetico e comprensibile a un vasto pubblico.\nLa versione 2.0 \u00e8 stata consolidata nel 2004 e ufficializzata da OMG nel 2005. UML 2.0 riorganizza molti degli elementi della versione precedente (1.5) in un quadro di riferimento ampliato e introduce molti nuovi strumenti, inclusi alcuni nuovi tipi di diagrammi. Sebbene OMG indichi UML 2.0 come la versione \"corrente\" del linguaggio, la transizione \u00e8 di fatto ancora in corso; le stesse specifiche pubblicate da OMG sono ancora non completamente aggiornate e il supporto dei tool a UML 2.0 \u00e8, nella maggior parte dei casi, appena abbozzato. L'ultima versione \u00e8 la 2.5, finalizzata nel 2013.\nCaratteristiche generali.\nLa notazione UML \u00e8 semi-grafica e semi-formale; un modello UML \u00e8 costituito da una collezione organizzata di diagrammi correlati, costruiti componendo elementi grafici con significato formalmente definito, elementi testuali formali, ed elementi di testo libero. Ha una semantica molto precisa e un grande potere descrittivo.\nIl linguaggio \u00e8 stato progettato con l'obiettivo esplicito di facilitare il supporto software alla costruzione di modelli e l'integrazione di questo supporto con gli ambienti integrati di sviluppo. In particolare, OMG gestisce una famiglia di standard correlata a UML, detta Model Driven Architecture (MDA), che ha lo scopo di fornire le fondamenta concettuali e semantiche per lo sviluppo di ambienti evoluti di \"round-trip engineering\" in cui la modellazione UML possa sostituire di fatto la programmazione tradizionale in qualche misura. Sebbene questo obiettivo sia ancora da raggiungere, molti IDE comprendono strumenti di modellazione in UML e forniscono meccanismi automatici di traduzione parziale dei diagrammi UML in codice e viceversa. Viceversa, molti ambienti software dedicati alla modellazione in UML consentono di generare codice in diversi linguaggi.\nUML \u00e8 un linguaggio di modellazione generale che fornisce concetti e strumenti applicabili in tutti i contesti. Poich\u00e9 particolari domini applicativi o famiglie di applicazioni potrebbero aver bisogno di concetti ulteriori e specifici, UML fornisce un meccanismo standard che consente di estendere il linguaggio. Un'estensione di UML per un particolare contesto viene detta un profilo UML.\nAspetti della modellazione.\nUML consente di descrivere un sistema secondo tre aspetti principali, per ciascuno dei quali si utilizzano diagrammi specifici che possono poi essere messi in relazione fra loro:\nUML 2.0.\nLa versione 2.0 di UML, ufficializzata da OMG nel 2005, presenta numerose novit\u00e0 rispetto alla precedente versione 1.5, che resta comunque quella pi\u00f9 diffusamente supportata dai tool di modellazione e citata nella letteratura.\nFra le principali novit\u00e0 di UML 2.0 vi sono:\nAlcuni elementi di modello e diagrammi hanno cambiato nome; per esempio, i Collaboration Diagram si chiamano ora Communication Diagram.\nApplicazioni.\nUML non definisce alcuno specifico metodo per la creazione di modelli. UML pu\u00f2 quindi essere utilizzato nel contesto di diversi approcci. La OMG gestisce un metodo standard correlato a UML, ma proposto come specifica indipendente, detto RUP.\nUML consente di costruire modelli object-oriented per rappresentare \"domini\" di diverso genere. Nel contesto dell'ingegneria del software, viene usato soprattutto per descrivere il dominio applicativo di un sistema software e/o il comportamento e la struttura del sistema stesso. Il modello \u00e8 strutturato secondo un insieme di viste che rappresentano diversi aspetti della cosa modellata (funzionamento, struttura, comportamento e cos\u00ec via), a scopo sia di analisi sia di progetto, mantenendo la tracciabilit\u00e0 dei concetti impiegati nelle diverse viste. Oltre che per la modellazione di sistemi software, UML viene spesso impiegato per descrivere domini di altri tipi come sistemi hardware, strutture organizzative aziendali, processi di business.\nLo standard UML, gestito da OMG, definisce una sintassi e delle regole di interpretazione; non si tratta quindi di un metodo di progettazione e per questo motivo pu\u00f2 essere adottato con diversi metodi o in ambiti diversi da quello informatico.\nStruttura di un modello UML.\nUn modello UML \u00e8 costituito da:\nLe Viste.\nLo strato pi\u00f9 esterno dell'UML \u00e8 costituito dalle seguenti viste:\nI diagrammi classici (UML 1.x).\nDiagramma dei casi d'uso.\nI diagrammi dei casi d'uso (UCD) modellano il \"comportamento esterno\" di un sistema in termini delle funzioni che esso mette a disposizione agli attori che interagiscono con essi (utenti, altri sistemi software, ecc.). Gli UCD sono il diagramma principale nella Vista dei casi d'uso. In molti modelli di sviluppo software basati su UML, i casi d'uso sono la vista principale del sistema (processi \"use case driven\").\nRelazioni fra diagrammi.\nIl diagramma delle classi e i diagrammi di interazione vengono usati per modellare la realizzazione dei casi d'uso, mentre il diagramma dei componenti e quello di deployment permettono di specificare l'architettura di sistema che dovr\u00e0 implementare i casi d'uso. Un ruolo specifico pu\u00f2 essere svolto dai diagrammi di stato e di attivit\u00e0. \u00c8 possibile utilizzare un diagramma di stato per rappresentare l'evoluzione degli stati, cio\u00e8 delle condizioni in cui il sistema si pu\u00f2 trovare durante l'esecuzione del caso d'uso. Inoltre \u00e8 possibile rappresentare la sequenza dei passi e le condizioni che specificano uno o pi\u00f9 scenari del caso d'uso con un diagramma di attivit\u00e0. I diagrammi UML permettono la modellazione della struttura statica e del comportamento dinamico di un sistema. Il sistema \u00e8 rappresentato come un insieme di oggetti (moduli software) che collaborano e reagiscono a eventi esterni per eseguire attivit\u00e0 a beneficio dei clienti (utilizzatori). Certi modelli UML enfatizzano alcuni aspetti del sistema e ne ignorano altri che possono essere evidenziati da altri modelli. Insieme, tutti i modelli forniscono una descrizione completa del sistema e possono essere classificati in tre gruppi:\nEstendibilit\u00e0 e profili.\nUML include tre meccanismi che consentono l'estensione della sua sintassi e della sua semantica da parte dell'utente: \"stereotipi\", \"tagged values\" e \"constraints\". Questi strumenti possono essere usati nel contesto di un modello per esprimere concetti altrimenti non rappresentabili in UML, o non rappresentabili in modo chiaro, sufficientemente astratto, e cos\u00ec via. I profili UML sono collezioni di stereotipi, \"tagged values\" e \"constraints\" che specializzano il linguaggio per particolari domini applicativi o per l'uso di UML in congiunzione con particolare tecnologie. Fra i profili riconosciuti ufficialmente da OMG si trovano profili per CORBA, per i sistemi distribuiti, per sistemi con vincoli di QoS e per sistemi real-time.\nSoftware per UML.\nEsistono moltissimi strumenti software per la modellazione in UML e moltissimi ambienti integrati di sviluppo che includono funzioni di modellazione in UML.\nStrumenti free software.\nSi riportano qui alcuni strumenti free and open source software per la modellazione in UML. Si veda anche il sito ufficiale di UML per un elenco aggiornato. La maggior parte di questi tool supporta solo parzialmente o non supporta la versione 2.0 di UML.\nStrumenti proprietari.\nSi riportano tool proprietari per la modellazione UML."}
{"id": "77458", "revid": "287204", "url": "https://it.wikipedia.org/wiki?curid=77458", "title": "Osedax", "text": "Osedax \u00e8 un genere di anellidi policheti della famiglia Siboglinidae.\nStudiati dall'etologo Robert Vrijenhoek, vivono negli abissi dell'Oceano Atlantico e si nutrono di ossa di cetacei. Il nome del genere, che deriva dal latino, significa appunto \"mangiatore (\"edax\") di ossa (\"os\")\".\nDescrizione.\n\u00c8 forse uno dei casi pi\u00f9 vistosi di dimorfismo sessuale riscontrabile in natura: la loro particolarit\u00e0 \u00e8 l'enorme differenza fra le dimensioni delle femmine e quelle dei maschi; questi infatti sono talmente microscopici da vivere nelle tube dei vermi femmina, ridotti quindi a semplici fabbriche di spermatozoi.\nL'estrema specializzazione di questa specie che si nutre soltanto delle carcasse che affondano nelle profondit\u00e0 oceaniche, \u00e8 ancora un'incognita, in particolare \u00e8 oggetto di studio come le uova e gli individui riescano a trovare le carcasse negli spazi immensi e relativamente deserti dei profondi fondali."}
{"id": "77468", "revid": "1869172", "url": "https://it.wikipedia.org/wiki?curid=77468", "title": "Tamerlano", "text": "\u00c8 considerato uno dei pi\u00f9 celebri conquistatori e strateghi della storia. Da lui discesero l'astronomo e scienziato Ulu\u011f Bek e l'imperatore Babur (\"il Leone\"), fondatore della dinastia Mogul nel subcontinente indiano.\nFiglio del capo della trib\u00f9 turco-mongola dei Barlas, stanziatasi nel Khanato Chagatai in seguito all'invasione mongola del secolo precedente, si considerava un discendente della stirpe di Genghis Khan (come sta scritto sulla sua tomba a Samarcanda) e aspirava a riedificarne l'impero.\nGiudicato un genio dell'arte militare, aveva la capacit\u00e0 di tenere in pugno un esercito sterminato, composto da cavalieri nomadi provenienti dai quattro angoli dell'Asia (turco-mongoli chagatay, mongoli, tartari, turcomanni, persiani e persino indiani con i loro elefanti) e di condurli di vittoria in vittoria in alcune delle pi\u00f9 grandi battaglie del medioevo. Aveva anche inventato gli Scacchi Tamerlani.\nTamerlano fu un implacabile distruttore di eserciti nemici e delle citt\u00e0 che gli si opponevano, al pari del suo predecessore Genghis Khan, ma diversamente da questi fu anche protettore di letterati, uomini di scienza e artisti e costruttore di splendidi edifici (come a Samarcanda e a Kesh). Tamerlano segn\u00f2 al tempo stesso il culmine e il declino delle grandi invasioni dei cavalieri nomadi in Asia ed in Europa.\nMolto abile nello sfruttare le divisioni degli avversari, costru\u00ec il suo impero sulle vittorie militari e su una doppia legittimazione. Come \"erede\" della legittimazione di Genghis Khan, dopo avere riunificato sotto il suo dominio i Khanati gengiskhanidi dell'Asia centrale (Chagatai) e della Persia (Ilkhan), distrusse anche la potenza della cosiddetta Orda d'Oro, che non si riprese mai pi\u00f9, rendendo cos\u00ec possibile la nascita del principato di Moscovia e l'indipendenza di quello di Kiev, dai quali si former\u00e0 la Russia moderna. Tamerlano si considerava anche un \"ghazi\", ovvero un \"Combattente per la Fede\", e con questa legittimazione si scontr\u00f2 con i khanati mongoli, ancora legati allo sciamanesimo, e con i sultanati indiani, strappando anche ai cristiani Smirne, il Regno di Georgia e i possedimenti genovesi nel Mar Nero. Alla fine della sua vita, l'impero di Tamerlano aveva un'estensione immensa, dalla Moscovia e dall'Ucraina fino alle attuali Turchia e Siria a occidente, e a oriente fino ai confini della Cina, comprendendo tutta l'Asia centrale, la Persia e l'India.\nPersonalmente non assunse mai altro titolo se non quello di emiro (comandante), o \"Grande Emiro\", come per ribadire costantemente il fatto che governava soltanto in nome della legittima dinastia dei Khan mongoli, discendenti diretti di Genghis Khan. Assunse peraltro anche il titolo di \"Khaghan,\" cio\u00e8 \"Genero imperiale\", dopo il matrimonio con la principessa Bibi Khanum, discendente diretta di Gengis Khan.\nL'impero timuride che cre\u00f2 aveva al suo centro le odierne nazioni del Turkestan asiatico (gli odierni Uzbekistan, Kazakistan, Turkmenistan, Kirghizistan), includendo l'Afghanistan, l'Iran, e il Caucaso. Sottomise il Khanato dell'Orda d'Oro (1395), il Sultanato di Delhi nel 1398 (India Tughlaq), il Sultanato mamelucco (Iraq e Siria) (1400) e l'Anatolia ottomana, arrivando sulle sponde del Mediterraneo e a sconfiggere a Smirne i cavalieri di Rodi (1402-1403), anche se queste ultime conquiste rimasero in mano ai suoi discendenti (Timuridi) solo per pochi anni, tornando agli antichi detentori subito dopo la morte di Tamerlano nel 1405.\nMentre fra le genti turco-mongole dell'Asia centrale Tamerlano ha lasciato una memoria eroica, come quelle di Alessandro Magno o di Giulio Cesare per gli europei, i biografi contemporanei di Tamerlano si dividono fra coloro che lo descrissero come il restauratore della \"pax mongolica\" e persino un precursore del Rinascimento umanistico che avr\u00e0 luogo in Occidente (in genere si tratta degli autori persiani e degli occidentali), e, all'opposto, coloro che ne sottolinearono la ferocia verso i nemici e gli abitanti delle citt\u00e0 conquistate. In questo caso si tratta in genere degli autori arabi indignati per la distruzione delle citt\u00e0 \"sante\" per la fede sunnita di Baghdad, Damasco e Aleppo. Secondo il principale biografo malevolo Ibn \u02bfArabsh\u0101h (che fu deportato ancora bambino a Samarcanda assieme ai genitori dagli uomini di Tamerlano dopo la distruzione di Damasco) ad esempio, la sua zoppia sarebbe derivata da una ferita subita in giovent\u00f9 nella sua vita da nomade durante un furto di bestiame. Certamente si tratt\u00f2 invece di gravi ferite subite pi\u00f9 tardi in combattimento, che lo lasciarono invalido della gamba e del braccio destro. Molto controversa \u00e8 anche la questione se sia stato fin dalla giovent\u00f9 un uomo colto oppure addirittura un analfabeta. Stando alle fonti storiografiche, Tamerlano poteva agevolmente sostenere una discussione su temi di filosofia, geografia o di storia antica con un erudito del calibro del grande storico Ibn Khald\u016bn. Anche in questo caso il paragone con Alessandro Magno o Giulio Cesare sarebbe pi\u00f9 che giustificato.\nPer un altro verso le sue vittorie militari e le conquiste lasciarono una scia di stragi e di devastazioni quasi senza precedenti. Da Delhi nella valle del Gange fino a Bursa e Smirne sul Mediterraneo furono a decine le citt\u00e0 incendiate e distrutte, come Delhi, Herat, Esfahan, Baghdad, Damasco, Aleppo, Kiev, Astrakhan e Mosca, o addirittura cancellate della carta geografica come Saraj. Le stragi delle popolazioni (stimate da alcuni studi demografici fino a 17 milioni di vittime fra civili e militari, circa il 5% della popolazione mondiale allora esistente) hanno un confronto solo con le precedenti invasioni dei mongoli di Gengis Khan.\nDi certo Tamerlano aveva una statura imponente, come venne descritto da chi lo incontr\u00f2 di persona, e come anche si rileva dai suoi resti nella tomba di Samarcanda. Aveva inoltre forza e resistenza fisica eccezionali, al punto di potere sfidare a duello individuale i propri avversari a oltre quarant'anni di et\u00e0. Le sue capacit\u00e0 di stratega, oltre alla sua abilit\u00e0 di cavaliere e nel tiro con l'arco, gli consentirono - malgrado le gravi ferite subite - di guidare personalmente fino quasi a settant'anni di et\u00e0 i propri eserciti in battaglia.\nStoria.\nOrigini.\nNato nell'antica Kesh, ora Shahrisabz, (la \"citt\u00e0 verde\", 50\u00a0km circa a sud di Samarcanda), nell'odierno Uzbekistan, secondo alcune fonti il giorno 8 aprile 1336, Tamerlano proveniva dalla trib\u00f9 di mongoli turchizzati dei Barlas, stanziata in quella regione a seguito della conquista di Gengis Khan. La trib\u00f9 faceva parte dei \"Qara\u02beuna\", i \"mezzosangue\" cio\u00e8 nati da padri mongoli e da donne turche o indo-iraniche, per distinguerli dai mongoli \"puri\" che vivevano nei territori pi\u00f9 a oriente. Tamerlano era figlio del capo dell\"'ulus\" (trib\u00f9) Barlas, chiamato Amir Taraghai, Khan della discendenza di Kajuli Khan (fondatore del clan Barlas), a sua volta della stirpe di Khaidu Khan, progenitore mongolo comune a Gengis Khan. Dai suoi biografi far\u00e0 tramandare questa genealogia che lo rendeva consanguineo dei discendenti di Gengis Khan, cosa di cui Tamerlano sar\u00e0 sempre molto fiero.\nIl padre di Tamerlano, il cui nome significa in mongolo \"allodola\" (mostrando ancora una onomastica sciamanica), si era convertito alla religione islamica sunnita, che fu poi anche quella di Tamerlano assieme ai membri del suo clan. Della madre le notizie sono meno precise. Certamente era di stirpe mongola come il padre, e forse apparteneva a una famiglia della nobilt\u00e0 gengiskhanide.\nLa Transoxiana faceva parte del Khanato di Chagatay, uno dei quattro grandi Khanati in cui si era suddiviso l'impero degli eredi di Gengis Khan: il Gran Khanato in Mongolia e in Cina; l'Orda d'Oro (Kipchak) a occidente nei territori della Russia europea, dell'Ucraina e del Kazakistan (in certi periodi a sua volta divisa in Orda Bianca a oriente e Orda Blu in occidente); l'Ilkhanato nei territori della Persia e della Mesopotamia; il Chagatay nell'Asia centrale. Quest'ultimo, all'inizio del XIV secolo si era a sua volta diviso fra una parte orientale (Moghulistan, comprendente la parte pi\u00f9 orientale del Kazakistan e gli odierni Kirghizistan e Sinkiang) e una occidentale, frazionata fra vari Khanati retti da sovrani nominali di discendenza gengiskhanide e da Emiri che governavano in loro nome. Tamerlano riun\u00ec gran parte di questa galassia di Stati grandi e piccoli, non mettendo mai in discussione la legittimit\u00e0 formale della sovranit\u00e0 per i discendenti di Gengis Khan, fin verso la fine della sua vita, quando si propose di invadere la Cina e rinunci\u00f2 a nominare un nuovo Khan gengiskhanide per i suoi domini dell'Asia centrale e occidentale.\nAscesa.\nTamerlano inizi\u00f2 la carriera militare all'et\u00e0 di sedici anni, quando l'emiro Khazgan, di fatto il vero sovrano della Transoxiana, gli affid\u00f2 il comando di uno squadrone di cavalieri. Dopo la morte di questi e l'anarchia che ne segu\u00ec, la regione fu attaccata nel 1360 dal Khan mongolo del Chagatay (Turkestan) orientale, Tughluk Timur, che intendeva estendere il suo dominio dal Moghulistan (altro nome del Chagatay o Turkestan orientale) alla regione occidentale del Turkestan che include la Transoxiana. Mentre la maggior parte dei capi dei nobili transoxiani fugg\u00ec verso le regioni montuose del Sud Est, Tamerlano decise di restare e ne fu ricompensato dai Khan mongoli divenendone il fiduciario nella Transoxiana.\nDopo la morte di Tughluk Timur nel 1363, Tamerlano in alleanza con Husayn, il figlio dell'emiro Khazgan, si oppose alla pretesa dei Mongoli di continuare a governare sulla Transoxiana. Sconfitto il nuovo Khan Ilyas nel 1365, Tamerlano si liber\u00f2 anche del suo alleato Husayn. Usciti di scena i mongoli, Tamerlano, mantenendo la sovranit\u00e0 nominale dei Khan gengiskhanidi da lui stesso posti sul trono (Soyurgatmish fino al 1388 e in seguito il figlio di costui, che di fatto svolger\u00e0 le funzioni di generale nell'esercito di Tamerlano), grazie ad un'abile condotta politica-diplomatica e a brillanti campagne militari, seppe conquistare tutta la Transoxiana, cio\u00e8 la regione compresa fra i fiumi Amu e Syr Darya, nel 1369.\nTamerlano si era dimostrato il pi\u00f9 forte di tutti i pretendenti al potere nella regione e un anno dopo assunse il titolo di \"Grande\" Emiro, a voler sottolineare le pretese di supremazia su tutti gli emiri della Transoxiana. La sua posizione di dominio sulla regione dall'Asia centrale fu consolidata dal matrimonio con la giovane principessa Bibi Khanum (ovvero Saray Malik Katun), appartenente alla discendenza di Gengis Khan. Tamerlano assunse il nome di \"Tim\u016br G\u016brk\u0101n\u012b\" (in , dove \"G\u016brk\u0101n\" \u00e8 la forma persianizzata dell'originale mongolo \"k\u00fcregen\" [in turco \"k\u00fcregen\"], ovvero \"genero [imperiale]\", cio\u00e8 \"genero\" nell'ambito della famiglia di Gengis Khan). Di quel nome si glori\u00f2 moltissimo, poich\u00e9 da esso riteneva di trarre o di rafforzare la legittimazione gengiskhanide che era la sua massima ambizione.\nScelse Samarcanda come sua capitale, una citt\u00e0 che era stata un punto di incontro tra mondo greco e persiano, gi\u00e0 parte dell'impero di Alessandro Magno, ed era un emporio tra i pi\u00f9 importanti sulla via della Seta. Per quanto amasse la sua capitale che abbellir\u00e0 al punto di renderla una delle citt\u00e0 pi\u00f9 splendide dell'Asia, si mantenne per\u00f2 sempre fedele allo \"yasak\" di Gengis Khan, la legge che proibiva ai nomadi di stirpe mongolica di stabilirsi nelle citt\u00e0. Vennero formalizzate una serie di istituzioni statali, come i periodici \"kurultaj\" che avrebbero dovuto legittimare il suo governo, in realt\u00e0 dispotico, e la zona (dell'attuale Uzbekistan) divenne un centro di grande crescita economica, culturale e artistica.\nConflitto con l'Orda d'Oro e conquista dell'Iran.\nDurante i tre decenni successivi Tamerlano condusse campagne militari in tutte le direzioni, con metodi travolgenti e spesso spietati. Il primo passo fu sconfiggere i Khan mongoli del Moghulistan con una serie di campagne invernali che ne distrussero la capacit\u00e0 di condurre offensive. In seguito uno dei suoi pi\u00f9 formidabili avversari fu Toktamish Khan dell'Orda d'Oro, che dominava i territori corrispondenti all'Ucraina, alla regione di Mosca e Kazan', e al Kazakistan. La guerra fra Tamerlano e Toktamish dur\u00f2 per ben tredici anni, dal 1386 fino alla sconfitta definitiva di quest'ultimo nel 1399. Toktamish era un discendente diretto dalla linea primogenita di Gengis Khan (Joci e quindi Batu). che aveva dovuto fuggire esule giovanissimo dalla sua terra per aver tentato di recuperare la sovranit\u00e0 sul khanato dell'Orda d'Oro. Era stato accolto da Tamerlano, che gli aveva fornito le forze necessarie per la conquista del suo dominio. Una volta sconfitti i Khan dell'Orda Bianca e divenuto signore del Kipchak orientale (grosso modo corrispondente all'odierno Kazakistan), fu incoraggiato da Tamerlano a proseguire le sue conquiste verso occidente. L'Emiro gli forn\u00ec di nuovo l'assistenza militare necessaria per attaccare l'Orda Blu nell'odierna Russia europea, e quindi riunificare il Khanato occidentale rifondando l'Orda d'Oro. Il giovane guerriero arriv\u00f2 addirittura a prendere Mosca nel 1382. Toktamish era in seguito venuto una prima volta in contrasto con Tamerlano per il possesso della Corasmia (la regione dove l'Amu Darya sfocia nel lago d'Aral) e dell'Azerbaigian. Qui fu sconfitto una prima volta da Tamerlano, che ne distrusse l'esercito nel 1386. Nell'anno successivo Toktamish riprese la guerra contro Tamerlano, tentando l'invasione della Corasmia dal nord. I resoconti su questa seconda campagna della guerra di Toktamish contro Tamerlano non sono molto chiari. Di certo la campagna dei Tatari dell'Orda d'oro fall\u00ec anche in questo caso, forse anche a causa di tempeste di neve.\nTamerlano in precedenza aveva iniziato la conquista militare della Persia, dove, dopo la morte dell'ultimo \u012alkh\u0101n (sovrano mongolo discendente da Gengis Khan tramite il nipote Hulegu), Ab\u016b Sa\u02bf\u012bd, nel 1335, il regno era stato suddiviso in un mosaico di potentati: Muzaffaridi, Kartidi, Eretnidi, Chubanidi, Injuidi, Jalayiridi e Sarbadar. L'Ilkhanato di Persia comprendeva le regioni degli attuali Iran, Afghanistan, Iraq, e Azerbaigian, oltre alla regione della Corasmia, con le citt\u00e0 di Urghen\u010d e Khiwa, gi\u00e0 conquistata da Tamerlano. La conquista della Persia cominci\u00f2 nel 1383, dopo la resa di Khw\u0101ja Mas\u02bf\u016bd, della dinastia Sarbadar. La campagna prosegu\u00ec nella regione orientale del Khorasan (oggi Afghanistan) e in particolare dalle grandi citt\u00e0 di Balkh e di Herat, capitale della dinastia Kartide. Al rifiuto di arrendersi la citt\u00e0 fu ridotta in macerie e la maggior parte dei cittadini furono massacrati.\nFu in queste campagne militari che Tamerlano riprese l'uso del terrore con massacri e devastazioni dei territori che avevano tragicamente segnato le precedenti invasioni mongoliche di Gengis Khan. Il rifiuto delle citt\u00e0 assediate di arrendersi o un semplice moto di rivolta dopo la resa, provocava massacri accompagnati da raccapriccianti piramidi di teste mozzate alte 5 metri, e devastazioni totali dei sistemi di irrigazione e delle campagne. Oltre allo scopo terroristico-militare di questi massacri, vi era anche indubbiamente l'odio atavico che i nomadi delle steppe (\"turan\") avevano verso le civilt\u00e0 dei popoli coltivatori e urbanizzati (\"iran\") delle regioni meridionali. L'espansione in Iran continu\u00f2 ai danni della cosiddetta \"repubblica\" locale dei Sarbadar (\"pendagli da forca\"), stanziata nella citt\u00e0 di Bayhaq.\nA differenza di quanto si \u00e8 spesso affermato, i Sarbad\u0101r si dichiararono suoi vassalli, e forse fu in questa occasione che egli ebbe l'opportunit\u00e0 di incontrare Khw\u0101ja \u02bfAl\u012b (m. 1429), personalit\u00e0 sciita di grande importanza che avrebbe avuto una certa influenza su di lui e avrebbe in seguito agevolato i Safavidi, che governarono la Persia dal 1501 al 1736, nel proclamare una propria discendenza dallo stesso Tamerlano. Qualcuno sostenne addirittura che Tamerlano avesse abbracciato la variante islamica dello sciismo, ma non se ne hanno prove.\nLa conquista dell'Iran continu\u00f2 con l'aggressione all'Azerbaigian, allora dominato dal sovrano Sul\u1e6d\u0101n A\u1e25med, della dinastia dei Jalayridi. Fu in questa fase che i piani di Tamerlano entrarono in conflitto per la prima volta con quelli di Toktamish. Attratto dalla prospettiva di conquistare l'Azerbaigian, il Khan dell'Orda d'Oro attacc\u00f2 nel 1386 Tabriz, la principale citt\u00e0 dell'Azerbaigian, ma l'evento scaten\u00f2 la prima delle quattro campagne di Tamerlano contro di lui. Nel corso di questa campagna Tamerlano distrusse il Regno della Georgia, catturando il sovrano Bagrat V e penetrando poi ulteriormente nel Caucaso.\nNel 1387 Tamerlano pot\u00e9 finalmente attaccare l'Iran centrale, forse l'oggetto principale delle sue conquiste in terra persiana. Qui governava la dinastia dei Muzaffaridi, che non riusc\u00ec a contrastare l'attacco. Se la presa di Esfahan nel 1387 non vide la resistenza degli abitanti della citt\u00e0, il massacro che segu\u00ec fu determinato dal rifiuto della popolazione locale di pagare tributo o forse anche dall'uccisione di alcuni soldati della guardia. Alcune fonti ricordano le orribili torri di teste ammassate nella citt\u00e0 a seguito dell'immane strage della popolazione (circa morti), una delle pi\u00f9 sanguinose della storia.\nLa citt\u00e0 di Shiraz fu conquistata con minor violenza. Dopo avervi insediato un governatore fantoccio, Tamerlano mise fine alla campagna persiana per tornare a Samarcanda, dove lo aspettava un attacco di Toktamish (il secondo o il terzo della serie) che aveva nel frattempo raccolto un nuovo esercito. Costui fu respinto e inseguito dall'esercito di Tamerlano che contava uomini fino alla Siberia, nella regione delle foreste dell'estremo nord dove \"l'alba sorge subito dopo il tramonto del sole\". Qui l'esercito di Toktamish fu circondato sulla sponda destra del fiume Volga nella regione di Samara, e fu quindi distrutto nella battaglia del fiume Kondurcha (1391). Ma ancora una volta Toktamish riusc\u00ec a sfuggire, questa volta disperdendo quel che restava del suo esercito negli spazi sterminati delle steppe e delle foreste siberiane. Tamerlano torn\u00f2 quindi a Samarcanda, dove convoc\u00f2 un nuovo grande \"kuriltai,\" nella tradizione dei Mongoli di Gengis Khan.\nGli anni che vanno da quell'evento fino al 1395 sono caratterizzati da una campagna di assestamento dei domini dell'Iran settentrionale (la cosiddetta \"campagna dei 5 anni\"), in cui Tamerlano conquist\u00f2 le regioni del Gorgan e del Mazandaran, finch\u00e9, sottomessa la Mesopotamia e distrutta Baghdad con un nuovo massacro, si volse verso occidente, intromettendosi nel conflitto tra le due confederazioni rivali turcomanne degli Ak Koyunlu (\"Quelli del Montone bianco\") e dei Kara Koyunlu (\"Quelli del Montone nero\").\nAncora una volta tuttavia la minaccia di Toktamish che invase i territori transcaucasici da nord, obblig\u00f2 Tamerlano a compiere una lunga campagna\u00a0\u2013 la quarta e ultima condotta sotto il suo comando diretto\u00a0\u2013 nelle steppe dell'Asia centrale e della Russia meridionale. Questa campagna port\u00f2 alla distruzione dell'Orda d'oro e alla conquista dei suoi immensi territori dell'Asia e dell'Europa orientale. L'esercito tataro di Toktamish fu completamente distrutto nella grande battaglia sul fiume Terek (Caucaso settentrionale, 15-22 aprile 1395), non meno importante di quella successiva di Ankara, ma meno conosciuta perch\u00e9 non vi furono resoconti da testimoni occidentali. Tamerlano prosegu\u00ec la campagna conquistando la Crimea, quindi impadronendosi di Azov (Tana), Kiev, Astrakhan e Mosca, saccheggiandole e dandole alle fiamme. La sorte della grande capitale dell'Orda, Saraj, a quel tempo una grande metropoli, fu ancora peggiore, perch\u00e9 Tamerlano la fece radere al suolo fino a non lasciarne quasi pi\u00f9 traccia.\nAl posto di Toktamish, Tamerlano secondo il suo costume nomin\u00f2 come governatori due suoi generali: Temur Qutlugh (discendente di Gengis Khan, investito formalmente del titolo di khan dell'Orda); e l'Emiro (ministro o visir) Edigu, che sar\u00e0 il vero proconsole di Tamerlano. Ci\u00f2 segn\u00f2 il tramonto della potenza dell'Orda d'Oro, che aveva sino ad allora dominato le regioni dell'odierno Khazakhstan, dell'Ucraina e della Russia europea, fino a rendere tributario il regno di Polonia.\nToktamish, fuggito nelle steppe dell'Ucraina, tent\u00f2 la sorte un'ultima volta chiedendo aiuto al granduca di Lituania Vitoldo, mentre Tamerlano era impegnato nella conquista dell'India. Questa volta per\u00f2 l'intervento di Tamerlano non fu necessario. Nella grande battaglia del fiume Vorskla (1399) nell'Ucraina centrale le forze congiunte di Toktamish e Vitoldo furono sconfitte dai generali di Tamerlano, Temur Qutlugh khan e l'emiro Edigu. Toktamish infine fu ucciso dagli uomini di Edigu presso Tyumen nella Siberia occidentale nel 1406. Egli fu l'ultimo Khan a coniare monete con iscrizione mongola nei territori della Russia europea.\nCampagna in India.\nAvendo completato la ricostruzione degli imperi Chagathay nell'Asia centrale e Ilkhan in Persia, e con l'immenso bottino conquistato a Saraj nella campagna contro l'Orda d'Oro, Tamerlano poteva ora affrontare le grandi potenze islamiche a sud-est e a occidente dei suoi domini: l'India; il sultanato mamelucco di Siria ed Egitto; e il sultanato dei Turchi ottomani..\nNel 1398 Tamerlano, prendendo a pretesto l'eccessiva tolleranza che il sultano dell'India mostrava verso i propri sudditi ind\u00f9, attacc\u00f2 il signore musulmano di Delhi, attraversando l'Indo il 2 ottobre su un ponte di barche e abbandonandosi a terribili massacri durante l'avanzata, allorch\u00e9 trov\u00f2 una fiera resistenza da parte dei Rajput di Bhatnir. Durante lo scontro lo stesso Tamerlano fu colpito da una delle tante frecce che negli anni martoriarono il suo corpo. Pochi giorni pi\u00f9 tardi l'esercito guidato da Tamerlano arrivava comunque davanti a Delhi, dove poca resistenza poterono opporgli le truppe del Sultano tughlaq Mahmud Shah II, nonostante i problemi creati dall'uso degli elefanti da parte di queste ultime.\nLa battaglia si svolse il 17 dicembre 1398. Prima che la battaglia avesse inizio Tamerlano fece uccidere 100.000 prigionieri. L'esercito del Sultano Na\u1e63\u012br al-D\u012bn Ma\u1e25m\u016bd Shah \u1e6cughl\u0101q aveva comunque ancora un gran numero di elefanti da guerra corazzati con armature di maglia di ferro. I soldati dell'esercito mongolo erano spaventati dagli elefanti, perci\u00f2 Tamerlano ordin\u00f2 di scavare delle trincee davanti alle proprie posizioni, quindi fece legare sul dorso dei suoi cammelli fascine di legna e fieno. Quando gli elefanti caricarono, Tamerlano fece dar fuoco alle fascine, sospingendo i cammelli verso il nemico. Gli elefanti furono presi dal panico di fronte all'inconsueto spettacolo della carica di animali che correvano loro incontro recando fuoco, quindi si girarono e presero a fuggire provocando il caos nel loro esercito. A questo punto fu facile per Tamerlano sbaragliare completamente le forze avversarie.\nCaduta di Delhi.\nLa conquista del Sultanato di Delhi fu una delle pi\u00f9 grandi vittorie di Tamerlano, che in questo caso riusc\u00ec a fare ci\u00f2 che non era riuscito ad Alessandro Magno e a Genghis Khan.\nIl 17 dicembre 1398 la citt\u00e0, una delle pi\u00f9 ricche di quei tempi, fu presa e atrocemente devastata e saccheggiata durante tre giorni. Si narra che in ognuno dei quattro angoli della citt\u00e0 i Mongoli avessero fatto erigere una piramide di teste umane distinte tra donne, uomini, vecchi e bambini. Sebbene in seguito Tamerlano abbia sentito il bisogno di tentare di difendersi, affermando di aver vietato il saccheggio, che sarebbe invece avvenuto durante il suo sonno, quasi tutti i cittadini sopravvissuti al massacro furono ridotti in schiavit\u00f9 e portati via, sospinti da un esercito un tempo velocissimo nei suoi spostamenti, ma nell'occasione talmente carico di bottino da dover marciare con estrema lentezza. Occorrer\u00e0 un secolo circa prima che la citt\u00e0 possa infine riprendersi.\nTamerlano, dopo aver lasciato Khi\u017cr Kh\u0101n come suo governatore nel Punjab, lasci\u00f2 Delhi pi\u00f9 o meno in gennaio del 1399, raggiungendo soltanto il 15 aprile Termez sull'Amu Darya (attuale confine tra Uzbekistan e Afghanistan). Secondo l'ambasciatore castigliano Ruy Gonzalez de Clavijo (arrivato a Samarcanda l'8 settembre 1404), novanta elefanti catturati servirono soltanto per il trasporto di certe pietre con cui Tamerlano intendeva erigere una moschea a Samarcanda, probabilmente l'enorme edificio (ammantato di leggenda) che prese il nome dalla sua bellissima moglie gengiskhanide Bibi Khanoum.\nAttacco all'Egitto e all'Impero ottomano.\nAll'inizio del XV secolo, il potente Emiro possedeva un impero che andava dai territori a occidente del Volga e dal Caucaso fino ai confini con la Cina, e dal lago d'Aral all'Oceano indiano fino alla vallata del Gange in India.\nRitornato dall'India, Tamerlano pot\u00e9 attaccare l'Impero ottomano, allora governato dal quarto sultano, Bayezid I Y\u0131ld\u0131r\u0131m, Bayezid \"la Folgore\", il quale, vittorioso sui serbi a Kosovo Polje e su una coalizione di crociati franco-ungherese a Nicopoli (1396), si stava espandendo rapidamente verso oriente, annettendo territori abitati da popolazioni turkmene, che avevano invocato l'aiuto dell'Emiro.\nPer aprirsi la strada verso l'Anatolia, Tamerlano attacc\u00f2 il sultano mamelucco dell'Egitto al-N\u0101\u1e63ir Faraj (1389-1412) - figlio di Barq\u016bq, distruggendone facilmente l'esercito. A seguire invase la Siria conquistando Antiochia, successivamente saccheggi\u00f2 Aleppo, quindi prese le citt\u00e0 di Damasco (gennaio 1401) - molti abitanti delle quali furono massacrati, a eccezione degli artigiani, deportati in massa per contribuire ai lavori di abbellimento di Samarcanda - e di Baghdad (giugno 1401, nuovo massacro). La campagna fu interrotta solo quando lo stesso sultano mamelucco dell'Egitto fece atto di sottomissione.\nLo scontro con il sultano ottomano avvenne nella battaglia di Ancyra (Ankara), il 20 luglio 1402. Considerando solo le battaglie per cui esiste una documentazione storica affidabile, quella combattuta ad Ankara fu di dimensioni senza precedenti dai tempi della battaglia di Filippi (42 a.C.) per l'entit\u00e0 delle forze impiegate. Numerosi ambasciatori occidentali inviati presso Tamerlano riferirono della battaglia, riportandone valutazioni sbalorditive sulle forze schierate dai mongoli. Secondo Giustiniani (Venezia) Tamerlano mise in capo 800.000 uomini; per il greco Franzes erano 820.000; il giudeo Rabbi Joseph ne stim\u00f2 un milione; per il cavaliere tedesco Schiltberger (che fu testimone diretto della battaglia) le forze di Tamerlano raggiungevano un milione e quattrocento mila uomini. Agli storici moderni queste cifre sembrano esagerate, probabilmente in ragione del fatto che ciascun cavaliere dell'armata di Tamerlano era tenuto ad avere con s\u00e9 da uno a cinque cavalli, dando perci\u00f2 l'impressione di un'armata molto pi\u00f9 consistente. Dai biografi di Tamerlano risulta che la pi\u00f9 grande armata dai lui mai messa in campo, in occasione della progettata spedizione contro la Cina, raggiungeva i 20 tumen (l'unit\u00e0 tattica degli eserciti mongoli costituita da 10.000 cavalieri).\nSecondo gli storici militari moderni, che sono portati a ridurre di molto le stime dei cronisti medioevali, la cavalleria di Tamerlano aveva comunque non meno di 140.000 uomini che parteciparono ai combattimenti. Essi erano per la maggior parte turco-mongoli della Transoxania (chagatay-karauna, impropriamente chiamati \"tartari\" dagli Occidentali) con forti contingenti mongoli, corasmi (persiani), turcomanni, oltre a un grande numero di elefanti da guerra indiani. Gli Ottomani erano meno numerosi, probabilmente non raggiungevano i 90.000 uomini fra Turchi, Serbi e mercenari turcomanni, tutti per\u00f2 (salvo i turcomanni, che per lo pi\u00f9 combattevano in ordine sparso) molto bene addestrati dalle precedenti battaglie in Europa e in Asia. Tamerlano guidava personalmente lo schieramento centrale del suo esercito, malgrado avesse ormai quasi settant'anni di et\u00e0 e le infermit\u00e0 dovute alle innumerevoli ferite. L'ala destra era al comando di suo figlio, il dotto Sh\u0101h R\u016bkh che sar\u00e0 il suo diretto successore, e quella sinistra di suo nipote ed erede designato P\u012br Mu\u1e25ammud.\nSfruttando la maggiore mobilit\u00e0 della sua cavalleria, Tamerlano riusc\u00ec a porre il suo esercito fra quello degli Ottomani e le uniche risorse d'acqua disponibili per dissetare eserciti cos\u00ec grandi. I Turchi furono perci\u00f2 costretti ad attaccare e furono quindi accerchiati e massacrati dagli arcieri della cavalleria mongola e dalla scimitarre della cavalleria chagatai di Tamerlano. Il sultano dell'Impero ottomano Bayezid I, sebbene eroicamente difeso dal contingente alleato serbo destinato alla sua persona e ai suoi eredi, fu catturato e trascorse gli ultimi mesi della sua vita da prigioniero alla corte di Tamerlano (secondo alcune fonti, mor\u00ec suicida in carcere). Soltanto il primogenito di Bayezid riusc\u00ec a fuggire dal massacro, preservando cos\u00ec la linea dinastica del Sultanato ottomano.\nSul campo della battaglia furono contati 40.000 morti (secondo altre fonti pi\u00f9 di centomila), una cifra che sembra confermare le stime pi\u00f9 recenti sopra riferite della consistenza effettiva degli eserciti. Alla battaglia assistettero, come si \u00e8 detto, anche numerosi ambasciatori inviati dai re cristiani presso Tamerlano per valutarne la potenza e la reale forza militare. La conduzione strategica della battaglia da parte di Tamerlano, secondo quanto venne riferito, era stata ancora una volta perfetta, nonostante l'enorme massa dei combattenti. La battaglia di Ankara (assieme a quella di Canne vinta dal cartaginese Annibale sui Romani) \u00e8 fra i casi strategici studiati ancora oggi nelle accademie militari.\nLe trattative con gli europei.\nGli occidentali erano molto preoccupati dall'avanzata ottomana in Anatolia, che stava erodendo l'Impero bizantino e poteva minacciare tutti gli stati affacciati sul Mediterraneo. Essi iniziarono a pensare che i loro interessi potessero coincidere con quelli di Tamerlano, contrapponendosi congiuntamente all'avanzata turca. Gli europei vedevano in lui molte analogie con i mongoli di un secolo e mezzo prima, che distruggendo il Califfato musulmano dell'Iraq e della Siria, avevano consentito la sopravvivenza per mezzo secolo ancora degli stati crociati in Palestina. Una nuova \"pax mongolica\" avrebbe inoltre aiutato molto i commerci dei mercanti occidentali. Il coimperatore Giovanni VII Paleologo, si accord\u00f2 allora col podest\u00e0 genovese di Galata per inviare ambasciatori a Tamerlano. I bizantini infatti erano gi\u00e0 costretti a pagare un tributo al sultano turco che ormai aveva gi\u00e0 posto il blocco a Costantinopoli, la capitale bizantina. Essi proposero a Tamerlano di versare un tributo a lui in cambio di un'alleanza per sconfiggere i turchi stessi. Un'ambasceria parallela venne condotta anche dal re di Francia tramite alcuni domenicani.\nTamerlano, che stava effettivamente preparandosi ad attaccare i turchi, accett\u00f2 le proposte, sperando anche che tramite Venezia e Genova egli avrebbe potuto ottenere quella flotta che non possedeva per distruggere la potenza ottomana anche nei territori europei. Nel 1402 i mongoli batterono gli ottomani presso Ankara, come gi\u00e0 detto. La notizia di questa vittoria dest\u00f2 meraviglia e ammirazione in Occidente, dove il sultano turco Bayezid era ritenuto invincibile per i successi ottenuti contro gli europei. Tamerlano conquist\u00f2 e distrusse la capitale ottomana Bursa, e prosegu\u00ec conquistando Nicea e Pergamo, dove rimase incantato a contemplare i resti della civilt\u00e0 classica, come era accaduto a Baalbek. Divenuto padrone dell'Anatolia, si rivel\u00f2 presto un'arma a doppio taglio per gli occidentali, in quanto non era disposto ad accettare alcun limite al proprio dominio. Rivendicando ancora una volta la discendenza da Genghis Khan, la restaurazione dell'Impero mongolo e il presunto diritto al dominio universale conquist\u00f2 Smirne dagli Ospitalieri di Rodi, cacciandoli e sottomettendo Focea e Chio. Gli europei erano molto indecisi sul da farsi e molti continuavano a sperare nell'alleanza con i mongoli, come Enrico III di Castiglia che sped\u00ec pi\u00f9 ambascerie a Tamerlano. L'ambasciatore de Clavijo che visit\u00f2 la corte di Tamerlano a Samarcanda nel 1404 not\u00f2 che - malgrado lo splendore della citt\u00e0 ornata da maestosi edifici e circondata da alte mura - il grande Emiro continuava a vivere e a tenere corte in un accampamento di ventimila tende, alla maniera dei nomadi mongoli.\nLa vittoria di Tamerlano sui Turchi riusc\u00ec comunque a ritardare di cinquant'anni la presa di Costantinopoli da parte degli ottomani (1453).\nLa fallita spedizione in Cina e la morte.\nTamerlano per\u00f2 non aveva alcun interesse a proseguire la sua campagna in Europa, sia pure per terminare di distruggere i resti dell'esercito ottomano che le navi genovesi avevano portato in salvo nei territori europei. Il grande Emiro aveva ormai rivolto la sua attenzione verso la Cina. La conquista della Cina avrebbe infatti rappresentato il coronamento dell'opera titanica di ricostruzione dell'impero di Gengis Khan, che anzi sarebbe stato ancora pi\u00f9 esteso comprendendo ora anche l'India e l'Anatolia. Tornato a Samarcanda, dunque Tamerlano inizi\u00f2 a radunare uno sterminato esercito per la conquista della Cina, da dove i mongoli della Dinastia Yuan, fondata da Kublai Khan, nipote di Genghis Khan, erano stati cacciati nel 1368 dalla Dinastia Ming. Il primo imperatore di questa dinastia, Hongwu pretendeva e riceveva tributi dai signori dell'Asia Centrale che considerava eredi del gengiskhanide Kublai sconfitto. E fino a un certo punto, ed entro certi limiti, Tamerlano aveva accettato la pretesa della nuova dinastia cinese. Ma ora opponeva uno sprezzante rifiuto, proclamando usurpatori i nuovi sovrani cinesi e non facendo pi\u00f9 mistero che la sua mira era riedificare nella sua completezza l'impero mongolo, compresa la parte costituita dalla Cina di Kublai.\nL'impresa, secondo la consueta strategia di Tamerlano di iniziare le proprie campagne nei mesi invernali in modo da cogliere di sorpresa il nemico, prese avvio nel dicembre del 1404 quando il grande esercito guidato da Tamerlano si mosse da Samarcanda, ma fall\u00ec sul nascere. Il clima dell'Asia Centrale era tremendo, ma quel periodo era stato scelto con consapevolezza nella convinzione che lo avrebbe agevolato, consentendogli di attraversare il Syr Darya sul ghiaccio solido e di raggiungere la Cina in primavera. Tamerlano fu tuttavia colto da fortissime febbri, forse causate da polmonite, e la sua pur fortissima fibra cedette. La morte avvenne il 19 gennaio 1405 a Otrar, appena al di l\u00e0 del Syr Darya, in territorio oggi kazako. Tamerlano aveva appena ricevuto una supplica di Toktamish, che implorava la sua generosit\u00e0 di perdonarlo ancora una volta e forse di restituirgli i suoi domini dell'Orda d'Oro.\nDopo Tamerlano.\nLa notizia della morte, anche a causa dei passi montani bloccati dalla neve, raggiunse troppo tardi l'erede designato, il nipote Pir Muhammad, figlio del primogenito Jahangir Mirza, che si trovava a Kandahar, e di questa lontananza approfitt\u00f2 un altro nipote, Khal\u012bl, figlio del terzogenito Miran. Questi tuttavia si rivel\u00f2 un folle, come anche il padre, abbandonandosi a bagordi e dissipazioni. Shah Rukh, il saggio e pio ultimo figlio di Tamerlano, fu richiamato da Herat, dove si era ritirato presso una confraternita religiosa, e cacci\u00f2 il nipote, accettando di essere riconosciuto sovrano (1407). Tuttavia torn\u00f2 quasi subito a Herat, affidando il governo al figlio Ulug Beg, altro grande personaggio, destinato a diventare, oltre che un governante illuminato, uno dei pi\u00f9 grandi astronomi di tutti i tempi. Quanto rimane del suo straordinario osservatorio \u00e8 infatti ancora visitabile a Samarcanda.\nDopo aver esercitato la funzione di reggente per 40 anni, per altri due anni (1447 - 1449) Ulugh Beg fu poi legittimo sovrano, prima di essere assassinato dal figlio. Fu Ulugh Beg, in segno di venerazione per il nonno, a far venire dalla Mongolia l'enorme blocco di giada verde che divenne la tomba di Tamerlano, ancora visibile nel mausoleo Gur-e Amir a Samarcanda.\nL'immenso impero di Tamerlano venne in seguito frammentato tra pi\u00f9 potentati ostili tra loro. Direttamente da Tamerlano discende il principale continuatore della dinastia, Babur (trad. \"La Tigre\") il Conquistatore (1483-1530). Nipote di Miran Shah, terzo figlio di Tamerlano, Babur fu cacciato da Samarcanda e dai domini ereditari del Chagatay dall'invasione degli Uzbeki nel 1501, una popolazione turco-mongola che era guidata da Shibani (discendente da Sh\u012bb\u0101n, quinto figlio di Jo\u010di e nipote di Gengis Khan). Rimasto senza regno Babur conquist\u00f2 Kabul, e in seguito invase l'India, sconfisse gli usurpatori del sultanato di Delhi nel 1526 e restaur\u00f2 la dinastia di Tamerlano, che prese il nome dalle sue origini mongole come \"Gran Mogol\". La dinastia dei discendenti di Tamerlano regn\u00f2 sull'India fino alla sua annessione all'impero britannico del 1857. Babur e i suoi successori portarono in India il gusto per la bellezza e gli edifici grandiosi del loro grande antenato, da cui le meravigliose costruzioni delle loro capitali Mogul, Delhi e Agra, che esistono ancora oggi, nonch\u00e9 i loro stupendi monumenti, basti ricordare ad Agra il Taj Mahal.\nL'esumazione.\nIl corpo di Tamerlano fu esumato dalla sua tomba nel Mausoleo Gur-e Amir a Samarcanda nel 1941 dall'antropologo russo Mikhail M. Gerasimov, il quale scopr\u00ec che - malgrado la statura molto alta dello scheletro - le caratteristiche facciali si conformavano a fattezze mongolidi; secondo lui questo confermava la pretesa dello stesso Tamerlano di discendere da Gengis Khan. L'esumazione conferm\u00f2 inoltre che il morto era zoppo per una ferita alla gamba destra. Vi erano tracce di altre ferite che avevano invalidato l'uso del braccio destro. Dal teschio, Gerasimov riusc\u00ec anche a ricostruire l'aspetto di Tamerlano.\n\u00c8 diffusissima tradizione che fosse stata scagliata una maledizione contro chi avesse violato la tomba. La maledizione si sarebbe prima abbattuta sul persiano Nadir Shah (1736-1747), che di ritorno dall'India avrebbe asportato la tomba (un unico blocco di giada verde), dopo di che i tentativi di aprirla vi avrebbero provocato una crepa. I guai che ne conseguirono furono tali da convincerlo a far riportare la tomba a Samarcanda. Fin\u00ec ugualmente assassinato.\nMa anche alla \"violazione\" per mano sovietica segu\u00ec, secondo un'interpretazione para-storica delle coincidenze, una tragedia ancor pi\u00f9 terribile: l'apertura avvenne il 19 giugno 1941, e tre giorni pi\u00f9 tardi, il 22 giugno, i nazisti scatenarono l'Operazione Barbarossa, ovvero l'invasione tedesca dell'Unione Sovietica. La sorte volle tuttavia che poco dopo che lo scheletro di Tamerlano (con quello del nipote Ulugh Beg) fosse sepolto di nuovo secondo il rito musulmano dell'inumazione nel novembre 1942, avvenisse la resa dei nazisti a Stalingrado (febbraio 1943).\nLa figura nella storia, nella musica e nella letteratura. Il \"Rinascimento\" di Tamerlano.\nLa figura di Tamerlano ha avuto sicuramente un successo straordinario sia nelle letterature orientali sia in quelle occidentali. Le principali cronache storiche orientali che ne descrivono la vicenda storica sono i due \"Zafarname\" (\"Liber victoriae\") a lui dedicati da Ni\u1e93\u0101m al-Din \u02bfAli Sh\u0101mi (terminate quando ancora Tamerlano era in vita) e da Sharaf al-Din \u02bfAli Yazdi (conclusa nel 1421). Accanto a queste fonti va ricordata la gi\u00e0 citata cronaca avversa a Tamerlano di Ibn \u02bfArabsh\u0101h, autore arabo che descrisse tutte le nefandezze compiute dal sovrano mongolo. Il suo testo fu tradotto in latino ed ebbe vasta diffusione in Occidente. A Ruy Gonzalez de Clavijo, ambasciatore castigliano che raggiunse Samarcanda l'8 settembre 1404, si deve forse una delle pi\u00f9 vivide descrizioni di Tamerlano che, pubblicata in Europa, favor\u00ec molto la diffusione del mito.\nNel resto del mondo, comunque, la fama del conquistatore asiatico si era gi\u00e0 diffusa e, soprattutto dopo la battaglia di Angora, essa favor\u00ec la nascita di una vera e propria tradizione letteraria in cui il personaggio assunse tratti titanici, finendo anche con l'influenzare la costruzione di opere come \"Il Principe\" di Niccol\u00f2 Machiavelli. Si devono infatti a un mercante senese, Beltramo Mignanelli (che fu testimone diretto dell'assedio, della presa e dell'incendio di Damasco nel gennaio del 1401 da parte di Tamerlano), le prime notizie in Italia su Tamerlano, con delle lettere che finirono col far parte dell'opera di Poggio Bracciolini, cui sembra si sia ispirato appunto Machiavelli. Di quell'assedio fu testimone anche il grande storico maghrebino Ibn Khaldun che scrisse dei suoi incontri con il grande conquistatore mongolo come l'occasione di avere conosciuto uno dei pi\u00f9 grandi personaggi della Storia.\nQuesto mito, rinvigorito nel Cinquecento da Paolo Giovio e Nicolao Granucci, si diffuse in Europa dove l'enciclopedista spagnolo Pero Mexia lo introdusse nella sua opera enciclopedica.\nVanno anche ricordate le numerose opere teatrali sorte dal Seicento in poi attorno alla figura del conquistatore centro-asiatico. Se tra i primi esempi vanno ricordati il \"Tamerlano il Grande\" di Marlowe (\"Tamburlaine the Great\", 1587,in due parti) e il \"Tamerlano, o la morte di Beyazit\" (\"Tamerlan, ou la Mort de Bajazet\", 1676) di Jacques Nicolas Pradon, altre opere successive portarono alla creazione dei libretti di grandi composizioni liriche, come quelle di H\u00e4ndel (\"Tamerlano\", 1724) e di Vivaldi (\"Bajazet\", 1735). Curiosamente nell'opera lirica Turandot composta da Giacomo Puccini il padre del principe ignoto Calaf si chiama proprio Timur. Gli fu dedicato anche un poemetto da Edgar Allan Poe.\nIl lascito del \"Rinascimento\" di Tamerlano comprende alcuni capolavori architettonici a Samarcanda e a Kesh che hanno pochi confronti. Qui il contrasto fra l'immagine del condottiero mongolo distruttore di decine di grandi citt\u00e0 e massacratore di centinaia di migliaia di innocenti da un lato, e il sovrano amante della grandiosit\u00e0, dell'arte e della bellezza dall'altro, non potrebbe essere pi\u00f9 stridente. Nella capitale si possono ancora ammirare la piazza centrale (il Registan, le cui madrasse sono per\u00f2 successive); la pi\u00f9 grande moschea del tempo, dedicata alla moglie Bibi Khanun; il mausoleo fatto costruire per s\u00e9 e i propri discendenti (Gur- i - Amir); e lo stupendo complesso dei santuari della necropoli \"Shah - i - Zinda\" \"(il Re che vive\").\nNella sua terra d'origine, oggi la repubblica dell'Uzbekistan, dopo la liberazione dalla dominazione sovietica che era contraria al culto delle nazionalit\u00e0, Tamerlano (ricordato come Emir Timur) \u00e8 oggetto di venerazione come Padre della Patria e fondatore di uno dei pi\u00f9 vasti imperi della storia universale. Curiosamente per\u00f2 i lineamenti con cui \u00e8 raffigurato dalle ormai numerosissime statue che gli sono dedicate somigliano pi\u00f9 a quelli vagamente orientali di Lenin, piuttosto che alla ricostruzione fisiognomica (decisamente pi\u00f9 mongolica) che ne fece Gerasimov."}
{"id": "77470", "revid": "1652635", "url": "https://it.wikipedia.org/wiki?curid=77470", "title": "Contea di Clare (Irlanda)", "text": "La contea di Clare (in gaelico irlandese: \"An Cl\u00e1r\", esteso \"Contae an Chl\u00e1ir\") \u00e8 una delle contee della Repubblica d'Irlanda. \u00c8 situata nella provincia storica del Munster, sulla costa occidentale. \nGran parte dei suoi confini corrispondono al tragitto del fiume Shannon e alla posizione del Lough Derg, mentre a nord chiude la baia di Galway. Confina a nord con la contea di Galway, ad est con le contee di Tipperary e di Limerick, a sud con il lungo estuario dello Shannon e ad ovest con l'Oceano Atlantico.\nLa superficie della contea \u00e8 di 3.174\u00a0km\u00b2, la \"county town\" \u00e8 la cittadina di Ennis.\nAraldica civica.\nL'attuale stemma della contea di Clare \u00e8 stato adottato nel 1986 dal Consiglio della contea, dato che prima lo stemma era uno scudo bianco con tre navi, e introduce i colori culturali e sportivi (giallo e azzurro) con vari simboli che rappresentano il Clare geograficamente, etnicamente e storicamente.\nLo stemma \u00e8 formato da un semplice scudo che per\u00f2 al suo interno presenta un insieme complesso di raffigurazioni. \u00c8 diviso innanzitutto in sei sezioni, che richiamano il numero delle regioni storiche della contea (\"Dal gCais\", \"Clann Cuilean\", \"Ui Caisin\", \"Corcumrua\", \"Corca Baiscinn\" e \"Ui Breacain\"), i quali contengono ognuno un simbolo.\nIl primo partendo dall'alto a sinistra in senso orario, \u00e8 una rosa che rappresenta la regione del \"Burren\", ed \u00e8 stata prelevata dall'antico scudo della diocesi di Kilfenora.\nAccanto \u00e8 situata una croce di pietra a forma di \"tau greca\" (chiamata \"Kilnaboy\") rappresentante il patrimonio archeologico che d\u00e0 fama alla contea.\nLa corona, invece, simboleggia l'antico regno di Thomond, mentre la testa di cervo \u00e8 comune in molte famiglie originarie del luogo.\nIl simbolo centrale posto sopra le onde \u00e8 una raffigurazione dello Shannon International Airport, mentre il cerchio di fuoco, infine, rappresenta l'energia, molto probabilmente riferendosi agli numerosi impianti elettrici installati nel territorio.\nNella base dello scudo ci sono le onde del fiume Shannon, che percorre quasi tutto il confine della contea.\nLa scritta su un drappo \"Dilis d'ar noidhreacht\" significa infine \"Allineati nella nostra tradizione\", ed \u00e8 stata inserita dopo un concorso vinto da una studentessa.\nTopografia.\nIl Clare \u00e8 una zona dell'Irlanda che offre panorami e paesaggi unici al mondo e di notevole bellezza.\nOrografia e geologia.\nSebbene gran parte della superficie del Clare sia collinare, e in alcune parti anche montagnosa, non raggiunge mai grandi altitudini. Gran parte del territorio di quelle che erano una volta le \"baronies\" di Moyarta e Ibrickan sono formate da brughiere, le quali si incontrano facilmente anche nelle di montagna, eccetto che nel Burren, uno straordinario quanto unico tavolato calcareo che occupa la parte nord-occidentale della contea.\nGeneralmente parlando, le zone orientali del Clare sono montagnose, con tratti di terra buona per il pascolo; quelle occidentali invece sono acquitrinose; quelle settentrionali, quasi totalmente pietrose e sperdute. La parte meridionale lungo le sponde del Fergus e dello Shannon, offre molti campi dal terreno variabile chiamati \"corcasses\", che formano un territorio assai variegato. Sono composti di argilla, e si distinguono in \"corcasses\" neri, usati per la coltivazione e blu, usati molto pi\u00f9 come prato.\nStrati di suolo dell'alto Carbonifero compongono gran parte del territorio occidentale. Il sottosuolo \u00e8 formato da strati di arenaria e gesso, ormai in sezioni orizzontali, come mostrano le Scogliere di Moher. Anche i tavolati calcarei del Burren sono dello stesso periodo geologico, e ricoprono spesso un suolo abbastanza buono, che non esita a far germogliare flora di ogni tipo nelle fessure create dall'erosione, come fiori molto rari. Il calcare tuttavia si estende, anche se in maniera diversa, fino all'estuario del Fergus e dello Shannon.\nAd est, lo strato superficiale mostra due masse compatte di arenaria rossa, di era siluriana. Gli Slieve Bernagh, i pi\u00f9 meridionali, si ergono fino a 532 metri nei pressi di Killaloe, e la parte collinare di questa zona, dove scorre lo Shannon, contrasta nettamente con le pianure calcaree del precedente corso del fiume.\nSebbene siano stati rinvenuti numerosi tipi di metalli e minerali sparsi per la contea, non sono mai in numero sufficiente per procedere alla loro estrazione. I metalli principali sono piombo, ferro e manganese. La miniera di piombo di Milltown \u00e8 una delle pi\u00f9 antiche d'Irlanda e usata da tempi lontani. Il bronzo, anche se in quantit\u00e0 ridotta, \u00e8 presente nel Burren, mentre il carbone lo si pu\u00f2 trovare a Labasheeda, sulla sponda destra dello Shannon, ma \u00e8 veramente poca cosa. Numerosi agglomerati di argilla e roccia ferrosa che coprivano alcune zone di calcare furono estratti e prelevati nel 1750, mentre 3\u00a0km lontani dalle miniere di piombo di Milltown ci sono immensi passaggi di arenaria nei quali il fiume Ardsullas compie un tragitto particolare. L'arenaria minore della parte orientale della contea viene usata per lo pi\u00f9 per contenere strati argentiferi, estratti vicino a Kilrush ed Ennistimon. Marmo nero e altre rocce di tipo sedimentario sono presenti in maniera diffusa.\nI minerali che affiorano sono in gran parte di tipo sulfureo. Non a caso Lisdoonvarna, una localit\u00e0 termale, \u00e8 celebrata sin dal XVIII secolo per le sue acque curative, e attira da tempo vari visitatori all'uopo. Acque ricche di composti minerali sono presenti anche a Kilkishen, nel Burren, a Broadfoot, Lehinch, Kilkee, Kilrush, Killadysart e vicino a Milltown Malbay.\nCoste e isole.\nLa costa del Clare \u00e8 quasi totalmente di tipo roccioso, a volte marcata e precipitosa in maniera drammatica come dimostrano le famosissime e suggestive Scogliere di Moher, vicino ai villaggi di Doolin, Liscannor e Lisdoonarvana, che cadono a picco nell'oceano perpendicolarmente con altezze che superano i 200 metri.\nCi sono varie insenature e le principali sono quelle di Ballyvaghan, Liscannor e Malbay; ma da Black Head a Loop Head, ovvero gran parte dei confini atlantici della contea, non c'\u00e8 una zona adatta all'attracco eccetto la Baia di Liscannor. Malbay, del resto, prende il nome dai pericoli che offre ai naviganti, e l'intera baia \u00e8 stata teatro di numerosi disastri navali spesso fatali.\nTralasciando qualche isolotto interno nell'estuario dello Shannon o in qualche baia settentrionale, l'unica isola al largo delle coste del Clare \u00e8 Mutton Island, disabitata e ricca di uccelli. Tuttavia, sebbene facciano parte della contea di Galway, le isole Aran sono molto pi\u00f9 vicine alla costa del Burren (con la quale condividono del resto molti aspetti geologici) e sono facilmente visibili da Doolin e dalle Scogliere di Moher. Inisheer in particolare \u00e8 raggiunta regolarmente da imbarcazioni dal piccolo porto gi\u00e0 citato.\nIdrografia.\nIl Clare possiede solo un fiume considerevole, il Fergus, ma circa 200\u00a0km dei suoi confini sono formati dalle acque dello Shannon, che sfocia tra l'altro nell'enorme estuario situato proprio fra la contea e il Kerry. Lo Shannon \u00e8 navigabile facilmente e questo \u00e8 facilitato anche dalle numerose anse che formano varie insenature dove attraccare. Il Fergus \u00e8 navigabile dallo Shannon fino al centro di Clare, che \u00e8 il punto finale naturale della navigabilit\u00e0.\nCi sono molto laghi nel territorio della contea, tra i quali i maggiori sono il Lough Muckanagh, il Lough Graney, il Lough Atedaun e il Lough Dromorepi\u00f9 importanti per la loro bellezza incontaminata che non per le loro dimensioni, con l'eccezione del notevole Lough Derg, molto vasto e ampiamente navigabile, formato dal corso dello Shannon e spartito a met\u00e0 col vicino North Tipperary.\nStoria.\nTracce di vita preistorica sono presenti in molte parti del Burren, come testimoniano monumenti in pietra funerari e non.\nLa contea del Clare corrisponde quasi totalmente all'antico regno di Thomond (\"Tuadh Mumhan\"), che si estendeva anche in piccole parti delle attuali contee di Kerry, Limerick, Offaly e Tipperary. Proprio per questo anticamente talvolta la contea veniva chiamata anche \"County Thomond\". Form\u00f2 anche parte della monarchia del celebrato Brian Boruma, che stanzi\u00f2 la sua corte a \"Kincora\", nei pressi di Killaloe, in un palazzo sulle sponde dello Shannon.\nI primi insediamenti furono eretti dai vichinghi provenienti dalla Danimarca e nel XIII secolo dagli Anglo-Normanni, ma senza lasciare segni permanenti. Nel 1543 Murrough O'Brien, dopo aver spossessato suo nipote e tentato una inutile ribellione contro il dominio inglese, si sottomise a Enrico VIII, ritrattando il suo nome e i possedimenti. Presto li ricevette indietro da un locale inglese, insieme al titolo di conte di Thomond, a condizione di adottare abiti, usanze e costumi inglesi.\nNel 1565 questa parte di Thomond (talvolta chiamata regione di O'Brien) fu annessa al Connaught, e divenne una delle sei contee che formavano la provincia al tempo della loro creazione ad opera di Sir Henry Sidney. Fu chiamata Clare, e il nome \u00e8 riconducibile a Riccardo di Clare (Strongbow), duca di Pembroke, o Thomas de Clare, che ottenne una parte di Thomond da Edoardo I nel 1276. Verso la fine del regno di Elisabetta I, il Clare fu staccato dal Connaught ed ebbe un'amministrazione sperata, ma con la Restaurazione fu unito nuovamente al Munster.\nOggi la contea viene anche chiamata \"Banner county\" per la forte presenza di bandiere e striscioni che girano per la contea durante manifestazioni politiche e culturali.\nPolitica.\nLa contea \u00e8 amministrata dal \"Clare County Council\", con l'eccezione delle aree urbane di Ennis e Kilrush.\nI 32 membri del consiglio vengono eletti ogni cinque anni direttamente dalla popolazione, suddivisa in sei aree elettorali:\nCultura.\nLa contea abbonda di reperti antichi, preistorici quanto medievali, militari quanto ecclesiastici, specialmente nella parte nord-occidentale. Tutt'oggi centinaia di forti e castelli sono sparsi per il territorio, molti dei quali anche abitati: il loro nucleo spesso \u00e8 abbastanza ridotto, estesi pi\u00f9 in decorazioni esterne e fortificazioni. Il principale e pi\u00f9 famoso \u00e8 senza ombra di dubbio il Castello di Bunratty, costruito nel 1277 e abitato una volta dai signori di Thomond, situato a meno di 20\u00a0km da Limerick e a breve distanza da Shannon Town, sulle rive del fiume omonimo. Degni di nota sono anche i manieri di Ballykinvarga, Ballynalackan e Lemaneagh, tutti nel nord-ovest.\nForti circolari preistorici, accampamenti ed altre costruzioni simili sono numerosissimi, mentre i \"cromlech\" sono diffusi specialmente nel Burren, cos\u00ec come \"dolmen\" e \"menhir\".\nLa componente religiosa si manifesta nelle numerose abbazie presenti nel Clare (molte sono soltanto in stato di rovina, altre ancora sono attive e preservano una forte tradizione) per pi\u00f9 di 20 edifici. Le pi\u00f9 interessanti sono Quin, considerato uno dei resti di siti monastici meglio conservati in Irlanda; Corcomroe; l'abbazia di Ennis, che mostra delle finestre molto eleganti, e quelle di Inniscattery, nello Shannon. Kilfenora, 9\u00a0km a nord-est di Ennistimon, fu fino al 1750 una diocesi separata, e la sua cattedrale, seppur piccola, \u00e8 molto apprezzata e mostra una croce celtica molto raffinata. I siti in rovina di Kilnaboy, Nouhaval e Teampul Cronan sono i pi\u00f9 importanti nel nord-ovest. Ben cinque torri circolari sono di discreto interesse, precisamente a Scattery Island, Drumcliffe, Dysert O'Dea, Kilnaboy and Inniscaltra (nel Lough Derg). La cattedrale della diocesi di Killaloe \u00e8 nella cittadina omonima.\nMolte iniziative sono state intraprese nel Clare, come l'istituzione di una ricca libreria. Vive le trafizioni, specialmente nei villaggi come Doolin. Lisdoonvarna, invece, \u00e8 sede di un festival annuale abbastanza famoso per scapoli, chiamato \"Matchmaking fair\".\nEconomia, trasporti e infrastrutture.\nLo Shannon \u00e8 ricchissimo di salmone, pescato sia a livello sportivo che commerciale; anche nel Fergus il pesce \u00e8 presente, e nei laghi intorno ad Ennis \u00e8 presente anche un buon numero di trote. La pesca \u00e8 frequente anche nelle acque atlantiche.\nNel Clare, come in molte contee occidentali irlandesi, il turismo \u00e8 abbondante, cos\u00ec che i visitatori possono trovare, oltre alle bellezze naturali della contea, servizi molto buoni a livello costiero, sportivo e di interesse archeologico. Le vie di comunicazione, tuttavia, se si esclude la strada nazionale che collega Ennis a Limerick e Galway, sono molte volte pessime, specialmente nella costa nord-occidentale.\nImportantissimo lo Shannon International Airport vicino alla cittadina di Shannon, sull'estuario dell'omonimo fiume e vicino al confine con la contea di Limerick."}
{"id": "77472", "revid": "729019", "url": "https://it.wikipedia.org/wiki?curid=77472", "title": "Janjawid", "text": "Con il termine janj\u0101w\u012bd (, anglicizzato janjaweed) sono indicati i miliziani filogovernativi impegnati nella guerra civile nella regione del Darfur in Sudan. Essi per\u00f2 rifiutano tale definizione e preferiscono essere chiamati \"muj\u0101hid\u012bn\" (guerrieri impegnati nello jih\u0101d) oppure \"guardie di confine\" o ancora \"brigate di ricognizione\".\nEtimologia.\nFino a non molto tempo fa per\u00f2 \"janjawid\" era un insulto colloquiale, usato per indicare un cattivo comportamento. Il suo significato sembra sia quello di \"demone a cavallo\", o \"uomo armato su un cavallo\". L'etimologia del termine \u00e8 tutt'altro che certa anche se si vorrebbe far risalire il termine all'arabo \"jinn\" (sorta di demone) e \"jaw\u0101d\" (cavallo, che dialettalmente si trasforma nel sostantivo \"w\u012bd\")."}
{"id": "77473", "revid": "1543377", "url": "https://it.wikipedia.org/wiki?curid=77473", "title": "Battaglia di Zela (47 a.C.)", "text": "La battaglia di Zela, che prende il nome dall'omonima citt\u00e0 (oggi Zile, nella Turchia orientale), si svolse nel 47 a.C.: Giulio Cesare sconfisse Farnace II, figlio di Mitridate VI e re del Ponto.\nL'esercito del Ponto occupava la collina di Zela, mentre le truppe di Cesare, che a tappe forzate erano appena arrivate dalla Siria attraversando territori desolati, avevano preso possesso di un'altura vicina. Quando ancora i Legionari stavano rinforzando la propria postazione, Farnace ordin\u00f2 un attacco inaspettato: l'intento era di sorprendere i Romani prima che si riposassero e si riorganizzassero. Inizialmente la mossa ebbe successo e i Romani, che reputavano illogico che il nemico rinunciasse al vantaggio della posizione per attaccare un accampamento in salita, furono colti impreparati e ricevettero gravi perdite. Superato l'iniziale sbandamento, Cesare riusc\u00ec a organizzare le sue quattro Legioni (pi\u00f9 addestrate ed esperte dell'esercito nemico) in una linea di difesa, con la VI \"Ferrata\" a destra, poi la Legione Pontica, la Legione di Deiotaro e la XXXVI Legione sulla sinistra, per poi contrattaccare.\nL'esercito del Ponto quindi dovette retrocedere sempre pi\u00f9 disordinatamente dalla collina, incalzato dai Romani che facevano strage dei fuggitivi, mentre Farnace e la sua scorta si davano alla fuga.\nFu uno scontro brevissimo, durato solo cinque ore, ma particolarmente cruento; le Legioni di Cesare soffrirono molte perdite, soprattutto nella prima parte della giornata, mentre l'esercito di Farnace, che contava circa 20.000 uomini, fu annientato completamente. Dopo la vittoria Cesare si rec\u00f2 a Zela e da l\u00ec invi\u00f2 a Roma il famoso messaggio \u00abVeni, vidi, vici\u00bb (letteralmente \u00abVenni, vidi, vinsi\u00bb)."}
{"id": "77474", "revid": "118947223", "url": "https://it.wikipedia.org/wiki?curid=77474", "title": "Peter Salway", "text": "Nei suoi studi ha osservato, tra l'altro, come durante la dominazione romana l'Inghilterra abbia avuto un tasso di alfabetizzazione ineguagliato fino alla met\u00e0 del XIX secolo.\nSi tratta di studi principalmente di tipo storico, che tendono a basarsi pi\u00f9 sulle fonti scritte che sull'evidenza archeologica: questo da un lato permette di cogliere gli avvenimenti descritti all'interno di una pi\u00f9 ampia visione di insieme, pur rischiando di trascurare i singoli casi e alcune evidenze offerte dai dati archeologici.\n\u00c8 attualmente in pensione ed \u00e8 \"\"professore emerito\" presso l'universit\u00e0 di Oxford, in Inghilterra. Collabora con la \"Open University\" britannica, unica universit\u00e0 inglese per l'apprendimento a distanza, come \"Regional Director of the West Midlands Region\"\" (\"Direttore regionale della regione 'West Midlands'\")."}
{"id": "77477", "revid": "339392", "url": "https://it.wikipedia.org/wiki?curid=77477", "title": "County Clare", "text": ""}
{"id": "77478", "revid": "6923", "url": "https://it.wikipedia.org/wiki?curid=77478", "title": "County Galway", "text": ""}
{"id": "77479", "revid": "339392", "url": "https://it.wikipedia.org/wiki?curid=77479", "title": "County Leitrim", "text": ""}
{"id": "77480", "revid": "533647", "url": "https://it.wikipedia.org/wiki?curid=77480", "title": "County Mayo", "text": ""}
{"id": "77481", "revid": "339392", "url": "https://it.wikipedia.org/wiki?curid=77481", "title": "County Roscommon", "text": ""}
{"id": "77482", "revid": "339392", "url": "https://it.wikipedia.org/wiki?curid=77482", "title": "County Sligo", "text": ""}
{"id": "77483", "revid": "339392", "url": "https://it.wikipedia.org/wiki?curid=77483", "title": "County Kerry", "text": ""}
{"id": "77485", "revid": "339392", "url": "https://it.wikipedia.org/wiki?curid=77485", "title": "County Donegal", "text": ""}
{"id": "77486", "revid": "2075278", "url": "https://it.wikipedia.org/wiki?curid=77486", "title": "Ungulati", "text": "Gli ungulati (dal latino \"ungulatum\" 'provvisto di unghie', ossia zoccoli) costituiscono un gruppo di mammiferi dal rango attualmente non ben definito, ma comprendente in generale quegli animali che appoggiano il proprio peso corporeo sulla punta delle dita e che hanno perci\u00f2 sviluppato le unghie a guisa di zoccoli per proteggerle dall'usura.\nAttualmente il termine \"ungulati\" viene utilizzato per descrivere unicamente artiodattili e perissodattili, in quanto \u00e8 opinione diffusa fra gli studiosi che il gruppo sia stato costituito riunendo animali fra loro simili, ma evolutisi in due modi paralleli.\nEvoluzione.\nI primi ungulati (principalmente artiodattili e perissodattili) apparvero fra il tardo Paleocene e l'inizio dell'Eocene, circa 54 milioni di anni fa.\nCon l'estinzione dei dinosauri, questi animali si trovarono con enormi spazi a disposizione, e ci\u00f2 permise loro di riprodursi e diversificarsi in una variet\u00e0 di forme, colonizzando durante l'Eocene gran parte delle terre emerse e, nel caso degli artiodattili, di estendere il proprio areale anche alle profondit\u00e0 marine sotto forma di cetacei: le recenti scoperte provenienti dal sequenziamento del DNA, supportate dal ritrovamento di resti fossili, hanno infatti messo gli studiosi di fronte al fatto che gli attuali cetacei altro non sono che artiodattili (in particolare legati a suidi ed ippopotami) evolutisi per vivere in un ambiente esclusivamente acquatico.\nTale scoperta ha portato gli studiosi all'istituzione del superordine dei Cetartiodactyla per evidenziare la parentela fra i due gruppi, anche se in realt\u00e0 sarebbe pi\u00f9 corretto porre l'attuale ordine dei Cetacea come sottordine degli Artiodactyla.\nI Paenungulata, invece, comprendono gli ordini degli Hyracoidea, Sirenia e Proboscidea, provvisti di rudimentali zoccoli ma dall'andatura plantigrada piuttosto che digitigrada. Questi animali (assieme agli ordini estinti dei Desmostylia e degli Embrithopoda) hanno origini antichissime: furono probabilmente fra i primi mammiferi a differenziarsi dall'antenato comune.\nCaratteristiche.\nOltre agli zoccoli, altre caratteristiche comuni agli ungulati sono la riduzione dei canini, i molari di tipo bunodonte (di forma appiattita) e l'irrobustimento dell'astragalo.\nNegli arti anteriori si riscontra generalmente (anche se non sempre) una fusione fra l'ulna ed il radio, che impedisce la rotazione degli avambracci. A causa della distanza filogenetica fra i vari gruppi di ungulati, tuttavia, si \u00e8 pi\u00f9 propensi ad ipotizzare che questa caratteristica sia un caso di convergenza evolutiva piuttosto che un tratto comune nell'ambito di un gruppo.\nLa maggior parte degli ungulati hanno abitudini erbivore, ma non mancano eccezioni significative: le procavie mangiano sporadicamente anche insetti, mentre i cetacei ed i Mesonychia sono (o sono stati) degli autentici carnivori.\nLa classificazione passata.\nLa classificazione tradizionale dei mammiferi considerava quello degli ungulati un ordine al quale erano ascritti i seguenti sottordini:\nI perissodattili, i sirenidi, gli elefanti e le procavie formavano il gruppo dei \"Mesaxonia\", anche se perissodattili ed artiodattili venivano chiamati \"veri ungulati\" per distinguerli dagli altri, denominati Paenungulata.\nScoperte recenti.\nLa disputa sul fatto che il gruppo degli ungulati sia di origine cladistica (animali evolutisi per radiazione da un antenato comune) o fenetica (animali con adattamenti simili, in questo caso gli zoccoli, ma non necessariamente imparentati fra loro) \u00e8 ancora aperta.\nCon l'utilizzo delle recenti tecniche di sequenziamento genetico, l'unione del gruppo degli ungulati \u00e8 venuta meno: artiodattili e perissodattili hanno rivelato una stupefacente affinit\u00e0 filogenetica con Carnivora e Pholidota, assieme ai quali condividono il gruppo dei Laurasiatheria.\nI Paenungulata vengono invece attualmente classificati nel gruppo degli Afrotheria, cos\u00ec come l'oritteropo (anch'esso considerato un ungulato da alcuni) ed i toporagni elefante, ritenuti da alcuni ungulati primitivi a causa della conformazione delle zampe e della dentizione. La parentela fra l'oritteropo ed i Paenungulata viene messa in evidenza dalla loro classificazione nel clade degli Pseudungulata, anche se attualmente l'oritteropo viene classificato nel clade degli Afroinsectiphilia assieme a Macroscelidea ed Afrosoricida: alcuni autori propongono di rimediare al suo \"status\" incerto mantenendo s\u00ec il clade Pseudungulata, ma dandogli un rango equivalente ad Afroinsectiphilia e Paenungulata ed ascrivendovi unicamente l'oritteropo. Quel che \u00e8 certo, tuttavia, \u00e8 che n\u00e9 l'oritteropo, n\u00e9 i penungulati sono cos\u00ec strettamente imparentati con gli artiodattili ed i perissodattili come un tempo si credeva.\nI vari ordini di ungulati sudamericani, evolutisi in condizione d'isolamento quando il continente era una gigantesca isola, durante il Paleocene, vengono riuniti nel superordine contenitore dei Meridiungulata: il loro reale legame con gli altri ungulati \u00e8 stato messo in discussione varie volte, ed in effetti la loro posizione filogenetica, in base alle analisi del DNA, pare pi\u00f9 prossima agli Afrotheria ed agli Xenarthra, coi quali vengono classificati nella super-coorte degli Atlantogenata.\nI condilartri, di conseguenza, non vengono pi\u00f9 considerati gli antenati degli ungulati attuali, quanto piuttosto membri a s\u00e9 stanti imparentati con questi ultimi, coi quali condividono la coorte dei Laurasiatheria.\nI fatti sopra elencati lasciano supporre che la tipica morfologia degli ungulati si sia originata tre volte in modo indipendente: i Meridiungulata, gli Afrotheria e i \"veri\" ungulati che sono nel gruppo dei Laurasiatheria. Questo \u00e8 un esempio di evoluzione convergente. Alcuni scienziati sono scettici al riguardo e dicono che non ci sono prove morfologiche che dividano gli ungulati in pi\u00f9 cladi indipendenti."}
{"id": "77489", "revid": "1305772", "url": "https://it.wikipedia.org/wiki?curid=77489", "title": "Contea di Clare", "text": ""}
{"id": "77494", "revid": "599013", "url": "https://it.wikipedia.org/wiki?curid=77494", "title": "Guadalajara", "text": ""}
