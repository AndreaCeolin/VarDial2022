{"id": "37767", "revid": "15756", "url": "https://it.wikipedia.org/wiki?curid=37767", "title": "Cagliostro", "text": "Dopo una vita errabonda nelle varie corti europee, fu condannato dalla Chiesa cattolica al carcere a vita per eresia e rinchiuso nella fortezza di San Leo.\nAccostato storicamente alla figura di Giuseppe Giovanni Battista Vincenzo Pietro Antonio Matteo Franco Balsamo (2 giugno 1743, Palermo), alcune ricerche testimoniano invece la chiara distinzione con la persona del conte Alessandro di Cagliostro.\nBiografia.\nLa testimonianza di Goethe su Balsamo.\nNello stesso periodo in cui Balsamo era in Svizzera, Goethe, nel suo lungo viaggio in Italia, il 2 aprile sbarcava a Palermo proveniente da Napoli; curioso di raccogliere notizie di prima mano sulle origini del nostro famosissimo avventuriero, contatt\u00f2 il barone Antonio Vivona, rappresentante legale della Francia in Sicilia, dal quale prese visione dell'albero genealogico della famiglia Balsamo.\nGoethe, che scrive di considerare Balsamo \u00abun briccone\u00bb e le sue avventure delle \u00abciurmerie\u00bb, volle rendere visita alla madre e alla sorella, spacciandosi per \u00abun inglese che doveva portare ai familiari notizie di Balsamo, giunto di recente a Londra\u00bb.\nGli consegnarono una lettera per Balsamo e, nel congedarsi, la madre lo preg\u00f2 di dire al figlio \u00abquanto mi hanno resa felice le notizie che Ella ci ha portato. Gli dica che lo tengo chiuso nel mio cuore cos\u00ec - e a questo punto spalanc\u00f2 le braccia e se le strinse al petto - che ogni giorno nelle mie devozioni prego per lui Dio e la Santa Vergine, che gli mando la mia benedizione, insieme a sua moglie, e che prima di morire vorrei solo che questi occhi, che tante lacrime hanno versato per amor suo, lo potessero rivedere\u00bb. Lo invitarono a tornare a Palermo per la festa di Santa Rosalia - \u00abgli mostreremo ogni cosa, andremo a sederci nel palco per ammirare meglio il corteo; e come gli piacer\u00e0 il grande carro e soprattutto la fantastica luminaria!\u00bb e, quando fu uscito, \u00abcorsero sul balcone della cucina che dava sulla strada, mi chiamarono e mi fecero grandi cenni di saluto\u00bb.\nGoethe non li rivide pi\u00f9 ma mand\u00f2 poi, di sua tasca, la somma richiesta dalla sorella, 14 once d'oro, e pubblic\u00f2 un ritratto di Balsamo nell'opera \"Der Grosskophta\".\nUn'infanzia difficile.\nGiuseppe Balsamo nacque a Palermo il 2 giugno 1743, figlio di Pietro Balsamo, un venditore palermitano di stoffe, e di Felicita Bracconieri, fu battezzato l'8 giugno 1743 con i nomi di Giuseppe, Giovanni Battista, Vincenzo, Pietro, Antonio e Matteo.\nIl padre mor\u00ec poco tempo dopo la sua nascita e Giuseppe fu accolto nell'istituto per orfani di San Rocco dove comp\u00ec i primi studi, seguito dalla cura degli Scolopi. Da quel collegio Giuseppe fugg\u00ec pi\u00f9 volte, a testimonianza di un carattere giudicato ribelle a ogni educazione; per questo motivo la famiglia pens\u00f2 bene di affidarlo, nel 1756, al convento dei Fatebenefratelli di Caltagirone affinch\u00e9 vi temperasse l'indole e vi imparasse un mestiere. Cos\u00ec, nel convento che era annesso all'Ospedale dello Spirito Santo, Giuseppe si interess\u00f2 di erbe medicinali, delle loro propriet\u00e0 e delle tisane utilizzate dalla medicina dell'epoca; una conoscenza che gli torner\u00e0 utile negli anni a venire.\nNon \u00e8 chiaro se scapp\u00f2 anche dal convento o se semplicemente ne fu dimesso; in ogni caso, tornato a Palermo, si rec\u00f2 poi a Messina, dove avrebbe conosciuto un certo Altotas, forse un greco-levantino, con il quale avrebbe viaggiato in Egitto, a Rodi e a Malta, e che Cagliostro indic\u00f2 come suo primo maestro, che l'avrebbe introdotto nel 1766 nell'Ordine dei Cavalieri di Malta. Queste notizie furono fornite da Cagliostro in un suo \"Memoriale\" del 1786, ma sulla figura dell'Altotas la storia non ha mai fatto alcuna luce.\nIl matrimonio.\nNel 1768 il Balsamo \u00e8 a Roma e vi \u00e8 arrestato per una rissa nella Locanda del Sole, in piazza del Pantheon: dopo tre giorni, \u00e8 rilasciato grazie all'intervento del cardinale Orsini, il maggiordomo del quale, don Antonio Ovis, aveva nel frattempo conosciuto. \u00c8 ancora nel 1768, il 21 aprile, che Balsamo si sposa nella chiesa di San Salvatore in Campo con Lorenza Serafina Feliciani, una bella ragazza nata l'8 aprile 1751, analfabeta, figlia di un fonditore di bronzo.\nIl certificato di matrimonio \u00e8 tuttora conservato e attesta che il Nostro si chiami effettivamente Giuseppe Balsamo ed \u00e8 figlio del fu Pietro, palermitano: non vi \u00e8 traccia di alcun titolo nobiliare, n\u00e9 in particolare del nome di Cagliostro.\nA Roma il Balsamo, discreto disegnatore, vive falsificando documenti, diplomi e sigilli, oltre ad alcune millantate onorificenze, come il titolo di \"Colonnello del Re di Prussia\", peraltro mai ricevute, in complicit\u00e0 con due conterranei, un sedicente marchese Alliata e un certo Ottavio Nicastro, che morir\u00e0 impiccato per aver ucciso l'amante. \u00c8 proprio quest'ultimo, insieme con il suocero di Balsamo, a denunciarlo come falsario e allora Giuseppe e Lorenza, con il marchese, abbandonano Roma per un lungo viaggio che li porta fino a Bergamo: qui, continuando la prediletta attivit\u00e0 di truffatori, vengono entrambi arrestati, mentre l'Alliata riesce ancora a fuggire. Rilasciati, si trasferiscono in Francia - ad Aix-en-Provence conoscono Giacomo Casanova, che definisce Balsamo \u00abun genio fannullone che preferisce una vita di vagabondo a un'esistenza laboriosa\u00bb - e ad Antibes, dove, con i proventi della prostituzione di Lorenza, si procurano il denaro per raggiungere Barcellona nel 1769.\nAnche qui Lorenza viene spinta dal marito nell'accogliente letto di ricchi personaggi: insieme con uno di questi, un tale marchese di Fontanar, raggiungono alla fine dell'anno Madrid: mantenuti nel palazzo del marchese, cercano intanto di guadagnare l'amicizia di influenti personalit\u00e0 della capitale spagnola. Cacciati alla fine di casa, nel 1770 si trasferiscono a Lisbona, dove Lorenza diviene l'amante del banchiere Anselmo La Cruz.\nL'anno dopo la coppia \u00e8 a Londra: qui Balsamo cerca perfino di guadagnarsi la vita onestamente disegnando pergamene, ma con poco successo e ancor meno profitto; perci\u00f2, con la complicit\u00e0 di un altro sedicente marchese, un siciliano di nome Vivona, organizza un ricatto ai danni di un ingenuo quacchero che, spinto ad amoreggiare dalla compiacente Lorenza, viene sorpreso da Balsamo che, fingendosi scandalizzato per il tradimento della moglie, pretende che il suo onore debba essere risarcito soltanto con un'abbondante somma di denaro. Derubato per\u00f2 dall'infido complice, il Balsamo, rimasto insolvente con la padrona di casa, deve fare la conoscenza anche delle galere londinesi; ma il ricco sir Edward Hales, convinto da Lorenza, lo tira fuori dal carcere pagandogli i debiti e, illudendosi che Balsamo sia un bravo pittore, lo incarica di decorargli alcune sale del suo castello: naturalmente, veduti i disastrosi risultati dell'improvvisato affrescatore, lo caccia via, senza immaginare che il siculo, tra una maldestra pennellata e l'altra, gli ha intanto sedotto la figlia.\nSeguendo un vecchio copione, emigrano nuovamente: imbarcati il 15 settembre 1772 per la Francia, durante il viaggio conoscono l'avvocato francese Duplessis, amministratore dei beni della marchesa de Prie e, sulla traccia di quello stesso copione, giunti a Parigi e alloggiati nel palazzo de Prie, Lorenza diviene l'amante prezzolata del Duplessis sotto lo sguardo compiaciuto del disinvolto marito. Ma questa volta si assiste a un colpo di scena: Lorenza sembra voler cambiar vita, sistemarsi con quell'avvocato che, oltre a godere di notevoli rendite, appare perfino innamorato di lei. Rompe cos\u00ec con Balsamo e, se pure non conviva apertamente col Duplessis, perch\u00e9 una tale iniziativa, per una donna legalmente coniugata, avrebbe costituito un reato, va per\u00f2 ad abitare in un alloggio pagato dall'avvocato e denuncia Balsamo per sfruttamento della prostituzione.\nA seguito della controdenuncia del Balsamo per abbandono del tetto coniugale, Lorenza \u00e8 arrestata e passa quattro mesi nelle carceri parigine di Sainte-Pelagie; pur di uscirne, nel giugno del 1773, ritira la denuncia e ritorna con Balsamo. Nuovi viaggi: Belgio, Germania, Italia, Malta, Spagna e infine, nel luglio 1776, nuovamente a Londra.\nBalsamo massone, mago, alchimista e guaritore.\nAdottando in questo periodo il nome di Alessandro di Cagliostro, a Londra la sua vita non mut\u00f2: entr\u00f2 e usc\u00ec dal carcere a causa di diverse truffe consumate - predizioni sui numeri estratti nel gioco del lotto o sottrazione di gioielli ai cui proprietari faceva credere di aumentarne il valore grazie alle propriet\u00e0 miracolose di una polvere di sua invenzione - finch\u00e9, il 12 aprile 1777 fu iniziato in Massoneria nella loggia francofona \"L'Esp\u00e9rance\" che si riuniva in una taverna di Soho.\nPassati nei Paesi Bassi, i due coniugi (sua moglie sarebbe stata iniziata con lui) sono accolti a L'Aia nella loggia \"L'Indissoluble\"; sembra che il suo lunghissimo discorso, tenuto in una lingua in cui sono presenti parole di tutta l'Europa senza che nessuna sia pronunciata correttamente, abbia avuto grande successo e anche la moglie, da quel momento chiamata Serafina, contessa di Cagliostro, \u00e8 riconosciuta come massone. Ma era tempo di frequentare paesi nuovi: nel 1779 sono in Germania e poi in Curlandia, parte dell'attuale Lettonia, nella capitale Mitau, oggi Jelgava. Spacciatosi per colonnello spagnolo, tiene riunioni in cui fa credere di appartenere a una societ\u00e0 segreta, organizzata secondo cinque livelli di elevazione spirituale, di avere e di far avere visioni mediante l'idromanzia, di evocare spiriti, di essere un sapiente la cui conoscenza si trovava \"In verbis, in herbis, in lapidibus\", nelle parole, nelle erbe e nelle pietre, il motto della sua setta. Semianalfabeta e improvvisatore, commette inevitabili errori di gusto, come quando dichiar\u00f2 di essere in grado di soddisfare, con un sortilegio, qualunque desiderio sessuale o quando sostenne di essere figlio di un angelo.\nA San Pietroburgo viene diffidato dall'ambasciatore di Spagna a spacciarsi per spagnolo e un suo documento, col quale voleva attestarsi come un Rosacroce, viene riconosciuto per falso. Si presenta anche come taumaturgo e ha l'accortezza di non farsi pagare dai poveri - solo dai ricchi - e se non ottiene nessuna guarigione, si guadagna simpatia e popolarit\u00e0; ma basta l'inimicizia o l'incredulit\u00e0 di un potente per costringere i due italiani a partire: e cos\u00ec, nel maggio 1780, Cagliostro e Lorenza sono a Varsavia. Il massone, appassionato di alchimia, principe Adam Pininsky, lo ospita illudendosi che Cagliostro sia in grado di trasformare il piombo in oro: a questo scopo gli affianca il confratello massone August Moszynsky negli esperimenti di laboratorio. Questi pubblicher\u00e0 nel 1786 un libretto sulle esperienze alchemiche del Nostro, riferendo come Cagliostro ottenesse l'oro dal piombo semplicemente sostituendo il recipiente contenente il piombo con un altro eguale contenente l'oro.\nA questo prevedibile infortunio si aggiunge quello scoperto ai danni di una ragazza, da lui sessualmente molestata, con la quale si era altres\u00ec accordato per la riuscita di altrimenti improbabili evocazioni spiritiche. L'esperienza polacca, come consuetudine, si conclude con la partenza improvvisa, il 26 giugno 1780, per la Francia. A Strasburgo si accontenta di fingersi medico: se le sue tisane a base di erbe, la cui ricetta si \u00e8 conservata, si rivelano semplici \"placebo\", le guarigioni di gangrene ottenute bevendo liquori sono naturalmente fantasie propalate da lui stesso, che ottenevano tuttavia l'unico effetto che realmente gli premesse: presentarsi al pubblico di tutta l'Europa come l'unico uomo capace di risolvere - a pagamento - qualsiasi problema. E la sua fama tocc\u00f2 il culmine proprio in quel decennio del secolo.\nIl Rito Egizio.\nLouis Ren\u00e9 \u00c9douard de Rohan, creato cardinale il 1\u00ba giugno 1778 da Pio VI, era stato a lungo ambasciatore di Francia a Vienna dove commise una grave gaffe diplomatica: descrisse l'imperatrice Maria Teresa d'Austria come un'insopportabile ipocrita in una lettera inviata al duca d'Aiguillon. Cos\u00ec, quando Luigi XVI e Maria Antonietta salirono sul trono francese, nel 1774, il Rohan perdette il posto di ambasciatore ma non il consueto buonumore, dal momento che le sue rendite continuarono ad aumentare ugualmente e le sue avventure galanti rimasero numerose.\nIl cardinale, che passava buona parte dell'anno a Strasburgo, saputo della presenza in citt\u00e0 di Cagliostro, lo invit\u00f2 a palazzo e ne fu conquistato. Appassionato di alchimia, credette di ravvisare in Cagliostro un maestro; ritenendolo un infallibile medico, lo condusse con s\u00e9 a Parigi perch\u00e9 si prendesse cura del cugino, il maresciallo Charles de Rohan, il quale, comunque, guar\u00ec senza dover ricorrere alle sue medicine.\nAnni dopo Cagliostro cercher\u00e0 di servirsi dell'influenza del cardinale per far legittimare dal papa, come fosse un qualsiasi Ordine religioso, il proprio \"Rito Egizio\", una curiosa specie di Ordine massonico-religioso, che egli dir\u00e0 di aver fondato a Bordeaux nel 1784.\nA conclusione del solito lungo \"tour\" che doveva portarlo in Inghilterra attraverso Napoli, Roma e la Costa Azzurra, giunto a Bordeaux l'8 novembre 1783, in maggio si ammal\u00f2 e, forse in un delirio febbrile, come \u00e8 scritto nel \"Compendio\" del suo processo, \u00absi vide prendere per il collo da due Persone, strascinare e trasportare in un profondo sotterraneo. Aperta quivi una porta, fu introdotto in un luogo delizioso come un Salone Regio, tutto illuminato, in cui si celebrava una gran festa da molte persone tutte vestite in abito talare, fra le quali riconobbe diversi de' suoi Figli Massonici gi\u00e0 morti. Credette allora di aver finiti li guai di questo mondo e di trovarsi in Paradiso. Gli fu presentato un Abito talare bianco, ed una Spada, fabbricata come quella che suol rappresentarsi in mano dell'Angelo Sterminatore. And\u00f2 innanzi ed abbagliato da una gran luce, si prostr\u00f2 e ringrazi\u00f2 l'Ente Supremo di averlo fatto pervenire alla felicit\u00e0; ma sent\u00ec da un'incognita voce rispondersi: \"Questo \u00e8 il presente che avrai; ti bisogna ancor travagliare molto\"; e qui termin\u00f2 la Visione\u00bb.\nDopo questa visione, Cagliostro fond\u00f2 la Massoneria di Rito Egizio. Si elegge \"Gran Cofto\" e crea la moglie - ora chiamata principessa Serafina e Regina di Saba - Grande Maestra del Rito d'adozione, cio\u00e8 della Loggia riservata alle donne; fatta risalire l'origine di tale massoneria ai profeti biblici Enoch ed Elia, secondo una tradizione che vedeva nell'intervento di quei due profeti la premessa a un radicale mutamento della vita, con la successiva venuta di un \"papa angelico\" o dello stesso Cristo, Cagliostro sosteneva che scopo del Rito Egizio fosse la rigenerazione fisica e spirituale dell'uomo, il suo ritorno alla condizione precedente alla caduta provocata dal peccato originale, ottenuta, dal Gran Cofto e dai dodici Maestri che lo avrebbero assistito, con ottanta giorni di attivit\u00e0 iniziatiche.\nPer i nuovi aderenti, naturalmente, i tempi per raggiungere la perfezione sarebbero stati molto pi\u00f9 lunghi: solo al dodicesimo anno di appartenenza, sarebbero potuti diventare maestri e prendersi cura dei nuovi iniziati. Ma solo lui, il Gran Cofto, rimaneva depositario di un \"mysterium magnum\" il cui contenuto \u00e8 rimasto effettivamente avvolto nel mistero.\nCon questo ambizioso programma Lorenza e Cagliostro, il quale per l'occasione si fa chiamare conte Phenix, giungono il 20 ottobre 1784 a Lione, dove esistono numerose Logge massoniche; Cagliostro riesce a procurarsi fra di esse i dodici maestri che gli abbisognavano subito e, comprato un terreno nell'attuale avenue Morand, provvede a far costruire la sede della sua Loggia, \"La sagesse triomphante\". I lavori erano ancora in corso quando i due coniugi partirono per Parigi, decisi a raggiungere il traguardo finale: il riconoscimento, da parte della Chiesa cattolica, del suo Rito Egizio.\nGiunti a Parigi il 30 gennaio 1785, prendono un alloggio nel Palais Royal, di propriet\u00e0 del duca Luigi Filippo II di Borbone-Orl\u00e9ans (1747-1793), Gran Maestro della Massoneria francese e futuro Filippo Egalit\u00e9, fondano in fretta due Logge, una per gli uomini e l'altra per le donne, entrambe frequentate da aristocratici.\nLo scandalo della collana.\n\u00c8 nota la vicenda passata alla storia come lo scandalo della collana: nel 1774 il gioielliere di corte Boehmer aveva realizzato una elaboratissima collana di diamanti, del valore di 1.600.000 \"livres\" - pari a circa 500 kg d'oro - una somma che forse solo una regina avrebbe potuto spendere, ma Maria Antonietta rifiut\u00f2 l'acquisto. A questo punto entrarono in gioco due avventurieri, il conte e la contessa De la Motte, che organizzarono una truffa ai danni del cardinale de Rohan, facendogli credere che in realt\u00e0 Maria Antonietta desiderasse acquistare la collana. Il cardinale si sentiva in debito verso la regina a causa della gaffe da lui commessa nei confronti di Maria Teresa d'Austria, sua madre. Si convinse che tramite la collana avrebbe potuto riconquistare l'amicizia di Maria Antonietta. La coppia convinse il cardinale a farsi garante presso il gioielliere per conto della regina.\nLa collana, consegnata dall'inconsapevole cardinale a un complice dei due aristocratici imbroglioni, fin\u00ec nelle mani del conte De la Motte, che cerc\u00f2 di venderla, smembrata, in Inghilterra ma la truffa fu scoperta e i colpevoli arrestati: la contessa De la Motte, per attenuare le sue responsabilit\u00e0, accus\u00f2 Cagliostro di essere l'ideatore del raggiro. Arrestato con la moglie il 22 agosto 1785, Cagliostro fu incarcerato nella Bastiglia.\nFu difeso dai migliori avvocati di Parigi, uno dei quali lo aiut\u00f2 a scrivere in francese un suo \"Memoriale\", di fatto la storia della sua vita, dalla nascita al suo arresto. Il 31 maggio 1786 il Parlamento di Parigi riconobbe l'innocenza dei due italiani, insieme con quella del cardinale, ma una \"lettre de cachet\" del re ordin\u00f2 loro di lasciare Parigi entro otto giorni e la Francia entro venti; e cos\u00ec, il 19 giugno, Lorenza e Giuseppe s'imbarcarono da Boulogne per Dover (Inghilterra).\nIl declino.\nIl primo novembre 1786, a Londra, Cagliostro \u00e8 ricevuto in visita nella Loggia \"Antiquity\". In Inghilterra dovette fronteggiare una campagna di stampa scatenata contro di lui dal \"Courrier de l'Europe\", un giornale controllato dal governo francese, che per tre mesi rivang\u00f2 il burrascoso passato di Giuseppe Balsamo e di Lorenza Feliciani, le loro origini oscure, l'uso di molti nomi e di molti titoli, i veri e presunti imbrogli e i non rari arresti; Cagliostro, nel novembre 1786, rispose con la \"Lettera del conte di Cagliostro al popolo inglese per servire in seguito alle sue memorie\" in cui ammetteva: \u00abnon sono conte, n\u00e9 marchese, n\u00e9 capitano. La mia vera qualifica \u00e8 inferiore o superiore a quelle che mi sono state date? \u00c8 ci\u00f2 che forse un giorno il pubblico sapr\u00e0! Intanto, non mi si pu\u00f2 rimproverare d'aver fatto quel che fanno i viaggiatori che vogliono mantenere l'anonimato. Gli stessi motivi che mi hanno indotto ad attribuirmi vari titoli, mi hanno condotto a cambiare pi\u00f9 volte il mio nome [...] Nessun registro di polizia, nessuna testimonianza, nessuna inchiesta della polizia della Bastiglia, nessun rapporto informativo, nessuna prova hanno potuto stabilire che io sia quel Balsamo! Nego di essere Balsamo!\u00bb.\nIntanto intorno a Balsamo si va facendo il vuoto: lasciata Londra per Hammersmith nel marzo del 1787, d\u00e0 lezioni di alchimia e subisce altri infortuni: un suo allievo sostituisce, a sua insaputa, il metallo che Cagliostro doveva \"trasmutare\" con del semplice tabacco e stranamente la trasmutazione si verifica lo stesso, con gran scandalo dell'allievo che gli rinfaccia la truffa, mentre intanto i suoi collaboratori massoni di Lione lo rimproverano di spendere per s\u00e9 il denaro della Loggia. \u00c8 nuovamente tempo di cambiare aria: il 5 aprile 1787, questa volta senza la moglie, raggiunge Bienne, in Svizzera.\nMentre \u00e8 ospite del banchiere Sarasin, Lorenza, che \u00e8 rimasta a Londra per liquidare i beni l\u00ec posseduti, viene avvicinata dal giornalista del \"Courrier de l'Europe\", al quale raccont\u00f2 di maltrattamenti subiti dal marito e degli impedimenti che lui le poneva di professare la religione cattolica. Una volta raggiunto Cagliostro in Svizzera, Lorenza ritratt\u00f2 tutto pubblicamente ma tutto riconferm\u00f2 in una lettera spedita ai genitori, a Roma, lettera che verr\u00e0 mostrata come prova a carico di Cagliostro durante il processo.\nNello stesso periodo in cui Balsamo era in Svizzera, Goethe, nel suo lungo viaggio in Italia, il 2 aprile sbarcava a Palermo proveniente da Napoli; curioso di raccogliere notizie di prima mano sulle origini del nostro famosissimo avventuriero, contatt\u00f2 il barone Antonio Vivona, rappresentante legale della Francia in Sicilia, dal quale prese visione dell'albero genealogico della famiglia Balsamo e della \u00abperfetta identit\u00e0 di Cagliostro e Balsamo\u00bb.\nIl ritorno in Italia.\nIntanto Balsamo, in Svizzera, litiga con uno degli ultimi amici rimastigli, il pittore Loutherbourg, che lo accusa di insidiargli la moglie; si guadagna da vivere facendo il guaritore ma l'ambiente della cittadina svizzera \u00e8 troppo angusto per lui, abituato a ben altri palcoscenici: il 23 luglio 1788 parte con Lorenza per Aix-les-Bains, di qui vanno a Torino ma ne vengono immediatamente espulsi e allora si recano a Genova passando, in settembre, per Venezia, poi per Verona e di qui nei territori imperiali, soggiornando un mese a Rovereto per poi raggiungere la citt\u00e0 di Trento il 21 novembre.\nA Trento \u00e8 ben accolto dallo stesso principe-vescovo, Pietro Vigilio Thun, ed egli stesso mostra grande deferenza nei confronti della confessione cattolica; giustific\u00f2 la sua appartenenza alla Massoneria, spiegando di non averla mai considerata contraria alla fede religiosa e si dichiar\u00f2 pronto ad andare a Roma, purch\u00e9 munito di salvacondotto. Il vescovo di Trento si premura di scrivere alla Curia romana una lettera. Nella missiva, datata 25 marzo 1789 e indirizzata al cardinale Ignazio Boncompagni Ludovisi, il vescovo sostiene che Cagliostro si \u00e8 ravveduto e che la moglie \u00abse ne vive in continui mentali spasimi, ardendo da un canto di cost\u00ec rivedere il cadente quasi ottuagenario genitore, e dall'altro temendo che l'intollerante consorte non torni, non esaudito, nel pristino disordine, con evidente pericolo di perdervi l'anima\u00bb. E al vescovo trentino il cardinale risponde il 4 aprile che \u00abnon avendo il signor Cagliostro alcun pregiudizio nello Stato Pontificio, non ha Egli bisogno del salvacondotto\u00bb. Rassicurato da questa lettera e comunque provvisto di un salvacondotto rilasciatogli dal vescovo Thun, oltre che di lettere di raccomandazione indirizzate a vari cardinali romani, il 17 maggio Cagliostro parte da Trento con Lorenza e dopo dieci giorni giunge a Roma.\nAlloggia dapprima in una locanda in piazza di Spagna e poi presso i parenti della moglie a Campo de' Fiori. Se il suo scopo era quello di ottenere un'udienza dal papa, non fu accontentato e si comport\u00f2 inizialmente con molta prudenza, come sapesse di essere spiato e temesse improvvisi pericoli; pens\u00f2 anche di tornare in Francia, e a questo scopo indirizz\u00f2 un \"Memoriale\" all'Assemblea francese. Fu per\u00f2 sequestrato, non appena consegnato alla posta, dalla gendarmeria romana.\nAvvicinato un giorno da due spie dello Stato Pontificio, tali Matteo Berardi e Carlo Antonini, che gli chiesero di accoglierli nella Massoneria, Cagliostro, senza sospettare di nulla, fece loro compiere le cerimonie iniziatiche, violando cos\u00ec la norma dello Stato pontificio che vietava, pena la morte, l'organizzazione di societ\u00e0 massoniche. I due iniziati, soddisfatti di quanto avevano visto e ascoltato, sparirono prima di versare la quota di adesione. Curiosamente, Cagliostro riusc\u00ec ad affiliare alla Massoneria un frate cappuccino, Francesco Giuseppe da San Maurizio.\nArresto, processo e condanna di Cagliostro.\nIn settembre, la moglie Lorenza denunci\u00f2 Cagliostro al parroco di Santa Caterina della Rota, e la denuncia venne trasmessa il 5 dicembre all'Inquisizione: all'ultimo momento, Lorenza si era rifiutata di firmarla, ma venne ugualmente acquisita; il 27 novembre il padre di Lorenza, Giuseppe Feliciani e la spia Carlo Antonini avevano gi\u00e0 denunciato Cagliostro. La decisione dell'arresto di Cagliostro - ma furono arrestati anche la moglie e fra' Giuseppe - fu presa ai massimi livelli, dopo una riunione del papa Pio VI con il Segretario di Stato e altri cardinali: nella notte del 27 dicembre 1789 Cagliostro viene rinchiuso in Castel Sant'Angelo, Lorenza nel convento di Sant'Apollonia a Trastevere e il cappuccino nel convento dell'Ara Coeli.\nLe imputazioni contro Cagliostro sono gravissime: consistono nell'esercizio dell'attivit\u00e0 di massone, di magia, di bestemmie contro Dio, Cristo, la Madonna, i santi, contro i culti della religione cattolica, di lenocinio, di falso, di truffa, di calunnia e di pubblicazione di scritti sediziosi: se provate, comporterebbero la pena di morte. Esse sono fondate in gran parte sulle dichiarazioni della moglie e su scritti e dichiarazioni rilasciate nel corso degli anni da Cagliostro; la linea difensiva dell'avvocato di Balsamo, Carlo Costantini, consiste nel far considerare il suo assistito un semplice ciarlatano, in modo da eliminare tanto ogni credibilit\u00e0 che ogni seriet\u00e0 su quanto Cagliostro avesse mai scritto e sostenuto, relativamente almeno alle sue posizioni ideologiche, che sono quelle considerate di maggiore gravit\u00e0, dal momento che esse pongono Cagliostro nella posizione di eresiarca; per il resto, occorre far passare Lorenza come una prostituta, una donna immorale e pertanto inattendibile: lei, \u00abmoglie, complice impunita e prostituta non pu\u00f2 sicuramente somministrare non gi\u00e0 una prova, ma nemmeno un indizio per aprire l'inquisizione\u00bb, dal momento che, secondo la difesa di Balsamo, ella intenderebbe accusare il marito per ricrearsi un'innocenza che non pu\u00f2 appartenerle perch\u00e9, se fosse vero quanto sostiene, anch'ella sarebbe colpevole quanto il marito.\nStabilito che gli ordinari rituali massonici sono di per s\u00e9 suscettibili dell'accusa di eresia, quelli della Massoneria Egizia di Cagliostro sono giudicati certamente eretici e a conferma di questo assunto, negli interrogatori Balsamo viene trascinato in discussioni teologiche: l'ignoranza di Balsamo intorno alle nozioni pi\u00f9 elementari di catechismo finisce per aggravare, agli occhi dei giudici del Sant'Uffizio, la sua posizione. Consapevole della situazione disperata in cui si trova, il 14 dicembre 1790 Cagliostro scrive al papa:\nIl 7 aprile 1791 il Sant'Uffizio emise la sentenza:\nIl cappuccino Francesco Giuseppe di San Maurizio \u00e8 condannato a dieci anni, da scontare nel suo convento dell'Ara Coeli; Lorenza, la cui testimonianza \u00e8 stata determinante per la condanna di Cagliostro, \u00e8 assolta: rimase tuttavia per quindici anni nello stesso convento di Sant'Apollonia. Dal 1806 fu la portinaia del Collegio Germanico di piazza Sant'Apollinare, dove mor\u00ec d'infarto l'11 maggio 1810.\nPrigionia e morte.\nDopo aver abiurato il 13 aprile 1791, Cagliostro venne trasferito a San Leo, nell'Appennino tosco-romagnolo, per esservi rinchiuso nella storica Rocca (progettata nel XV secolo da Francesco di Giorgio Martini per conto di Federico da Montefeltro). Vi arriva il 20 aprile e l'11 settembre viene trasferito dalla gi\u00e0 misera cella cui era stato assegnato (la stanza del tesoro, ancora oggi visitabile), nella peggiore che si fosse potuta ricavare: chiamata il \"Pozzetto\", perch\u00e9 priva di porta - il detenuto fu calato da una botola del soffitto - di dieci metri quadrati, munita di una finestrella appena pi\u00f9 larga di una feritoia, con una triplice serie di sbarre da cui si potevano vedere due edifici religiosi cio\u00e8 la Pieve di Santa Maria Assunta e il duomo di San Leo; a stento anche un fazzoletto di cielo.\nProbabilmente per impietosire e acquisirsi la nomea di pentito, mostr\u00f2 all'inizio della prigionia grande devozione, espressa da continue preghiere e frequenti digiuni: dipinge sul muro immagini religiose e ritrae se stesso, che si batte il petto in segno di contrizione e tiene nell'altra mano un crocefisso; disegna anche una Maddalena in penitenza. Ma inizi\u00f2 presto a dare segni di instabilit\u00e0 psichica, segnata da violente ribellioni e da crisi mistiche, nella tremenda solitudine di quel buco oscuro ed umido. Il mondo \u00e8 tutto nella vaga immagine del guardiano che dal soffitto gli cala il cibo due volte al giorno, nel tavolaccio dove sta sdraiato quasi tutte le ore di un giorno che poco o nulla si differenzia dalla notte, nella finestrella a cui a volte si aggrappa e urla una disperazione a cui \u00e8 negata ogni piet\u00e0. Quando ha di questi sfoghi, si materializzano i guardiani dal soffitto per riportarlo alla calma pestandolo.\nDalla disperazione all'ebetudine, dalla rabbia all'apatia e alle illusioni: nel dicembre del 1793 ottiene il permesso di scrivere al Papa. Spera di convincerlo del suo pentimento, ma vi scrive di avere visioni che lo fanno ritenere un santo, scelto da Dio perch\u00e9 predichi al mondo la necessit\u00e0 di un generale ravvedimento. Naturalmente, non viene preso sul serio e continua a dipingere, ora immagini devote, ora blasfeme, seguendo le diverse ispirazioni della speranza e della rabbia impotente.\nSolo la morte pu\u00f2 liberarlo dal carcere e quella, finalmente, giunge pietosa: il 23 agosto 1795 \u00e8 trovato semiparalizzato nel suo tavolaccio. Scrive il cappellano della fortezza, fra' Cristoforo da Cicerchia: \u00abRest\u00f2 in quello stato apoplettico per tre giorni, n\u00e9 quali sempre apparve ostinato negli errori suoi, non volendo sentir parlare n\u00e9 di penitenza n\u00e9 di confessione. Infine de' quali tre giorni Dio benedetto giustamente sdegnato contro un empio, che ne aveva arrogantemente violate le sante leggi, lo abbandon\u00f2 al suo peccato ed in esso miseramente lo lasci\u00f2 morire; esempio terribile per tutti coloro che si abbandonano alla intemperanza de' piaceri in questo mondo, e ai deliri della moderna filosofia. La sera del 26 fu tolto dalla sua prigione per ordine de' suoi superiori, e fu trasportato al ponente della spianata di questa fortezza di S. Leo, ed ivi fu sepolto come un infedele, indegno dei suffragi di Santa Chiesa, a cui non aveva quell'infelice voluto mai credere\u00bb.\nCagliostro mor\u00ec dunque il 26 agosto 1795, verso le 22.30; fu sepolto senza cassa, nella nuda terra e senza alcuna indicazione, con un fazzoletto sul volto e un sasso sotto la testa, ma del luogo si conserv\u00f2 memoria per qualche tempo: le truppe polacche, alleate dei francesi, che nel dicembre del 1797 conquistarono senza incontrare resistenza la Rocca, liberando i prigionieri, scoprirono anche il cadavere, dandogli forse una pi\u00f9 decorosa sepoltura e forse anche conservando qualche reliquia Un uomo del posto, che aveva assistito da bambino alla tumulazione e alla estumulazione da parte dei mercenari, ci riporta che questi ultimi conservarono il cranio e lo usarono come coppa per bere alcolici. \nIl suo nome \u00e8 diventato sinonimo di \"avventuriero\" e \"imbroglione\".\nControversie sulla sua reale identit\u00e0.\nAlcune ricerche testimoniano invece la chiara distinzione tra le persone del palermitano Giuseppe Balsamo e del conte Alessandro di Cagliostro, di origine portoghese, e vedono quest'ultimo ricoprire il ruolo di un grande maestro della storia, colui che introdusse il motto \"Libert\u00e0, Uguaglianza, Fratellanza\", divenuto poi il simbolo della rivoluzione francese.\nLa confusione tra i due personaggi fu voluta dai nemici di Cagliostro, in primis l'Inquisizione, che pagarono Balsamo e sua moglie per recitare il ruolo di Cagliostro come un impostore truffaldino e screditarlo cos\u00ec agli occhi del popolo. Ma Cagliostro disse e ripet\u00e9 sempre: \u00abIo non sono Balsamo\u00bb. Nessuno ha infatti mai dimostrato che Balsamo e Cagliostro fossero la stessa persona.\nDisse Cagliostro a proposito di se stesso al Procuratore generale di Parigi nel 1786:"}
{"id": "37768", "revid": "1564", "url": "https://it.wikipedia.org/wiki?curid=37768", "title": "Alessandro Cagliostro", "text": ""}
{"id": "37769", "revid": "1564", "url": "https://it.wikipedia.org/wiki?curid=37769", "title": "Giuseppe Balsamo", "text": ""}
{"id": "37771", "revid": "1791", "url": "https://it.wikipedia.org/wiki?curid=37771", "title": "Peso molecolare", "text": ""}
{"id": "37779", "revid": "879070", "url": "https://it.wikipedia.org/wiki?curid=37779", "title": "Geografia della Nigeria", "text": "Il territorio della Nigeria occupa la sezione pi\u00f9 orientale dell'Africa guineana settentrionale, sviluppandosi tra la depressione del Ciad e l'oceano Atlantico (golfi di Benin e di Biafra), in cui si protende con l'ampio ventaglio deltizio del fiume Niger.\nGeologia.\nData la vastit\u00e0 del suo territorio, con differenti caratteri morfologici, anche dal punto di vista geologico la Nigeria non presenta aspetti unitari. Ai vasti affioramenti dell'antichissimo zoccolo cristallino (principalmente a nord e ad ovest) si contrappongono le grandi coperture sedimentarie del Cretaceo e dell'Eocene, presenti soprattutto nel Centro (bacino del Benue) e nel Nord-Ovest; mentre le coperture vulcaniche dell'altopiano di Jos, nel cuore della regione di Bauchi, sono da mettere in rapporto all'attivit\u00e0 eruttiva manifestatasi in questa parte dell'Africa nel Mesozoico, quando possenti spinte verticali determinarono l'abbassamento di una vasta area continentale e la stessa formazione del golfo di Guinea: le faglie della regione di Jos e, a sud-est, quelle pi\u00f9 grandiose del bacino camerunese, ne sono valida testimonianza.\nMorfologia.\nLa morfologia del Paese \u00e8 caratterizzata, a grandi linee, dall'opposizione fra il Centro e il Nord, montuosi o occupati da altipiani, e il Sud, prevalentemente pianeggiante o addirittura anfibio. I solchi fluviali del Niger e del Benue segnano la demarcazione fra queste due parti del Paese, scorrendo fra rive ben marcate verso Lokoja, dove confluiscono l'uno nell'altro. Ad ovest il territorio \u00e8 occupato dagli altipiani yoruba, che si ricollegano direttamente alle alteterre del Benin e del Togo; ad est, invece, oltre il Benue, le prime dorsali montuose del Vogel Peak (2042 m) preannunciano le alteterre dell'Adamaoua camerunese.\nLa Nigeria si affaccia al mare con un fronte costiero che si sviluppa per circa un migliaio di chilometri. \u00c8 una costa estremamente bassa e piatta, in continua espansione per gli apporti detritici del Niger e degli altri corsi d'acqua minori, orlata da lagune e spezzettata dagli innumerevoli bracci fluviali in centinaia di isole, isolotti e banchi di sabbia coperti dalla lussureggiante foresta equatoriale.\nGli \"Oil Rivers\" e il Paese yoruba.\nTutto il Sud della Nigeria \u00e8 costituito da una fascia pressoch\u00e9 continua di suoli alluvionali recenti, formati dai continui apporti dei corsi d'acqua, che l'ampio delta del Niger divide in due: ad ovest si estende la regione anticamente detta degli \"Oil Rivers\" per l'intenso commercio di olio di palma; ad est, la regione deltizia del fiume Cross.\nLa regione costiera occidentale, profonda da 60 a 70 km, \u00e8 tutta una successione di isolotti, lagune costiere e banchi sabbiosi che racchiudono una via d'acqua interna senza soluzione di continuit\u00e0 fra il confine con il Benin e il delta del Niger. Si tratta nel complesso di una regione molto uniforme e inospitale, coperta da mangrovie, che trova il suo naturale centro economico ed umano nella vastissima laguna di Lagos.\nIl paesaggio muta notevolmente pi\u00f9 a nord, nel territorio yoruba, facendosi roccioso, austero per la presenza di antichi rilievi paleozoici fortemente erosi in forme a volte cupoleggianti. Scarsamente abitata e difficilmente coltivabile nella sezione occidentale, questa regione \u00e8 invece estremamente umanizzata nella parte centrale, che tra l'altro da parecchi secoli beneficia di notevoli commerci con la costa ed ha profondamente subito gli influssi della colonizzazione europea; testimoniano questa sostanziale vitalit\u00e0 i numerosi centri di mercato - molti dei quali divenuti ormai veri e propri agglomerati urbani - e la fitta rete delle comunicazioni stradali. Qui inizia il \"Cocoa Belt\" e, sebbene i suoli non siano particolarmente adatti, la coltura del cacao interessa circa i 3/5 dell'intera popolazione.\nIl Biafra deltizio e forestale.\nIl delta del Niger occupa una regione vasta circa 25.000 km\u00b2, costituita da suoli anfibi, banchi vaganti di sabbia e isolotti, che si sviluppano verso il mare a guisa di ventaglio; esso \u00e8 ancor oggi in continua espansione. Paese d'acqua e di fango, con una fittissima vegetazione acquatica che chiude dal mare ogni accesso alla foresta equatoriale, la regione deltizia del Niger fu a lungo considerata una delle zone pi\u00f9 malsane di tutta l'Africa; da alcuni decenni vi si \u00e8 andata diffondendo la risaia, ma la grande ricchezza moderna \u00e8 costituita dallo sfruttamento dei giacimenti petroliferi.\nAd est del delta la costa riprende il tipico aspetto delle sponde occidentali, ma \u00e8 pi\u00f9 uniforme ed alle lagune si sostituiscono i numerosi estuari dei corsi d'acqua e buone insenature. Questa regione sud-orientale, corrispondente in gran parte al bacino del fiume Cross, \u00e8 disseminata di fattorie e villaggi di pescatori. A nord di essa, il paesaggio tende a diventare pi\u00f9 mosso, preannunciando le basse scarpate argillose che delimitano l'altopiano di Igarra. \u00c8 questo il cuore del Biafra (nome ripreso dal golfo antistante) o pi\u00f9 precisamente dell'Owerri, una vasta regione lateritica mal drenata e povera di acque di falda, e tuttavia fittamente popolata, anche se la guerra civile ha sovvertito qualsiasi valore demografico. Quasi ovunque l'antica foresta ombrofila ha ceduto il posto alla piantagione di palma da olio che, malgrado la povert\u00e0 dei suoli, cresce bene grazie al clima caldo ed umido.\nLe alteterre centrali e il Nord saheliano.\nA nord delle basseterre meridionali, il duplice sistema fluviale Niger-Benue racchiude una vasta regione d'altipiani e tavolati, che a sua volta comprende diverse subregioni: l'altopiano di Jos, gli altipiani degli Haussa e di Bauchi, i tavolati del Nord-Ovest e i vasti paesaggi saheliani del Bornu.\nL'altopiano di Jos domina la regione centrale, delimitato da abrupte scarpate granitiche incise da profonde gole; per la compattezza si pu\u00f2 considerare un vero massiccio montuoso, e si avvicina ai 2000 m, mostrando anche numerosi e ben conservati coni vulcanici. Una serie di declivi relativamente dolci saldano l'altopiano ai tavolati del Nord.\nIn prossimit\u00e0 del confine col Niger si estende la regione di Sokoto, un territorio uniforme e piatto, solcato da una rete di corsi d'acqua asciutti anche per pi\u00f9 mesi all'anno. I suoli poveri e la diffusa aridit\u00e0 hanno sempre mantenuto questa regione entro valori demografici relativamente bassi; essa per\u00f2 \u00e8 in via di valorizzazione grazie al diffondersi della pratica dell'aridocoltura e delle piantagioni d'arachide, di cotone, di canna da zucchero, di tabacco.\nA nord-est infine, il Bornu si va lentamente abbassando fino a 243 m, la quota corrispondente del bacino lacustre del Ciad. Vi si giunge attraverso paesaggi estremamente monotoni ed aridi, coperti da una stentata vegetazione saheliana o dalle prime sabbie. Gli unici suoli fertili si trovano lungo il corso del fiume Komadugu. Sulle sponde del lago la coltura del riso viene alternata, nella stagione secca, con quella del sorgo.\nIdrografia.\nL'idrografia nigeriana \u00e8 sostanzialmente riconducibile a due grandi fiumi, il Niger e il Benue che, con i rispettivi tributari, drenano tutto il Paese, a eccezione del Yoruba meridionale, solcato da numerosi fiumi di breve corso direttamente tributari del golfo di Benin, e del Bornu settentrionale, compreso nel bacino del fiume Komadugu, a sua volta tributario della depressione lacustre del Ciad; nel Sud-Est, infine, il bacino del fiume Cross \u00e8 separato da quello del basso Niger da una lunga digitazione collinare che si diparte, con andamento nord-sud, dall'altopiano di Igarra, a nord di Enugu. Il Niger entra in territorio nigeriano poco a valle di Gaya e, ricevute le acque del Sokoto, svolge il suo corso verso sud fra sponde fortemente incassate nell'antico zoccolo cristallino, che il fiume discende mediante rapide fino alla regione di Jebba; qui, a 900 km dalla foce e a 86 m di quota, inizia il corso inferiore. A Lokoja, il Niger riceve da sinistra il Benue, accrescendo di molto il volume delle sue acque; ma la sempre minore pendenza fa crescere di numero e di estensione i banchi di sabbia, finch\u00e9 a poco pi\u00f9 di 100 km dalla foce inizia il delta. Il Benue nasce dai monti Mbang, nel Camerun, e, mantenendo una direzione prevalente da est ad ovest, porta al Niger circa 15.000 m\u00b3 d'acqua al secondo, che si raddoppiano durante la stagione delle piogge. Il suo profilo \u00e8, rispetto a quello del Niger, pi\u00f9 maturo; perci\u00f2 il fiume, anche durante il periodo di piena, \u00e8 navigabile in tutto il suo corso.\nClima.\nData la sua posizione astronomica, la Nigeria presenta un clima generalmente caldo, con nette caratteristiche tropicali a settentrione ed equatoriali a meridione. Tutta la regione cade sotto il dominio delle masse d'aria atlantiche e sahariane, ad andamento stagionale opposto.\nDurante l'inverno boreale le calde acque del golfo di Guinea generano una zona di bassa pressione, mentre sul Sahara, a temperature meno elevate, si forma una zona di alta pressione: ci\u00f2 \u00e8 all'origine dei venti (di cui il principale \u00e8 l\"'harmattan\") che da nord e da nord-est soffiano verso l'oceano. Questi venti secchi determinano un periodo di siccit\u00e0 che diviene lunghissimo nella fascia settentrionale, e che diminuisce di intensit\u00e0 e di durata a mano a mano che si procede verso sud. D'estate avviene il contrario e i venti umidi provenienti dal mare sono richiamati verso l'interno dalla depressione ciclonica sahariana: \u00e8 il periodo delle piogge equatoriali che, intense sulla costa, vanno attenuandosi man mano che si procede verso l'interno.\nCome in tutta l'Africa intertropicale, cos\u00ec anche in Nigeria le differenziazioni climatiche, pi\u00f9 che dalla temperatura, sono determinate dalla diversa quantit\u00e0 e durata delle precipitazioni, cio\u00e8 dai regimi pluviometrici. A nord di una fascia compresa tra l'8\u00ba e l'11\u00ba parallelo, a seconda degli anni, il periodo delle piogge pu\u00f2 durare dai quattro ai sette mesi, con massimi in agosto e settembre: a sud di tale fascia piove per oltre sette mesi all'anno, periodo umido che si amplia sempre di pi\u00f9 verso il mare. Sul delta del Niger, nella zona costiera orientale, piove pressoch\u00e9 tutto l'anno, con livelli massimi nel mese di giugno e minimi di dicembre.\nLe temperature sono ovunque elevate, quando non intervenga il fattore altitudine, che peraltro in Nigeria ha scarsa importanza. Lungo la costa il termometro segna una media annua di 25-26 \u00b0C, mentre nell'interno pu\u00f2 salire a valori di 26-30 \u00b0C. Procedendo in latitudine e trasformandosi il clima da equatoriale in tropicale, le escursioni annue aumentano progressivamente.\nFlora e fauna.\nLe principali zone floristiche sono disposte in ampie fasce che attraversano il paese da est ad ovest, parallelamente all'equatore. Formazioni di mangrovie e paludi d'acqua dolce si trovano lungo la costa e nel delta del Niger. A breve distanza dalla costa, nell'entroterra, le paludi lasciano il posto a fitte foreste pluviali tropicali. Qui le palme da olio, di grande importanza commerciale, crescono spontaneamente e generalmente i suoi alberi vengono preservati quando una zona di foresta viene abbattuta per fare spazio alle coltivazioni. Nelle regioni pi\u00f9 densamente popolate del Sud-Est del paese la vegetazione forestale originaria \u00e8 stata rimpiazzata da una boscaglia aperta di palme. Nel Sud-Ovest vaste aree di foresta sono state sostituite da piantagioni di cacao e di alberi della gomma. L'area a nord della cintura forestale \u00e8 occupata da una prateria tropicale in cui crescono alberi sparsi di baobab, tamarindo e \"Parkia biglobosa\". La savana si fa pi\u00f9 aperta all'estremit\u00e0 settentrionale del Paese ed \u00e8 caratterizzata da alberi stentati sparsi qua e l\u00e0 e da erbe basse. Nella regione del lago Ciad si riscontrano condizioni di semideserto, e sono comuni varie specie di acacia e la palma dum. Anche le foreste a galleria (strette zone di foresta lungo il corso dei fiumi) sono caratteristiche delle savane aperte del Nord. Nelle aree densamente abitate della savana, ad esempio quelle nei dintorni delle citt\u00e0 di Sokoto, Kano e Katsina, ogni forma di vegetazione spontanea \u00e8 stata rimossa dalla persistente richiesta di terreni da coltivare, dal sovrappascolo e dagli incendi della boscaglia. All'estremit\u00e0 settentrionale del paese la quasi totale scomparsa di forme di vita vegetali ha facilitato la graduale avanzata verso sud del Sahara.\nUn tempo nelle savane di tutto il paese si potevano trovare dromedari, antilopi, iene, leoni, babbuini e giraffe, mentre nelle foreste pluviali vivevano potamocheri, elefanti di foresta e scimpanz\u00e9. Tra gli animali diffusi sia nelle foreste che nelle savane vi erano leopardi, gatti dorati, cercopitechi, gorilla e facoceri. Al giorno d'oggi queste specie si possono avvistare solamente all'interno di aree protette come il parco nazionale di Yankari nello stato di Bauchi, il parco nazionale di Gashaka-Gumti nello stato di Taraba, il parco nazionale di Kainji nello stato di Kwara e il parco nazionale di Cross River nello stato di Cross River. I rappresentanti pi\u00f9 numerosi in seno alla classe dei mammiferi sono roditori quali scoiattoli, istrici e ratti del bamb\u00f9. Nella savana settentrionale abbondano le faraone. Altri uccelli comuni sono quaglie, avvoltoi, nibbi, otarde e pappagalli cenerini. I fiumi ospitano coccodrilli, ippopotami e una grande variet\u00e0 di pesci."}
{"id": "37790", "revid": "1632387", "url": "https://it.wikipedia.org/wiki?curid=37790", "title": "Rivoluzione d'ottobre", "text": "La rivoluzione d'ottobre \u00e8 la fase finale e decisiva della Rivoluzione russa iniziata in Russia nel febbraio 1917 del calendario giuliano, che segn\u00f2 dapprima il crollo dell'Impero russo e poi l'instaurazione della Russia sovietica.\nDopo il rovesciamento della monarchia, per alcuni mesi la Russia fu sconvolta da conflitti tra i partiti politici e dalla crescente disgregazione militare ed economica, e il Partito Operaio Socialdemocratico Russo (bolscevico) guidato da Lenin e Lev Trockij decise l'azione armata contro il debole governo provvisorio di Aleksandr F\u00ebdorovi\u010d Kerenskij per assumere tutto il potere a nome dei Soviet degli operai, dei soldati e dei contadini.\nL'insurrezione, avviata nella notte tra il 6 e il 7 novembre (24 e 25 ottobre del calendario giuliano) 1917 a Pietrogrado, si concluse con successo; i bolscevichi formarono un governo rivoluzionario presieduto da Lenin e furono in grado di estendere progressivamente il loro potere su gran parte dei territori del vecchio Impero zarista. La reazione armata delle forze controrivoluzionarie e l'intervento delle potenze straniere provoc\u00f2 l'inizio di una cruenta guerra civile che si concluse con la vittoria bolscevica tra il 1921 e il 1922.\nLa Rivoluzione d'ottobre diede quindi inizio alla difficile e contrastata costruzione del primo stato socialista della storia e segn\u00f2 in modo determinante tutto il ventesimo secolo; l'esperimento di socialismo ugualitario e di comunismo nella tradizione teorica di Karl Marx e Lenin, in contrapposizione al modello di sviluppo sociale ed economico capitalistico, si \u00e8 concluso con la dissoluzione dell'Unione Sovietica nel 1991 e il ritorno del capitalismo negli stati successori dello stato sovietico.\nPremesse.\nL'insurrezione degli operai e dei soldati che costitu\u00ec la Rivoluzione di febbraio e rovesci\u00f2 la monarchia della dinastia Romanov port\u00f2 alla nascita del Soviet di Pietrogrado, primo di un gran numero di assemblee che sarebbero di l\u00ec a poco sorte in tutta la Russia. Posizione predominante nell'organismo ottennero i menscevichi e i socialrivoluzionari, che consegnarono il potere nelle mani della borghesia e del Governo provvisorio presieduto dal principe L'vov, costituitosi a marzo. Anche i bolscevichi, che riemergevano allora dalla fase di feroce repressione poliziesca subita a causa della loro opposizione alla guerra, assunsero all'inizio posizioni collaborative verso le altre forze rivoluzionarie e il Governo. Il loro orientamento mut\u00f2 per\u00f2 radicalmente dopo il ritorno di Lenin dall'esilio in Svizzera. Le sue Tesi di aprile, finalizzate alla trasformazione della rivoluzione borghese in una rivoluzione socialista, furono accolte inizialmente in modo molto critico anche all'interno del suo stesso partito, ma acquisirono sempre maggiore consenso sia tra le masse che tra i militanti bolscevichi, fino a venire approvate a larga maggioranza dalla VII Conferenza del partito tenutasi a maggio. Intanto si era creata forte tensione tra il Governo e il Soviet sul tema della prosecuzione della partecipazione alla guerra, che port\u00f2 alla formazione di un nuovo gabinetto, un esecutivo di coalizione con la partecipazione, accanto ai ministri borghesi, di menscevichi e socialrivoluzionari.\nNei mesi successivi i temi di pace, terra e controllo operaio ottennero una crescente diffusione, si moltiplicarono gli scioperi e i bolscevichi ampliarono il sostegno alle proprie idee, soprattutto all'interno dei comitati di fabbrica. La spinta rivoluzionaria si rafforz\u00f2 anche nell'esercito, in particolar modo dopo una fallimentare offensiva voluta dal Governo a giugno. Nel frattempo si insedi\u00f2 il I Congresso panrusso dei soviet, a maggioranza menscevica e socialrivoluzionaria, che elesse il Comitato esecutivo centrale. I suoi leader continuarono a portare avanti posizioni caute, dettate da motivazioni teoriche per i menscevichi, convinti dell'impossibilit\u00e0 del passaggio immediato alla rivoluzione socialista, e da ragioni pi\u00f9 pratiche per i socialrivoluzionari, che puntavano ad ottenere in un secondo momento la redistribuzione egualitaria delle terre voluta dal loro elettorato contadino.\nDecisive furono le cosiddette Giornate di luglio, una manifestazione di operai e soldati di cui presero la testa i bolscevichi dopo un inizio spontaneo e che fu respinta dalle forze governative. A questo punto si scatenarono una violenta repressione antibolscevica e una feroce campagna contro lo stesso Lenin, accusato di essere un agente tedesco e costretto alla clandestinit\u00e0 fuori da Pietrogrado. Il precedente equilibrio era ormai rotto: anche il secondo Governo cadde e fu sostituito da un nuovo gabinetto di coalizione, stavolta guidato dal socialrivoluzionario Aleksandr Kerenskij, ma le forze conservatrici ritennero giunto il momento di sopprimere i soviet. A questo scopo fu organizzato ad agosto un colpo di Stato guidato dal generale Lavr Kornilov, che fu fermato da un sollevamento di massa degli operai e dei soldati su iniziativa bolscevica. Il governo Kerenskij appariva ormai debole e screditato, mentre i bolscevichi conquistavano la maggioranza in numerosi soviet, a partire da quello di Pietroburgo, presieduto da Trockij, e da quello di Mosca, e si radicalizzavano le posizioni dei soldati e anche dei contadini.\nLa presa del potere.\nFin da settembre Lenin e Trockij ritenevano indispensabile non perdere l'occasione rivoluzionaria che si era venuta a creare e insistettero per la sollevazione armata. Gi\u00e0 decisa in linea teorica dal VI Congresso del partito a luglio, essa fu deliberata in concreto il 10 ottobre (23 del calendario gregoriano) dal Comitato centrale, con una votazione di 10 a 2 e con la ferma contrariet\u00e0 di Lev Kamenev e Grigorij Zinov'ev. La posizione di questi ultimi si fondava su una scarsa fiducia nella possibilit\u00e0 del successo e sul timore che tale azione avrebbe compromesso l'intera rivoluzione; essi ritenevano pertanto pi\u00f9 opportuna una lunga opposizione nei Soviet e nella futura Assemblea costituente. La maggioranza replicava invece che le masse stesse si sarebbero rivolte contro i bolscevichi se questi avessero temporeggiato, e allo stesso tempo esprimevano la convinzione che la rivoluzione si sarebbe estesa a livello europeo garantendo il necessario sostegno all'insurrezione in Russia.\nIl 24 ottobre del calendario giuliano, mentre a Pietrogrado arrivavano i delegati del II Congresso dei Soviet, si attivarono i soldati, gli operai, che a differenza di febbraio erano armati e costituivano le cosiddette \"Guardie rosse\", i marinai della Flotta del Baltico. Tra la notte seguente e il mattino del giorno 25 vennero occupati i punti chiave della citt\u00e0, e fu conseguito un agevole successo militare. Alle ore 10 Lenin, che con Trockij aveva avuto il ruolo principale nella direzione degli eventi, pot\u00e9 proclamare il rovesciamento del Governo e il passaggio del potere al Comitato militare rivoluzionario, che due settimane prima era stato costituito in seno al Soviet di Pietrogrado per coordinare l'azione delle guarnigioni. La sera gli insorti occuparono il Palazzo d'Inverno e arrestarono i ministri, mentre Kerenskij era gi\u00e0 riuscito a lasciare la citt\u00e0.\nContemporaneamente si insedi\u00f2 presso l'Istituto Smol'nyj il Congresso dei Soviet, cui fu formalmente consegnato il potere conquistato con la rivoluzione. L'assemblea, dove siedevano 338 delegati bolscevichi su 648 complessivi, ratific\u00f2 l'acquisizione del potere con una maggioranza dei tre quarti dei voti e fu cos\u00ec instaurato il nuovo Stato sovietico. I lavori del Congresso furono abbandonati dalla maggioranza dei menscevichi e dei socialrivoluzionari, che tuttavia subirono la scissione della propria ala sinistra; essa continu\u00f2 a partecipare ai lavori e vide propri rappresentanti entrare a far parte del nuovo Comitato esecutivo centrale panrusso, presieduto prima da Kamenev e poi da Sverdlov, ma non del Consiglio dei commissari del popolo (Sovnarkom), eletto la sera del 26 ottobre e composto di soli bolscevichi guidati da Lenin. Lo stesso giorno il Congresso aveva promulgato il decreto sulla terra e quello sulla pace: il primo proclamava la confisca delle terre dei possidenti e la loro consegna ai comitati locali per la loro redistribuzione tra i contadini, mentre il secondo costituiva un appello a tutti i popoli belligeranti per una pace senza annessioni n\u00e9 indennit\u00e0.\nLa Rivoluzione si estese subito dopo a gran parte dei territori dell'ex Impero russo: i bolscevichi presero il controllo della maggioranza delle citt\u00e0 della Russia europea in modo pacifico, mentre in alcune zone si ebbero accesi scontri con gli oppositori durati alcuni giorni, come a Mosca, o mesi, come in aree periferiche o in quelle abitate da minoranze nazionali quali i Cosacchi del Don e quelli del Kuban'.\nEventi successivi.\nFra i primi provvedimenti del nuovo governo ci furono la distribuzione della terra ai contadini, le restrizioni al commercio, il controllo operaio sulle industrie durato circa sei mesi, l'istituzione della \u010ceka e dei tribunali rivoluzionari. Nei mesi successivi venne introdotto l'obbligo della consegna dei raccolti alle autorit\u00e0, che determin\u00f2 numerose rivolte. La mancata estensione della rivoluzione ai Paesi europei complic\u00f2 le trattative per l'uscita dalla guerra, che si conclusero nel marzo 1918 con la sottoscrizione della Pace di Brest-Litovsk con la Germania. Le condizioni sfavorevoli a cui era stata costretta la Russia causarono l'abbandono del governo da parte dei socialrivoluzionari di sinistra, che erano entrati a far parte del Sovnarkom in dicembre.\nIn estate, mentre veniva ratificata dal V Congresso panrusso dei Soviet la Costituzione della RSFS Russa, si ebbe proprio per mano dei socialrivoluzionari una serie di attentati terroristici, in uno dei quali venne gravemente ferito Lenin, cui il governo rispose con la proclamazione del cosiddetto \"Terrore rosso\" e l'uccisione di un numero considerevole di oppositori politici di destra e di sinistra. Intanto, con l'intervento delle potenze straniere in supporto delle realt\u00e0 che internamente si opponevano al potere sovietico, gi\u00e0 dalla primavera si era riacceso lo scontro militare.\nMentre iniziava a divampare la guerra civile, che avrebbe provocato un grandissimo numero di morti, i bolscevichi vararono una serie di misure sociali ed economiche, come la nazionalizzazione su larga scala dell'industria e le requisizioni di grano dalle campagne, che sarebbero state definite \"comunismo di guerra\". Fra il 1920 e il 1921, quando l'Armata Bianca veniva definitivamente sopravanzata, si concludeva la Guerra sovietico-polacca e venivano recuperate dai bolscevichi vaste zone dell'Asia Centrale, dell'Estremo Oriente e del Caucaso, il Paese fu investito da una drammatica crisi economica e da gravi carestie che causarono circa 5 milioni di morti e determinarono una serie di rivolte contro le politiche del comunismo di guerra; tra queste, assunsero particolare rilievo quella della provincia di Tambov, dove per tutto il 1921 l'Armata Rossa fronteggi\u00f2 migliaia di insorti, e quella di Kron\u0161tadt.\nTale situazione port\u00f2, a partire dal 1921, alla revoca del comunismo di guerra e al lancio della Nuova Politica Economica (NEP), che avrebbe garantito il superamento della crisi e l'allentamento della tensione sociale. Inoltre, il pericolo che il proletariato, provato dai grandi sforzi degli anni precedenti, soccombesse di fronte al ritorno delle forze capitaliste port\u00f2 alla messa al bando delle altre organizzazioni politiche e al divieto di frazionismo nel partito bolscevico, che limit\u00f2 quella che fino ad allora era stata una vita interna intensamente democratica.\nIn questo contesto vennero condotte le trattative per l'unificazione delle Repubbliche sovietiche Russa, Ucraina, Bielorussa e Transacaucasica e la creazione dell'Unione Sovietica, che venne ratificata il 30 dicembre 1922 dall'assemblea del I Congresso dei Soviet dell'URSS, riunitosi a Mosca."}
{"id": "37792", "revid": "124794972", "url": "https://it.wikipedia.org/wiki?curid=37792", "title": "EuroVelo", "text": "Con il termine di EuroVelo si identifica un gruppo di itinerari ciclistici che attraversano tutta l'Europa, in varie fasi di completamento. A partire da maggio 2013 erano presenti pi\u00f9 di 45.000 km.\nGenesi.\nNell'ambito dell'ECF (European Cyclists' Federation) un apposito gruppo di lavoro, di cui fanno parte diversi membri europei, ha elaborato una proposta di rete di ciclo-itinerari (\"European Cycle Route Network\") coprenti tutta l'Europa, geograficamente intesa a ovest del meridiano di Mosca. Dopo vari incontri e discussioni, nell'estate del 1997 esce la prima mappa che fissa, a grandi linee, dodici itinerari.\nIn Italia, FIAB, che aderisce alla federazione europea dei ciclisti, si occupa del coordinamento di EuroVelo in Italia, a cui collabora anche tramite il progetto di rete ciclabile nazionale Bicitalia.\nItinerari di EuroVelo nel riassunto.\nCircuiti.\nQuesti itinerari sono nati dalla fusione di tratti nazionali di vie ciclabili preesistenti, opportunamente raccordati ed estesi a nazioni sprovviste di reti locali, e hanno il duplice scopo di favorire il transito di turisti in tutta l'Europa e di valorizzare localmente la via ciclabile come soluzione contro il traffico motorizzato.\nObiettivi di EuroVelo.\nEuroVelo dovrebbe inoltre:\nIl progetto EuroVelo \u00e8 ora in una fase cruciale essendo stato sottoposto ad alcune direzioni generali della Unione europea, per l'approvazione e il relativo finanziamento con l'obiettivo di vedere tracciato e percorso il primo degli itinerari per l'anno 2000."}
{"id": "37802", "revid": "13945", "url": "https://it.wikipedia.org/wiki?curid=37802", "title": "Jonathan Steele", "text": "Jonathan Steele \u00e8 un personaggio immaginario dei fumetti protagonista di una omonima serie ideata dallo sceneggiatore Federico Memola e dalla disegnatrice Teresa Marzia.\nStoria editoriale.\nLa serie nasce da alcune idee di Memola risalenti al periodo della sua collaborazione con la rivista Fumo di China, relative ad una serie che doveva chiamarsi \"Myriam &amp; Steele\". Altra fonte di ispirazione \u00e8 stata La stirpe di El\u00e4n, pubblicata su Zona X: alcune delle idee su cui si sviluppa la prima di Jonathan Steele inizialmente dovevano essere impiegate per una nuova serie, che prendesse il posto (probabilmente come seguito) di El\u00e4n (per es nei personaggi di Jack Remington e Margot Miller, simili, anche visivamente, a Jonathan e Myriam).\nLa prima serie venne pubblicata in Italia dalla Sergio Bonelli Editore da aprile 1999 a luglio 2004, per 64 numeri, quando l'editore decise di chiuderla. Dal mese successivo, credendo nelle possibilit\u00e0 del personaggio, la Star Comics, dopo averne acquisito i diritti, rilanci\u00f2 il personaggio con una nuova serie esordita con un primo numero indicato come numero zero sempre curata da Memola e Marzia che verr\u00e0 pubblicata per 53 numeri fino al marzo 2009.\nDal primo numero, pubblicato nell'aprile del 1999, fino alla fine della prima serie, il copertinista \u00e8 stato Giancarlo Olivares. Sin dal numero zero della seconda serie, la copertinista \u00e8 Teresa Marzia, coadiuvata in un paio di occasioni da Oscar Celestini come colorista e in alcuni casi sostituita da Mario Alberti.\nDopo la chiusura della seconda serie proseguiranno ancora per alcuni mesi le collane spin-off \"Agenzia Incantesimi\" e \"Jonathan Steele Extra\". La prima era una raccolta di storie brevi dal taglio generalmente umoristico e si conclude nel 2009 con il n. 5. Nel 2012 viene ripubblicata su internet, prima su un blog, poi sul sito Tapas (dove viene anche tradotta in Inglese) e infine sul sito di Indieversus, dove \u00e8 attualmente in corso. Oltre a ripubblicare gli episodi a suo tempo editi dalla Star Comics, la serie prosegue con nuove storie.\nNel novembre 2012, Kappalab, all'interno della collana \"Graphic Novel\", pubblica \"Jonathan Steele Noir\", un volume con due storie inedite scritte da Federico Memola e disegnate da Joachim Tilloca, che rappresenta l'inizio della terza incarnazione editoriale per il personaggio protagonista. Nel 2014 \u00e8 uscito \"Jonathan Steele Rouge\", sempre con i disegni di Tilloca, mentre il volume conclusivo \"Jonathan Steele Blanc\" ha visto la luce nel 2016, completando la trilogia. Questa nuova collana si distingue per un taglio pi\u00f9 maturo delle storie e per il fatto che viene realizzata dai soli due autori, anzich\u00e9 da un gruppo.\nCaratterizzazione del personaggio.\nJonathan Steele \u00e8 un investigatore privato; agisce nel futuro prossimo (rispetto all'anno di pubblicazione), nel 2020, in una versione del pianeta Terra in cui, per cause che verranno sviluppate nella serie, un evento sconosciuto ha provocato la mutazione fisica di molti dei suoi abitanti e attribuito ad alcuni di loro poteri magici. Australiano di nascita, cresce in un orfanotrofio. Nato in Australia e rimasto orfano, dopo aver conosciuto Ripley, un piccolo delinquente a capo di una banda composta da ragazzini, si trasferisce con lui in America: i due si separano e Jonathan entra a far parte di un corpo di mercenari, che in seguito abbandona per intraprendere un percorso autonomo. Dopo aver conosciuto Myriam e Jasmine, diventa a tutti gli effetti un investigatore dell'agenzia creata dalle due donne.\nTrama.\nPrima serie.\nJonathan Steele si muove in un pianeta Terra del 2020 dove da un giorno all'altro molti uomini non solo sono mutati nella forma ma sono anche entrati in possesso di poteri magici. La trama dal primo numero si dispiega su episodi relativi alle avventure dell'eroe e di alcuni comprimari, principalmente due ragazze, \"Jasmine\" e \"Myriam\" (con le quali avr\u00e0 una relazione). La prima \u00e8 una maga, che usa incantesimi appresi da un antico libro ereditato dalle sue antenate, mentre la seconda \u00e8 una ragazza che si trova ad essere scelta per ospitare lo spirito della regina delle fate. Ogni episodio comunque racconta un po' delle origini di Jonathan, disincantato e indomito, ma ricco di umanit\u00e0 e lealt\u00e0.\nL'eroe si muove con un suo veicolo speciale, un'auto in grado di volare realizzata dalla sua amica \"Doris Buvier\". Ha un cane (\"Sam\") di cui, durante le lunghe avventure di Jonathan si prende cura la buona \"Rosalie\". Ha un amico ed ex commilitone che spesso lo trae d'impaccio, si chiama \"Max Brendel\", ha un aspetto di tigre antropomorfa e la capacit\u00e0 di rendersi invisibile per limitati periodi. Ha un posto segreto, non della sua terra, \"Talahar\", in cui nascondersi: pu\u00f2 accedervi tramite un varco magico contenuto nella casa di un suo patrigno afgano \"Kasim\". Jonathan \u00e8 particolarmente caro a due divinit\u00e0 lunari di pantheon diversi, Selene, greca e Chang'e, cinese.\nGli antagonisti di Jonathan Steele sono molti, in particolare in tutta la serie incrocia le sue strade con l'organizzazione criminale \"Crimson Seven\" fino al penultimo episodio. Jonathan scopre di essere nato come \"prescelto\", per combattere contro un'entit\u00e0 aliena che risiede sulla Luna, scoprendo altres\u00ec che in passato questa si era scontrata con gli dei terrestri, tra le cui schiere vi era un'entit\u00e0 caotica, Ran, con cui ora il protagonista condivide l'anima. La stessa entit\u00e0 aliena, risvegliatasi nel futuro di Jonathan, \u00e8 causa indiretta del ritorno della magia sulla Terra e della corruzione del successivo prescelto.\nAl termine della serie la magia scompare dal pianeta, e Jonathan, che a causa di alcuni eventi ormai soprvviveva grazie a questa, \u00e8 costretto a rifugiarsi in un mondo parallelo (con un'ambientazione sullo stile de Le mille e una notte, dove la magia \u00e8 ancora presente) che aveva visitato in precedenza, per poi ritrovarsi nuovamente sul pianeta Terra nell'ultimo episodio, lasciando il dubbio ai lettori sulla sua sorte.\nIn diverse storie compaiono anche personaggi e citazioni di Legione stellare, altra serie scritta da Memola e pubblicata su Zona X, lasciando supporre che le due serie possano condividere lo stesso universo narrativo.\nSeconda serie.\nLa pubblicazione della seconda serie inizia nel novembre del 2004, e ripresenta, almeno nel primo numero, Jonathan e Myriam.\nLo scenario \u00e8 ora il presente, ma di una Terra fantastica in cui la magia e la tecnologia coesistono da sempre, e in cui Atlantide \u00e8 una superpotenza isolazionista temuta da tutti gli stati del mondo.\nJonathan esordisce nella serie come \"rogue\": spia a contratto che non ha legami con una particolare nazione. Anche se la serie ha un inizio e un'ambientazione diversa dalla prima, Jonathan ha delle inspiegabili visioni che hanno collegamenti sia con le avventure presentate in precedenza, sia con eventi mai narrati ambientati in periodi storici differenti. In una mini-saga pubblicata dall'albo numero 12 all'albo numero 14 vengono spiegati i collegamenti esistenti tra la vecchia serie e la nuova. Nella saga si scopre che la morte del Jonathan della prima serie, a causa del suo legame con Ran, che si scopre essere l'incarnazione stessa del caos, avrebbe causato squilibri a livello cosmico. Per questo motivo i \"Custodi di Universi\" hanno reincarnato Jonathan e le persone che gli sono state vicine in numerose repliche alternative della Terra (\u00e8 dalle vite in queste che provengono le visioni del protagonista), fino a quando Jonathan, eletto a Custode egli stesso, non rende definitiva la Terra della seconda serie.\nIn questa nuova serie, oltre a Jonathan e Myriam, vengono riproposti anche molti dei vecchi comprimari, prima fra tutti Jasmine, ora titolare dell'Agenzia Incantesimi (di cui Myriam diventer\u00e0 socia e Jonathan un collaboratore abituale), i cui uffici si trovano in un luogo al di fuori della Terra e a cui si accede da ben tre luoghi diversi: una creperie di Parigi, un negozio di fiori di Boston e un tempio di Kyoto. Un tema ricorrente della nuova serie, infatti, \u00e8 quello degli universi paralleli, in cui spesso i tre protagonisti si ritrovano a viaggiare. Negli albi circa a met\u00e0 della serie, Myriam rimane prigioniera per un anno in una dimensione infernale, nella quale si trasforma nella Regina dei Demoni, modificando i suoi poteri e la sua trasformazione.\nDal numero 53 cesseranno le pubblicazioni degli albi regolari della seconda serie, rimanendo per\u00f2 attive per alcuni mesi le varie pubblicazioni speciali (\"Jonathann Steele Extra\" e \"Agenzia Incantesimi\").\nTerza serie.\nLa terza serie \u00e8 denominata \"La trilogia dei tre colori\", infatti \u00e8 composta da soli tre volumi denominati rispettivamente \"Noir\", \"Rouge\" e \"Blanc\"."}
{"id": "37806", "revid": "113871534", "url": "https://it.wikipedia.org/wiki?curid=37806", "title": "Gregory Hunter", "text": "Gregory Hunter \u00e8 un personaggio immaginario protagonista dell'omonima serie a fumetti di fantascienza edita dalla Sergio Bonelli Editore da marzo 2001 ad agosto 2002, quando la serie venne chiusa dopo 17 numeri (pi\u00f9 uno speciale fuori serie).\nBiografia del personaggio.\nGregory si muove in un universo su un piano temporale parallelo a quello normale. Nel suo universo \u00e8 stato sviluppato un sistema di propulsione che, praticamente senza costi, consente di viaggiare nello spazio a grandi velocit\u00e0: le Pile Coleman. Dopo una prima parte della sua vita vissuta in modo burrascoso, dove ha pure intrapreso la carriera di cacciatore di taglie, si \u00e8 ritrovato addosso, a causa di uno stregone, una maledizione da parte delle divinit\u00e0 che governano il suo universo: ogni volta che \u00e8 causa della morte di un uomo, gli appare uno spettro che gli spara un colpo; il proiettile lo attraversa, ma ogni volta che ci\u00f2 accade lui lo sente un po' pi\u00f9 solido. Il suo inseparabile compagno \u00e8 Badger, un \"Tallariano\", creatura quadrumane, donnaiola e antropomorfa, molto rissosa soprattutto quando gli si fa notare che dovrebbe essere estinto come tutta la sua specie. Gregory Hunter ha abbandonato il suo passato ai limiti della legalit\u00e0 per diventare un \"ranger dello spazio\" e far trionfare la legge nelle pi\u00f9 sperdute zone della galassia, affrontando svariati nemici e mostri spaziali, ma non perder\u00e0 occasione di seguire anche le tracce del misterioso monaco che egli pensa potr\u00e0 affrancarlo dalla sua maledizione.\nStoria editoriale.\nIl personaggio venne creato da Antonio Serra e graficamente da Elena Pianta, che ha disegnato tutte le copertine.\nLa serie \u00e8 influenzata dalla saga di \"Dune\" di Herbert e da \"Guerre stellari\" di George Lucas. Come lo stesso Serra ha avuto modo di dire in un'intervista on-line, si \u00e8 poi ispirato all'opera dell'italiano Hugo Pratt, in particolare al suo Corto Maltese, e allo statunitense Jack Kirby e ai suoi Fantastici Quattro.\nAltri media.\nNel 2008 i Lumiq Studios annunciarono di voler produrre il lungometraggio \"Gregory Hunter and the Ghosts of the Lost Empire\"."}
{"id": "37821", "revid": "519091", "url": "https://it.wikipedia.org/wiki?curid=37821", "title": "Lothar Matth\u00e4us", "text": "Considerato uno dei migliori giocatori della propria generazione, dopo cinque stagioni nel \u00e8 passato al , con cui in quattro anni ha vinto tre campionati tedeschi, una Coppa e una Supercoppa di Germania. Nel 1988 si \u00e8 trasferito all', affermandosi definitivamente a livello internazionale e conquistando un campionato italiano, una Supercoppa nazionale e una Coppa UEFA. Conclusa dopo quattro stagioni l'esperienza in Italia, ha fatto ritorno al Bayern Monaco, vincendo altri quattro campionati, due Coppe di Germania, tre Coppe di Lega tedesca e una Coppa UEFA, perdendo una finale di UEFA Champions League nel 1998-1999. Ha terminato la carriera nei l'anno seguente.\nIn nazionale ha disputato 150 partite (record per il calcio tedesco), segnando 23 reti. Detiene il record di partecipazioni ai Mondiali (cinque, dal 1982 al 1998), a pari merito con Gianluigi Buffon, Antonio Carbajal e Rafael M\u00e1rquez, ed \u00e8 il giocatore con pi\u00f9 presenze nelle fasi finali della rassegna iridata (25). Ha inoltre partecipato a quattro campionati europei (1980, 1984, 1988 e 2000) e una FIFA Confederations Cup (1999).\nA livello individuale, ha vinto il Pallone d'oro nel 1990 \u2013 diventando il primo giocatore dell'Inter a ottenere tale riconoscimento \u2013 ed \u00e8 stato eletto calciatore dell'anno FIFA nel 1991. Nel 2004 \u00e8 stato inserito nel FIFA 100, una lista dei 125 pi\u00f9 grandi giocatori viventi redatta da Pel\u00e9 e dalla FIFA in occasione del centenario della sua fondazione. Oltre a ci\u00f2, \u00e8 stato premiato come calciatore tedesco dell'anno nel 1990 e nel 1999. Il 9 marzo 2018, in concomitanza col 110\u00ba anniversario della fondazione dell'Inter, \u00e8 stato il primo centrocampista inserito nella \"Hall of Fame\" del club milanese.\nDa allenatore, ha vinto un campionato serbomontenegrino alla guida del .\nBiografia.\nMatth\u00e4us ha origini ebraiche da parte dalla nonna paterna. \u00c8 stato sposato per cinque volte e ha quattro figli.\nDal 2001 al 2009 ha scritto per il settimanale sportivo tedesco \"Sport Bild\". Ha inoltre lavorato come commentatore per diverse emittenti, come Sky Deutschland, ZDF, Eurosport, Al Jazeera, IRIB e ITV.\nNel marzo 2019 \u00e8 stato scelto dalla UEFA come ambasciatore per il .\nCaratteristiche tecniche.\nGiocatore dinamico, versatile e grintoso, dopo gli esordi da mediano si afferm\u00f2 come regista di centrocampo: in questa posizione riusc\u00ec a trarre il massimo dal proprio stile di gioco \u2013 atipico e difficilmente riconducibile a un ruolo ben delineato \u2013, muovendosi tra attacco e difesa secondo il proprio estro, senza seguire pedissequamente le indicazioni degli allenatori. In et\u00e0 avanzata arretr\u00f2 il proprio raggio d'azione, ricoprendo con ottimo rendimento, nonch\u00e9 con una certa spregiudicatezza, il ruolo di libero.\nDotato di qualit\u00e0 fisiche e tecniche \u2013 abile sia nella finalizzazione sia nell'ultimo passaggio, anche da lunga distanza \u2013, era un \"leader\" carismatico, predisposto a incaricarsi di giocate determinanti, sebbene in qualche occasione lasciasse trasparire una certa emotivit\u00e0. In carriera realizz\u00f2 oltre 200 reti, in virt\u00f9 di un tiro forte e preciso, che lo rese un ottimo esecutore di rigori.\nCarriera.\nGiocatore.\nClub.\nBorussia M'gladbach e Bayern Monaco.\nMatth\u00e4us mosse i primi passi nell'FC Herzogenaurach, un piccolo club della Baviera. Nel 1979 pass\u00f2 al , con il quale esord\u00ec in Bundesliga e trascorse cinque stagioni. Nel 1984 fu comprato dal , dove in quattro anni vinse tre campionati consecutivi e una Coppa di Germania.\nInter.\nNell'estate del 1988 fu acquistato dall' del presidente Ernesto Pellegrini per 5,6 miliardi di lire. Nel periodo interista vinse lo \"scudetto dei record\", che l'Inter conquist\u00f2 nel 1988-1989 con 58 punti in 34 partite, record per i campionati italiani a 18 squadre e 2 punti per vittoria. Matth\u00e4us segn\u00f2 il decisivo 2-1 nello scontro diretto di Milano con il . Nello stesso anno vinse con i nerazzurri anche la Supercoppa italiana.\nNella stagione 1990-1991 contribu\u00ec alla vittoria della Coppa UEFA, la prima dell'Inter e della sua carriera personale, nella doppia finale italiana contro la segnando il rigore del definitivo 2-0 nella sfida di andata giocatasi a San Siro (il ritorno fin\u00ec 1-0 per i giallorossi); era dai tempi della Grande Inter che i nerazzurri non conquistavano un titolo europeo. In campionato, l'Inter rest\u00f2 a lungo in corsa per lo scudetto, ma la sconfitta per 2-0 nello scontro diretto con la la allontan\u00f2 dal vertice, relegandola al 3\u00ba posto: nell'occasione, Matth\u00e4us sbagli\u00f2 un rigore, respinto dal portiere avversario Gianluca Pagliuca.\nIl 12 aprile 1992, contro il , Matth\u00e4us ebbe un grave infortunio: rottura dei legamenti del ginocchio. La stagione 1991-1992 si rivel\u00f2 complicata, sia a livello professionale (l'Inter manc\u00f2 l'accesso alle coppe continentali dopo diciassette anni, nonostante l'avvicendamento in panchina tra Corrado Orrico a Luis Su\u00e1rez) che personale (nel 1992 termin\u00f2 il suo primo matrimonio con Silvia). A fine anno, di comune accordo con la societ\u00e0 interista, scelse di tornare in Germania e fu ceduto alla sua ex squadra, il Bayern Monaco, per 3 miliardi di lire.\nRitorno al Bayern Monaco e finale di carriera.\nNella sua seconda esperienza al Bayern Monaco, durata otto anni, vinse altri quattro campionati, due Coppe di Germania e tre Coppe di Lega. L'annata 1998-1999 si concluse con la sconfitta dei tedeschi nella finale di Champions League per mano del , che ribalt\u00f2 l'esito dell'incontro negli ultimi minuti, dopo che Matth\u00e4us era stato sostituito. L'anno successivo gioc\u00f2 la sua ultima stagione con i bavaresi, vincendo la sua settima Bundesliga. Lasci\u00f2 quindi il calcio europeo nel 2000, per approdare ai , dove a fine stagione diede l'addio al calcio professionistico e inizi\u00f2 l'attivit\u00e0 di allenatore.\nNazionale.\nEsord\u00ec con la in una partita contro i valida per la fase a gironi del . La competizione venne vinta dai tedeschi occidentali e Matth\u00e4us pot\u00e9 quindi festeggiare il primo titolo con la nazionale. Prese parte anche al e al .\nNel 1986 fu il leader della nazionale tedesca occidentale al in Messico, perso in finale contro l' di Maradona, che Matth\u00e4us neutralizz\u00f2 nel primo tempo marcandolo a uomo (mentre nella ripresa l'asso argentino fu preso in consegna da Karlheinz F\u00f6rster). Partecip\u00f2 anche al , uscendo in semifinale.\nDue anni dopo fu capitano e trascinatore dei tedeschi occidentali al in Italia: nel corso della vittoriosa rassegna iridata segn\u00f2 quattro reti, una delle quali, contro la , \u00e8 stato inserita al nono posto nella classifica del \"Gol del secolo\", indetta dalla FIFA nel 2002. A fine anno venne insignito del Pallone d'oro, proseguendo la striscia di successi l'anno successivo, aggiudicandosi la prima edizione del FIFA World Player.\nDisput\u00f2 ancora due mondiali da titolare, nel e nel , questa volta con la maglia della riunificata . In questo modo stabil\u00ec il record di partite disputate nel campionato del mondo, nonch\u00e9 il primato di partecipazioni alle fasi finali dei mondiali (partecip\u00f2 a cinque appuntamenti iridati differenti, dal al ). L'ultima grande rassegna alla quale partecip\u00f2 fu il .\nMatth\u00e4us ha militato nella squadra nazionale \u2013 Germania Ovest prima, e Germania poi \u2013 per vent'anni, dal giugno del 1980 al giugno del 2000, collezionando 150 presenze, record per i tedeschi (solo tredici giocatori al mondo, con altre nazionali, hanno fatto meglio), e segnando 23 reti. Detiene, insieme a Gianluigi Buffon, Antonio Carbajal e Rafael M\u00e1rquez, il record di mondiali disputati (5); \u00e8, inoltre, il calciatore con pi\u00f9 presenze assolute nelle fasi finali della rassegna iridata (25).\nAllenatore.\nIl 6 settembre 2001 divent\u00f2 allenatore della squadra austriaca del , incarico che mantenne fino al 10 maggio 2002. Dal 22 dicembre dello stesso anno allen\u00f2 la compagine serba del , dove rimase fino al 13 dicembre 2003. Dal 14 dicembre successivo divent\u00f2 commissario tecnico dell', ruolo che rivest\u00ec fino al 31 dicembre 2005. Dall'11 gennaio 2006 guid\u00f2 i brasiliani dell', dove rimase fino al 17 marzo seguente. Dal 1\u00ba giugno 2006 al 12 giugno 2007 fu il vice di Giovanni Trapattoni al , vincendo in questa veste il campionato austriaco.\nDal 15 giugno 2008 venne ingaggiato dal ; rimase sulla panchina della squadra israeliana fino al 29 aprile 2009. Il 24 ottobre dello stesso anno venne ingaggiato dagli argentini del , dove sostitu\u00ec Ricardo Caruso Lombardi dopo 10 gare di campionato; dopo due giorni cambi\u00f2 idea e si dimise.\nDopo essere stato in trattativa con la nazionale camerunese, il 23 settembre 2010 divent\u00f2 allenatore della , incarico che mantenne fino al 19 settembre 2011, quando risolse il contratto."}
{"id": "37822", "revid": "320578", "url": "https://it.wikipedia.org/wiki?curid=37822", "title": "Famiglie di linguaggi", "text": ""}
{"id": "37823", "revid": "1318658", "url": "https://it.wikipedia.org/wiki?curid=37823", "title": "Politica della Nigeria", "text": "Nome del paese.\nSigla del paese: NI\nForma di governo.\nLa Nigeria \u00e8 una Repubblica Federale composta da 36 stati pi\u00f9 il Territorio della Capitale Federale di Abuja\nCapitale.\nAbuja\nNota:\nIl 12 dicembre 1991 la capitale fu ufficialmente spostata da Lagos ad Abuja; molti uffici governativi rimangono ancora a Lagos in attesa del completamento delle strutture che li ospiteranno ad Abuja\nDivisione amministrativa.\n36 stati e 1 territorio*; Federal Capital Territory (Abuja)*, Abia, Adamawa, Akwa Ibom, Anambra, Bauchi, Bayelsa, Benue, Borno, Cross River, Delta, Ebonyi, Edo, Ekiti, Enugu, Gombe, Imo, Jigawa, Kaduna, Kano, Katsina, Kebbi, Kogi, Kwara, Lagos, Nassarawa, Niger, Ogun, Ondo, Osun, Oyo, Plateau, Rivers, Sokoto, Taraba, Yobe, Zamfara\nIndipendenza.\n1\u00ba ottobre 1960 (dal Regno Unito)\nFesta nazionale.\nFesta dell'Indipendenza il 1\u00ba ottobre (1960)\nCostituzione.\nAdottata una nuova costituzione nel 1999\nSistema legale.\nBasato sulla commonwealth inglese, sulla legge islamica e sulle leggi tribali\nSuffragio.\n18 anni di et\u00e0; universale\nOrgano Esecutivo.\nCapo di Stato e di governo.\nPresidente Muhammadu Buhari (dal 26 febbraio 2019); il presidente \u00e8 contemporaneamente capo di Stato e del governo.\nConsiglio dei ministri.\nIl consiglio federale dei ministri (Federal Ministries of Nigeria) \u00e8 l'organo esecutivo del governo federale della Nigeria. \u00c8 pressieduto dal Presidente della Repubblica Federale della Nigeria.\nOrgano legislativo.\nL'assemblea nazionale bicamerale consiste di un Senato (109 seggi, tre da ogni stato e uno dal Federal Capital Territory; i membri sono eletti dal voto popolare per un mandato quadriennale) e della Camera dei Rappresentanti (360 seggi, i membri sono eletti dal voto popolare per un mandato quadriennale).\nOrgano giudiziario.\nLa Corte Suprema, giudici eletti dal Provisional Ruling Council; Corte Federale di appello, i giudici sono eletti dal governo federale insieme all'Advisory Judicial Committee\nPartecipazione ad organizzazioni internazionali.\nACP, AfDB, C, CCC, ECA, ECOWAS, FAO, G-15, G-19, G-24, G-77, IAEA, IBRD, ICAO, ICC, ICC, ICRM, IDA, IFAD, IFC, IFRCS, IHO, ILO, FMI, IMO, Inmarsat, Intelsat, Interpol, IOC, ISO, ITU, MINURSO, NAM, OAU, OPCW, OPEC, PCA, ONU, UNCTAD, UNESCO, UNHCR, UNIDO, UNIKOM, UNITAR, UNMIBH, UNMIK, UNMOP, UNMOT, UNU, UPU, WCL, WFTU, OMS, WIPO, WMO, WToO, WTrO\nDescrizione della bandiera.\nTre bande uguali verticali di colore verde, bianco e verde"}
{"id": "37825", "revid": "834", "url": "https://it.wikipedia.org/wiki?curid=37825", "title": "Trebisonda Valla", "text": ""}
{"id": "37827", "revid": "2195494", "url": "https://it.wikipedia.org/wiki?curid=37827", "title": "Africa occidentale", "text": "L'Africa occidentale (Western Africa) \u00e8 un'area con grandi differenze geografiche, di biodiversit\u00e0 e di culture. Il continente africano \u00e8 principalmente orientato su un asse nord-sud, con una sporgenza ad ovest, e questa parte sporgente pu\u00f2 essere considerata l'Africa Occidentale. Non \u00e8 da confondere con il Maghreb (in arabo \"occidentale\").\nGeografia.\nLa costa di questa parte di Africa \u00e8 sul meridionale oceano Atlantico, la maggior parte della quale nel senso est-ovest. Porzioni di questa costa erano conosciute con i nomi di Costa del grano, Costa d'oro e Costa d'Avorio. La tratta degli schiavi fu molto attiva in quest'area; la maggior parte degli afro-americani discende da schiavi trasportati dall'Africa occidentale.\nLe zone costiere hanno per la maggior parte clima tropicale, e una cintura di foresta tropicale seguiva una volta la costa attraverso questa fascia. Il nord e le terre continentali sono occupate dalla savana e quindi addentrandosi dal Sahel.\nStati.\nIn base alla ripartizione del mondo effettuata dalle Nazioni Unite, l'Africa Occidentale \u00e8 una delle macroregioni in cui \u00e8 divisa l'Africa. Essa include 16 Stati:\nLe nazioni di quest'area (con l'ex potenza colonizzatrice che li controllava) confinanti con l'Atlantico, da nord-ovest a sud-est sono:\nI paesi senza sbocco sul mare sono:\nNella definizione di Africa occidentale come macroregione ONU, \u00e8 compresa anche Sant'Elena, un territorio del Regno Unito, situato nell'Oceano Atlantico.\nA volte anche il Camerun e il Ciad vengono considerati parte dell'Africa occidentale, mentre altre volte ne \u00e8 esclusa la Mauritania.\nI confini coloniali che si riflettono negli attuali confini fra le nazioni dell'area non tenevano conto dei gruppi etnici e delle linee culturali e spesso dividono singoli gruppi etnici tra due o pi\u00f9 stati.\nGeografia fisica.\nL'Africa occidentale pu\u00f2 essere suddivisa in tre zone geografiche principali disposte in senso orizzontale: una fascia settentrionale costituita dal deserto, un'area meridionale con boscaglia e foreste e una parte centrale semidesertica che va sotto il nome di Sahel.\nGran parte dell'Africa occidentale \u00e8 composta da pianure leggermente ondulate con pochi rilievi montuosi. Tra i pi\u00f9 importanti altopiani e catene montuose della regione vi sono la catena che si snoda lungo il confine tra Nigeria e Camerun (la cui vetta pi\u00f9 elevata, il Chappal Wadi, misura 2418 m); l'Altopiano di Jos (1781 m) e i Monti Shebsi (2418 m) in Nigeria; il Monte Bintumani (1945 m) in Sierra Leone; il Massiccio dell'A\u00efr in Niger con il Monte Bagzane (2022 m); la zona che circonda il Monte Nimba (1752 m), al confine tra Guinea, Costa d'Avorio e Liberia; e infine le alture del Fouta Djalon (1538 m), che dalla Guinea occidentale si estendono fino al Senegal sud-orientale. Degne di note sono anche le vette delle isole vulcaniche di Capo Verde, la cui cima pi\u00f9 alta \u00e8 il Fogo (2839 m). Il Monte Camerun (4095 m), nello stato omonimo, \u00e8 la montagna pi\u00f9 alta dell'Africa occidentale.\nNonostante la zona montuosa non sia estesa, dalle montagne dell'Africa occidentale sgorgano diversi fiumi, tra cui il Niger. Altri grandi fiumi della regione sono il Senegal, che segna il confine con la Mauritania; il Gambia, che d\u00e0 anch'esso il nome al paese che attraversa; il Casamance nel Senegal meridionale; il Volta in Ghana e Burkina Faso; e il Benue (uno dei principali affluenti del Niger) in Nigeria e Camerun.\nL'Africa occidentale \u00e8 delimitata da due straordinari ambienti naturali, il Sahara a nord e l'Oceano Atlantico a sud. Molte grandi citt\u00e0 di questa regione - Dakar, Banjul, Bissau, Conakry, Freetown, Monrovia, Abidjan, Accra, Lom\u00e9, Cotonou, Porto Novo, Lagos e Douala - si susseguono lungo la costa atlantica come perle di una collana, e in alcune zone formano una distesa urbana senza soluzione di continuit\u00e0, interrotta solo dai confini nazionali.\nStoria.\nStoricamente, l'area \u00e8 stata interessata da molti dei maggiori imperi africani, tra i quali l'Impero del Ghana, l'Impero del Mali e l'Impero Songhai. Fu una delle aree del mondo di grande civilizzazione e la grande citt\u00e0 di Timbuktu fu uno dei pi\u00f9 importanti centri di commercio e di cultura del mondo antico. Stati prosperi e attivi culturalmente prosperarono in Africa occidentale per molti secoli, nonostante svariati fattori, tra cui la tratta degli schiavi, la desertificazione del Sahel, e soprattutto la spartizione dell'Africa da parte delle nazioni europee abbiano portato questi stati ad un graduale declino.\nPreistoria.\nStudi archeologici a Mejiro Cave hanno appurato che esseri umani, probabilmente del gruppo dei pigmei, arrivarono in Africa occidentale attorno al 12000 a.C. Strumenti per la fabbricazione di pietre microlitiche sono state trovate nella zona della savana dove erano stanziate trib\u00f9 pastorali avanzate, che utilizzavano scalpelli e lame di pietra e lance. Gli uomini delle trib\u00f9 della Guinea e delle foreste non utilizzarono i microliti per secoli, ma prosperarono usando strumenti d'osso e di altri materiali. Durante il V millennio, quando gli avi dei moderni africani cominciarono ad entrare nell'area, iniziarono a svilupparsi degli insediamenti agricoli stabili, con prove dell'addomesticamento dei bovini e della coltivazione dei cereali. Attorno al 3000 a.C. un altro grande cambiamento avvenne nelle societ\u00e0 dell'Africa occidentale, con l'invenzione di arpioni e ami da pesca primitivi.\nUn'intensa migrazione degli allevatori di bovini del Sahel ebbe luogo nel III millennio a.C., e le comunit\u00e0 pastorali incontrarono le sviluppate comunit\u00e0 di cacciatori-raccoglitori della regione della Guinea. La selce era di pi\u00f9 facile reperibilit\u00e0 nella zona e aveva reso l'uso dei microliti per la caccia molto pi\u00f9 facile. La migrazione degli allevatori del Sahel fu probabilmente causata dalla desertificazione totale del deserto del Sahara durante tale millennio, che contribu\u00ec grandemente all'isolamento dell'Africa occidentale dai mutamenti tecnologici e culturali in Europa e nella costa mediterranea del nord Africa. Nonostante ci\u00f2, l'utilizzo sempre maggiore del ferro e la diffusione delle tecnologie per la sua lavorazione portarono ad un miglioramento nella costruzione di armi e permisero agli agricoltori di aumentare la loro produttivit\u00e0 e di produrre quel surplus di prodotti agricoli che permetter\u00e0 la nascita delle citt\u00e0-stato che saranno ricomprese negli imperi.\nNel 400 a.C. ci furono contatti con le civilt\u00e0 mediterranee, in particolare con Cartagine e un regolare commercio di oro veniva condotto dai berberi del Sahara come annotato da Erodoto. Il commercio era molto limitato prima dell'utilizzo del dromedario, ma beni di provenienza mediterranea potevano arrivare fino al nord dell'attuale Nigeria. Si era sviluppato un fiorente commercio attraverso il quale gli abitanti dell'Africa occidentale esportavano oro, tela di cotone, ornamenti metallici e pellami verso nord attraverso le rotte dei commerci trans-sahariane in cambio di bronzo, cavalli, sale, tessuti e perline. Successivamente anche l'avorio, gli schiavi e le noci di kola furono oggetto di scambio.\nL'et\u00e0 degli imperi.\nFu proprio il commercio il motore che diede l'impulso all'ulteriore sviluppo delle civilt\u00e0 dell'Africa occidentale. Mentre la siderurgia era giunta nell'area dell'attuale Nigeria intorno al V secolo d.C., dando origine alla civilt\u00e0 di Nok, intorno all'VIII secolo una casta di re guerrieri (o \"Ghana\") si impose nell'area degli attuali Senegal, Mauritania e Mali, fondando quello che \u00e8 oggi conosciuto come Impero del Ghana, che prosper\u00f2 grazie al controllo della parte meridionale delle principali rotte commerciali trans-sahariane, prima di essere distrutto da un'invasione almoravide nel 1052. \nTra i regni che lottarono per ripristinare l'egemonia sulla regione emerse nel 1240 il regno mandingo di Malel che, sotto la guida di Sundiata Keita, divenne l'Impero del Mali. Questo nuovo impero prosper\u00f2 per molti secoli, raggiungendo il suo apogeo nel XIV secolo sotto Mansa Musa, e arrivando a controllare la maggior parte dell'Africa occidentale subsahariana. Nel XV secolo, i Songhai, un popolo che abitava ai confini orientali dell'impero, approfittarono di una serie di lotte dinastiche per invadere la maggior parte delle terre del Mali, dando il via all'ultimo dei grandi imperi dell'Africa occidentale, l'Impero Songhai, che fu a sua volta distrutto da un'altra invasione dal Marocco nel 1591.\nIn questo modo il Marocco intese prendere possesso direttamente delle importanti citt\u00e0 carovaniere di Gao, Timbuktu e Djenn\u00e9, nonch\u00e9 dei giacimenti auriferi e dei mercati del salgemma e degli schiavi. In seguiti i Bamana, popoli di etnia mandinka dediti all'agricoltura sotto la dominazione arabo-berbera, costituirono sulle rovine dei grandi imperi i due regni islamizzati di Kaarta e di Segou, entrambi avversati dai Tuklor provenienti dalla regione del Senegal. Nel 1659 tuttavia la dinastia sadiana del Marocco fin\u00ec, e con essa l'unit\u00e0 del bacino del fiume Niger. Tuttavia nel frattempo l'importanza delle rotte carovaniere del Sahel era diminuita poich\u00e9 si erano formate delle nuove rotte commerciali per lo sfruttamento delle risorse dell'Africa occidentale subsahariana, gestite dagli Europei, aventi come avamposti la costa del Senegal, il fiume Gambia e la costa del golfo di Guinea.\nEt\u00e0 moderna.\nContatti con gli europei.\nTerminata la Reconquista della Penisola Iberica, nel XV secolo le esplorazioni dei sovrani iberici proseguirono verso le coste dell'Africa Occidentale. Per iniziativa del re del Portogallo Manuele I l'Avventuroso, i Portoghesi installarono colonie commerciali nell'arcipelago di Capo Verde e alla foce del fiume Senegal, come la citt\u00e0 di Dakar, e strinsero accordi con il popolo Wolof, che dal XIII secolo si era emancipato dalla sottomissione all'impero del Mali e grazie alla protezione dei Portoghesi divenne fiorente nel XV secolo. Le colonie portoghesi furono terminali per il commercio di schiavi malink\u00e9, che venivano catturati dai Wolof nella regione interna. \nL'impero del Mali era a quel tempo insidiato anche a nord dai berberi Tuareg e ad est dalla competizione dell'impero Songhai per il controllo delle rotte carovaniere del Sahel, che rifornivano il Maghreb arabo di oro, rame, salgemma e avorio procacciati dal popolo Akan nella regione del golfo di Guinea. Gli Akan, il cui centro principale era Kumasi, nell'attuale Ghana, sarebbero stati i discendenti dell'antico impero del Ghana, che estraevano l'oro per gli Arabi del Maghreb, ma erano costretti a servirsi dell'intermediazione dell'impero del Mali. Gli Europei, pertanto, si insediarono in Africa occidentale per intercettare questi commerci alla fonte. \nCirca dal 1549 i Portoghesi causarono la frammentazione del regno Wolof e penetrarono nell'entroterra risalendo il corso del fiume Gambia; ma gi\u00e0 nel 1588 vendettero le loro basi ad alcuni mercanti inglesi. Nel 1618 il re d'Inghilterra Giacomo I concesse lo sfruttamento dell'Africa occidentale ad alcune compagnie britanniche, che si concentrarono prima in Gambia, in seguito soprattutto nella Costa d'Oro abitata dagli Akan. Questi ultimi, sotto la guida del clan Okoyo, si riunirono nella confederazione Ashanti fondando un impero che fino alla fine del XVII secolo contese alle Compagnie inglesi il controllo della regione. \nOltre alla colonia britannica della Costa d'Oro, terminale dello sfruttamento delle miniere aurifere, furono stabilite basi portoghesi, olandesi e francesi ad ovest di essa nella Costa d'Avorio (attuale Cote d'Ivoire), terminale del mercato dell'avorio, che tuttavia non penetrarono nell'interno, in quanto la caccia intensiva agli elefanti ne produsse nell'arco di qualche secolo la completa estinzione dall'area e la conseguente perdita di interesse all'insediamento stabile. \nNel frattempo nel 1651 i Britannici vendettero il Gambia al duca di Polonia, mentre contesero il controllo degli insediamenti circostanti ai Francesi fino al trattato di Parigi del 1783, che assegn\u00f2 il bacino del Gambia ai Britannici e quello del Senegal ai Francesi, che divenne una colonia nel 1814, con capitale Dakar. \nSi stima che nei tre secoli in cui \u00e8 durato il commercio degli schiavi gestito dagli Europei oltre tre milioni di schiavi malink\u00e9 siano passati per il fiume Gambia, che era il terminale del sistema internazionale del commercio degli schiavi, le cui navi negriere facevano poi scalo a Capo Verde e si dirigevano quindi nelle colonie europee in America per servire come manodopera nelle monocolture a servizio del mercato europeo.\nEt\u00e0 contemporanea.\nLa corsa all'Africa.\nIl Secondo Impero francese conquist\u00f2 l'antico impero del Mali in Africa occidentale, corrispondente al bacino dell'alto Niger nel 1864, che divenne la colonia del Sudan francese.\nIn seguito alla conferenza di Berlino del 1884 sulla spartizione dell'Africa, l'Impero tedesco si annesse una striscia di terra a est della Costa d'Oro, il Togoland, mentre i Britannici si estesero dalla Costa d'Oro verso l'interno con quattro guerre contro gli Akan, annettendo l'impero Ashanti; i Francesi invece, fondarono la Costa d'Avorio nel 1886, da cui si estesero verso l'interno combattendo contro i Mande fino al 1893, e dal 1896 contro i Mossi dell'Alto Volta, e sottrassero la Guinea ai Portoghesi, che conservarono soltanto l'attuale Guinea-Bissau. Dalle quattro colonie francesi di Senegal, Sudan francese (attuale Mali), Costa d'avorio e Guinea, nacque cos\u00ec l'Africa Occidentale Francese, nel 1904, con capitale Dakar; si aggiunsero negli anni seguenti le colonie dell'Alto Volta (attuale Burkina Faso), Benin, Niger e Mauritania. Dal 1918, a seguito della dissoluzione dell'Impero tedesco, il Togoland fu amministrato congiuntamente da Britannici e Francesi.\nLa decolonizzazione.\nGli imperi coloniali europei cominciarono a declinare dopo alcuni anni dalla seconda guerra mondiale. \nL'Impero coloniale francese termin\u00f2 ufficialmente nel 1946 con la nascita della quarta Repubblica francese, sebbene le ex colonie restassero legate alla madrepatria nell'Unione francese.\nAnche l'Impero britannico avvi\u00f2 dal 1946 un processo di indipendenza per le sue colonie tendente al loro ingresso come Stati indipendenti nel Commonwealth. La Costa d'oro ottenne una Costituzione nel 1946, revisionata nel 1951, che introduceva libere elezioni amministrative, pur lasciando la guida politica del Paese e le forze di sicurezza in mano alle autorit\u00e0 coloniali: alle elezioni del 1951 il partito indipendentista di Kwame Nkrumah ottenne la maggioranza, seguito dal partito autonomista Ashanti. Nel 1955 fu annessa alla Costa d'oro la parte britannica dell'ex Togoland tedesco (mentre la parte francese fu riunita all'Unione francese come Togo). Nel 1957 la Costa d'oro, con il nome di Ghana, fu primo Stato dell'Africa occidentale a ottenere l'indipendenza, guidata da Nkrumah che ne ottenne nel 1960 la presidenza. \nNel frattempo, a seguito delle sconfitte nella guerra del Vietnam e nella guerra in Algeria nel 1956, nacque la quinta Repubblica francese del generale de Gaulle, che, dopo aver riconosciuto l'indipendenza all'Algeria, si decise a concedere autonomia a tutte le colonie dell'Unione francese, che poterono liberamente decidere se aderire o meno alla Comunit\u00e0 francese; subito optarono per l'indipendenza nel 1958 la Guinea, sotto la guida di Ahmed S\u00e9kou Tour\u00e9, e il Togo, guidato da Sylvanus Olympio. Il Ghana tent\u00f2 una confederazione con la Guinea, rimasta isolata dal sistema economico della Comunit\u00e0 francese, ma gi\u00e0 nel 1960 anche le altre ex colonie francesi optarono per l'indipendenza portando la Comunit\u00e0 francese a dissolversi: la repubblica di Dahomey (attuale Benin) con presidente Hubert Maga, l'Alto Volta (attuale Burkina Faso), con presidente Maurice Yam\u00e9ogo, il Niger, con presidente Hamani Diori, la Costa d'Avorio, con presidente Felix Boigny, e la repubblica Sudanese (attuale Mali), con presidente Modibo Ke\u00efta, da cui si separ\u00f2 il Senegal, con presidente Leopold Senghor. \nDal 1962 al 1965 anche il Gambia si rese indipendente dal Regno Unito, pur restando nel Commonwealth fino al 1970, in seguito il presidente Jawara tent\u00f2 una confederazione con il Senegal.\nLa Guerra fredda.\nIn alcuni casi, quando la classe dirigente era legata al precedente sistema coloniale, le antiche colonie cercarono di conservare i rapporti privilegiati con la madrepatria, come il presidente ivoriano Felix Boigny, che nel periodo coloniale era stato un sindacalista del lavoratori delle piantagioni, poi un membro del Parlamento francese e un Ministro francese, e govern\u00f2 il Paese ininterrottamente fino al 2000, o il presidente senegalese Leopold Senghor, succeduto nell'81 da Abdou Diouf. In altri casi le colonie ruppero i rapporti con la madrepatria, e si instaurarono governi dittatoriali, come in Guinea con la dittatura malink\u00e9 di Ahmed S\u00e9kou Tour\u00e9, allineata su posizioni filosovietiche, e proseguita alla sua morte da Lansana Cont\u00e9, o nel Mali di Modibo Ke\u00efta, su posizioni filosovietiche, deposto nel 1968 da Moussa Traor\u00e9, che ha poi governato fino al 1992, o in Togo, dove, dopo il golpe del 1963 di Nicolas Grunitzky, ci fu quello del 1967 di Gnassingb\u00e9 Eyadema, che, mantenendo il Paese su posizioni pro-USA, govern\u00f2 fino alla sua morte nel 2005. In altri Paesi, complice il contesto della Guerra fredda, la transizione fu pi\u00f9 difficile, con il succedersi di ripetuti golpe e dittature militari, come in Dahomey, con i golpe di Christophe Soglo nel 1963, Hubert Maga nel 1970 e Mathieu Kerekou nel 1972, che alline\u00f2 il Paese all'URSS e gli diede il suo nome attuale di Benin, o nell'Alto Volta, con i golpe di Sangoul\u00e9 Lamizana nel 1966, Saye Zerbo nel 1980, Jean-Baptiste Ouedraogo nel 1982 e Thomas Sankara nel 1983, che alline\u00f2 il Paese all'URSS e gli diede il suo nome attuale di Burkina Faso, deposto da Blaise Compaor\u00e9 del 1987, che riport\u00f2 il Paese nell'area pro-USA e govern\u00f2 ininterrottamente fino al 2014, o in Ghana dove dopo il golpe dell'esercito contro Kwame Nkrumah nel 1966, governarono Ignatius Acheamphong fino al 1979 e Jerry Rawlings, o in Niger, dove dopo la deposizione di Diori nel 1974 si susseguirono dittature militari.\nIl cammino verso il multipartitismo.\nCon la fine della guerra fredda, in molti Paesi \u00e8 stato imposto il multipartitismo, ma in alcuni casi le elezioni hanno confermato con plebiscito i precedenti dittatori, come Cont\u00e9 in Guinea, Compaor\u00e9 in Burkina Faso o Eyadema in Togo, seguito dal 2005 da suo figlio, o Boigny in Cote d'Ivoire, seguito con elezioni di fatto monopartitiche da Bedi\u00e9 e Gbagbo nel 2000, sebbene infine le elezioni del 2010 abbiano portato alla vittoria il candidato dell'opposizione Ouattara. In altri casi il multipartitismo ha consentito un inizio di vera democrazia, come in Benin con libere elezioni nel 1996 che hanno riconfermato Kerekou ma nel 2006 vinte da Boni, in Senegal con libere elezioni nel 2000 e 2007 vinte da Wade e nel 2012 vinte da Sall, o in Ghana, con libere elezioni nel 2000 vinte da Kufuor e nel 2009 vinte da Mills, o in Mali, con libere elezioni nel 1992 vinte da Konar\u00e9, nel 2002 vinte da Amadou Tour\u00e9 e, pur dopo il golpe di Sanogo e un governo ad interim durante l'insurrezione della regione Tuareg dell'Azawad negli anni 2012-13, nuove elezioni nel 2013 vinte da Keita. In altri casi proseguono ancora sistemi monopartitici dittatoriali, come in Gambia, a seguito del golpe del 1994 del colonnello Jammeh, o in Mauritania, a seguito di golpe nel 2005 di Abdallahi e nel 2008 di Abdel Aziz. \nL'integrazione regionale.\nTutti questi Paesi sono dal 1975 riuniti nell'ECOWAS, unione economica degli Stati dell'Africa occidentale, e perseguono il tentativo di una graduale confederazione economica e politica."}
{"id": "37836", "revid": "1869172", "url": "https://it.wikipedia.org/wiki?curid=37836", "title": "Lis Hartel", "text": "La poliomielite l'aveva infatti lasciata paralizzata dalle ginocchia in gi\u00f9, e doveva essere aiutata a salire e scendere da cavallo.\nBiografia.\nLis Hartel fu colpita dalla malattia nel 1944, nel corso della Seconda guerra mondiale. Aveva 23 anni, ed era incinta del secondo figlio. Dopo tre anni di riabilitazione (e la nascita di una bambina sana) riusc\u00ec a recuperare parte della mobilit\u00e0, ma perse comunque l'uso delle gambe dal ginocchio in gi\u00f9. Riprese ad andare a cavallo, e dopo qualche tempo si present\u00f2 anche alle competizioni.\nNel 1952 fu convocata per le Olimpiadi di Helsinki. Per la prima volta le donne sarebbero state ammesse a gareggiare assieme agli uomini nell'equitazione. Lis Hartel partecip\u00f2 alla gara mista di dressage, e vinse la medaglia d'argento in sella a \"Jubilee\".\nNel 1954 vinse il titolo del mondo ad Aquisgrana, in Germania.\nConferm\u00f2 il secondo posto anche alle successive Olimpiadi del 1956. In quell'edizione, le gare di equitazione non si svolsero assieme agli altri eventi olimpici, ospitati a Melbourne, in quanto a causa delle severe norme di quarantena all'epoca vigenti in Australia non si potevano introdurre gli animali nel paese in tempo utile: le gare si tennero quindi a Stoccolma (Svezia) nel mese di giugno."}
{"id": "37839", "revid": "2217168", "url": "https://it.wikipedia.org/wiki?curid=37839", "title": "Elettrodinamica quantistica", "text": " \nLelettrodinamica quantistica (o QED, dall'inglese \"Quantum Electrodynamics\") \u00e8 la teoria quantistica del campo elettromagnetico.\nLa QED descrive tutti i fenomeni che coinvolgono le particelle cariche interagenti per mezzo della forza elettromagnetica, includendo allo stesso tempo la teoria della relativit\u00e0 ristretta. Matematicamente ha la struttura di una teoria di gauge abeliana con un gruppo di gauge U(1); dal punto di vista fisico questo significa che le particelle cariche interagiscono fra loro attraverso lo scambio di bosoni a massa nulla detti fotoni.\n\u00c8 stata definita \"il gioiello della fisica\" per le predizioni estremamente accurate di quantit\u00e0 come il momento magnetico anomalo del muone e lo spostamento di Lamb dei livelli energetici dell'idrogeno.\nStoria.\nLa prima formulazione di una teoria quantistica che descrivesse l'interazione fra radiazione e materia \u00e8 dovuta a Paul Dirac, che negli anni venti riusc\u00ec per primo a calcolare il coefficiente di emissione spontanea di un atomo.\nEgli propose la quantizzazione del campo elettromagnetico come se fosse un insieme di oscillatori armonici, introducendo il concetto di operatori di creazione e distruzione di particelle. Negli anni seguenti, grazie ai lavori di Wolfgang Pauli, Eugene Wigner, Pascual Jordan, Werner Heisenberg e ad un'elegante formulazione della teoria dell'elettrodinamica quantistica da parte di Enrico Fermi, in un lavoro divenuto un classico, ci si convinse della possibilit\u00e0, in linea di principio, di calcolare qualsiasi processo coinvolgente fotoni e particelle cariche.\nMa i lavori successivi, del 1936 e '37, di Victor Weisskopf, Felix Bloch e Arnold Nordsieck, evidenziarono come tali calcoli risultassero affidabili solo limitandosi alle approssimazioni al primo ordine della teoria delle perturbazioni; problema peraltro gi\u00e0 accennato da Robert Oppenheimer. Agli ordini successivi (dello sviluppo in serie), infatti, comparivano quantit\u00e0 infinite che rendevano i calcoli senza senso, instillando il dubbio sulla fondatezza delle basi stesse della teoria. Poich\u00e9 non si trovava una soluzione a questo problema, sembrava esistere una incompatibilit\u00e0 di fondo tra relativit\u00e0 ristretta e meccanica quantistica e non si intravedeva alcuna via per sanarla.\nLe difficolt\u00e0 si acuirono sul finire degli anni quaranta. Il perfezionamento delle tecniche di indagine con microonde rese possibile misure cos\u00ec precise da evidenziare (nel 1947) un sensibile spostamento, noto come spostamento di Lamb, fra i livelli energetici dell'atomo di Idrogeno calcolati e quelli misurati. In un secondo tempo, nel 1948, anche la misura del momento magnetico dell'elettrone evidenzier\u00e0 discrepanze con i dati previsti dalla teoria.\nLa prima indicazione di una possibile via di uscita fu elaborata quasi immediatamente da Hans Bethe, di ritorno dalla conferenza di Shelter Island del 1947, nella quale l'anomalia dovuta alla misura di Lamb e Retherford era stata uno degli argomenti principali. Il calcolo che riusc\u00ec a completare direttamente in treno, in approssimazione non-relativistica, si accordava con i risultati sperimentali in maniera eccellente. L'artificio per ottenere un valore finito dal calcolo fu attribuire gli infiniti a errate correzioni di grandezze come la massa o la carica elettrica, che in realt\u00e0 hanno valore finito. In tal modo gli infiniti finiscono riassorbiti in esse e il risultato finale del calcolo \u00e8 finito e in accordo con gli esperimenti. Tale procedura fu chiamata rinormalizzazione.\nSulla base di questa intuizione e grazie ai lavori fondamentali di Sin-Itiro Tomonaga, Julian Schwinger, Richard Feynman e Freeman Dyson, fu possibile ottenere formulazioni completamente covarianti e finite a ogni ordine dello sviluppo in serie dell'elettrodinamica quantistica. I primi tre ricevettero il premio Nobel per la fisica nel 1965 per il loro contributo, che riguardava formulazioni covarianti e gauge-invarianti che permettevano il calcolo delle quantit\u00e0 osservabili. La tecnica matematica di Feynman, basata sui suoi diagrammi, sembrava fondamentalmente diversa dall'approccio di Schwinger e Tomonaga basata sugli operatori e tipico della teoria dei campi. L'equivalenza tra questi approcci fu dimostrata da Dyson. La procedura di rinormalizzazione, necessaria per attribuire un senso fisico ad alcune divergenze presenti negli integrali della teoria, divenne successivamente uno degli aspetti essenziali delle teorie quantistiche dei campi e un loro criterio di accettabilit\u00e0. Sebbene la rinormalizzazione funzioni molto bene nella pratica, Feynman non fu mai convinto pienamente della sua validit\u00e0 dal punto di vista matematico, tanto da definire a questa procedura un \"gioco delle tre carte\" e \"hocus pocus\".\nLa QED \u00e8 servita come modello per tutte le successive teorie di campo quantistiche. Una di queste \u00e8 la cromodinamica quantistica, il cui sviluppo cominci\u00f2 all'inizio degli anni '60 e fu completato nei '70 grazie al lavoro di David Politzer, Sidney Coleman, David Gross e Frank Wilczek. Basandosi sul lavoro pionieristico di Schwinger, Gerald Guralnik, Dick Hagen, e Tom Kibble, Peter Higgs, Jeffrey Goldstone, e altri, Sheldon Lee Glashow, Steven Weinberg e Abdus Salam mostrarono indipendentemente che l'interazione debole e l'elettrodinamica potesse unirsi nell'unica interazione elettrodebole.\nMatematica della QED.\nFormulazione lagrangiana.\nLa lagrangiana prevista dalla QED per l'interazione di elettroni e positroni attraverso lo scambio di fotoni \u00e8\ndove formula_2 e la sua aggiunta di Dirac formula_3 sono i campi che rappresentano le particelle cariche, che per elettroni e positroni sono rappresentati dagli spinori di Dirac.\n\u00e8 la derivata covariante di gauge, con \"e\" la costante di accoppiamento (uguale alla carica elementare), \"A\u03bc\" il potenziale vettore covariante (quadripotenziale) del campo elettromagnetico ed infine\nche definisce il tensore del campo elettromagnetico.\nLa parte di lagrangiana che contiene il tensore \"F\u03bc\u03bd\" del campo elettromagnetico descrive l'evoluzione del campo libero, ovvero senza alcun potenziale aggiuntivo, mentre l'equazione di Dirac con la derivata covariante di gauge descrive tanto l'evoluzione dei campi dell'elettrone e del positrone liberi, quanto la loro interazione con il campo elettromagnetico stesso.\nAlla lagrangiana data \u00e8 prassi aggiungere una prescrizione che determini la scelta della gauge senza introdurre tale scelta a priori sui potenziali. Tale termine prende la forma\ndove formula_7 \u00e8 un parametro il cui valore determina il tipo di gauge prescelto. La gauge di Landau, con il limite formula_8, \u00e8 equivalente classicamente alla gauge di Lorenz, e quando il limite \u00e8 preso dopo aver quantizzato la teoria migliora il rigore di certe dimostrazioni di equivalenza e di esistenza. La maggior parte dei calcoli in teoria quantistica dei campi sono resi pi\u00f9 semplici nella gauge di Feynman-'t Hooft per la quale \u00e8 formula_9. Altre scelte di gauge sono possibili come quella di Yennie con formula_10.\nQuantizzazione settore bosonico.\nLa formulazione pi\u00f9 nota dell'elettrodinamica quantistica \u00e8 quella che fa ricorso alla soluzione delle equazioni del moto come insieme di oscillatori armonici. Si considerano le equazioni del moto per i campi liberi e si risolvono classicamente attraverso una serie di Fourier nella forma\nessendo formula_12 per i vettori di polarizzazione. Imponendovi la gauge di Lorenz, ma altre scelte sono possibili, e le equazioni del moto formula_13, si ottengono le condizioni formula_14 e formula_15. Quindi si promuovono i coefficienti formula_16 e formula_17 ad operatori formula_18 e formula_19 e si sostituisce tale potenziale in forma operatoriale nella corrispondente hamiltoniana\nche produce il seguente risultato\nessendo per il campo elettromagnetico formula_22. Perch\u00e9 l'energia sia definita positiva, dobbiamo richiedere che\nessendo [,] il commutatore definito come formula_24, e dunque riconosciamo gli ordinari operatori di creazione e distruzione con il campo elettromagnetico descritto da un insieme di oscillatori armonici quantistici descriventi ognuno particelle con caratteristiche di bosoni che, per questo caso, prendono il nome di fotoni. L'hamiltoniana prende allora la forma\nin cui vediamo la comparsa di una costante infinita poich\u00e9 il vettore d'onda non \u00e8 limitato. Questa costante pu\u00f2 essere eliminata osservando che siamo partiti dal limite classico per postulare la corrispondente hamiltoniana quantistica ma, dati i problemi di ordinamento degli operatori, questa scelta non pu\u00f2 essere univoca. La costante infinita si elimina perci\u00f2 con il cosiddetto prodotto normale, indicato con formula_26 che forza tutti gli operatori di creazione a sinistra. Va altres\u00ec detto che, per un volume finito, tale contributo di punto zero produce effetti fisici reali come osservato nell'effetto Casimir.\n\u00c8 interessante notare come, nel caso specifico della scelta della gauge di Lorenz, tale quantizzazione presenta il problema degli stati a norma negativa che implicano una violazione della unitariet\u00e0. Questo problema, che \u00e8 dovuto alla simmetria di gauge di cui gode il campo elettromagnetico, pu\u00f2 essere superato con il metodo di Gupta-Bleuler che garantisce che i calcoli effettuati forniscano un risultato fisico.\nIn effetti, una scelta di gauge di uso comune \u00e8 quella della gauge di Coulomb in cui si impone la condizione\nQuesta scelta di gauge \u00e8 manifestamente non covariante ed \u00e8 la controindicazione per questa scelta specifica. Nonostante ci\u00f2, i calcoli si possono effettuare senza che per questo si abbiano inconsistenze.\nQuantizzazione settore fermionico.\nLa quantizzazione del settore fermionico procede in modo analogo, considerando le soluzioni dell'equazione di Dirac in assenza di interazione ed eseguendo uno sviluppo in serie di Fourier. Avremo\ncon le condizioni\ne\nA questo va considerato l'aggiunto di Dirac dato da formula_31 essendo formula_32 una delle matrici di Dirac. Notiamo che in questo caso abbiamo operatori di creazione e distruzione per due tipi di particelle: in realt\u00e0 una \u00e8 l'antiparticella dell'altra. L'Hamiltoniana in questo caso d\u00e0 il risultato\nessendo formula_34, e l'energia sar\u00e0 definita positiva se e solo se\ne\ndove ora {,} \u00e8 il cosiddetto anticommutatore ossia formula_37. I fermioni obbediscono perci\u00f2 a regole di anticommutazione. Dunque gli operatori b annichilano una particella e i d un'antiparticella e i corrispondenti coniugati creano rispettivamente una particella ed un'antiparticella. Queste avranno carica elettrica opposta.\nRappresentazione di interazione.\nPer eseguire i calcoli in presenza di interazione, si assume l'esistenza di un operatore di evoluzione U tale che, per un dato stato iniziale, si produca il corrispondente stato finale. L'ampiezza di transizione si calcola\nUn appropriato insieme di stati asintotici, finali e iniziali, \u00e8 garantito dalle soluzioni delle corrispondenti teorie libere date sopra. Per determinare l'operatore di evoluzione, consideriamo di risolvere l'equazione di Schr\u00f6dinger per l'elettrodinamica quantistica ricorrendo alla cosiddetta rappresentazione di interazione. In questo caso, gli stati vengono fatti evolvere nel tempo attraverso l'Hamiltoniana di interazione che nel nostro caso ha la forma\ne l'operatore di evoluzione prende la forma\nessendo T l'operatore di ordinamento temporale. Questa espressione ha significato solo come sviluppo in serie ed abbiamo perci\u00f2 uno sviluppo perturbativo per determinare le osservabili di interesse in elettrodinamica quantistica. Da notare che la determinazione delle ampiezze di probabilit\u00e0 come descritte qui \u00e8 equivalente all'uso della matrice S. La serie perturbativa cos\u00ec ottenuta prende il nome di serie di Dyson. Il parametro di sviluppo \u00e8 la cosiddetta costante di struttura fine data da formula_41 che, alle energie di interesse, \u00e8 un parametro piccolo dando formalmente senso alla serie che cos\u00ec si ottiene. In realt\u00e0 tale sviluppo \u00e8 al pi\u00f9 asintotico ma la serie non converge.\nDiagrammi di Feynman.\nI termini della serie perturbativa possono essere descritti in modo grafico in maniera semplice utilizzando delle regole fissate a priori dette diagrammi di Feynman. Tali regole si ottengono attraverso il teorema di Wick. In elettrodinamica quantistica sono le seguenti\ntenendo altres\u00ec conto che, per ogni diagramma chiuso (loop), occorre introdurre un'integrazione sui momenti formula_42. \nUn tipico esempio di processo in elettrodinamica quantistica \u00e8 il cosiddetto effetto Compton, ossia un urto elastico tra elettrone e fotone. In figura c'\u00e8 il diagramma di Feynman corrispondente.\nQuindi \u00e8 possibile ottenere la corrispondente ampiezza al primo ordine in teoria delle perturbazioni:\nda cui \u00e8 possibile infine ottenere la sezione d'urto del processo.\nIl problema della rinormalizzabilit\u00e0.\nQuando si va ad ordini superiori nello sviluppo in serie dell'operatore di evoluzione, ci si accorge che i diagrammi di Feynman contengono almeno uno dei seguenti tre diagrammi:\nSulla base delle succitate regole di Feynman, tali diagrammi implicano un'integrazione sui momenti e questo fa comparire integrali divergenti, ossia non ben definiti matematicamente. Occorre allora introdurre una prescrizione per il trattamento di questi termini. Ci\u00f2 si attua attraverso la cosiddetta procedura di rinormalizzazione. Tale procedura implica che, termini come quelli indicati portano correzioni alle costanti della teoria, quali massa e carica elettrica, che in realt\u00e0 sono fissate sperimentalmente. Come tali, gli infiniti possono essere riassorbiti in tali costanti e, fatto questo, si ritrova alla fine del calcolo un valore finito per le grandezze di interesse. L'accordo che cos\u00ec si ha con i dati sperimentali, come ad esempio il fattore giromagnetico dell'elettrone, \u00e8 eccezionalmente buono. Infatti, la rinormalizzabilit\u00e0 di una teoria \u00e8 diventato un criterio per stabilire se una teoria dei campi quantizzati sia o meno valida. Tutte le teorie che descrivono le interazioni fondamentali sono rinormalizzabili. Incidentalmente, il fatto che ci sia un numero finito di diagrammi divergenti, tre nel caso dell'elettrodinamica quantistica, \u00e8 un criterio per stabilire se una teoria sia rinormalizzabile o meno. Questo perch\u00e9, quando il numero di tali diagrammi \u00e8 finito, le costanti necessarie per la rinormalizzazione sono anch'esse in numero finito e questo non inficia il potere predittivo della teoria stessa."}
{"id": "37849", "revid": "597981", "url": "https://it.wikipedia.org/wiki?curid=37849", "title": "Aleksandr Nevskij", "text": "Biografia.\nPrincipe della Repubblica di Novgorod, Aleksandr venne incaricato di difendere le terre del nord-ovest russo dagli svedesi e dai tedeschi del Baltico. Il 15 luglio 1240 attacc\u00f2 e sconfisse l'esercito svedese appena sbarcato alla confluenza dei fiumi Neva e I\u017eora: la vittoria russa nella battaglia della Neva stronc\u00f2 sul nascere il tentativo svedese di invasione su vasta scala della Russia. Come risultato della battaglia il giovane Aleksandr ricevette il soprannome, appunto, di \"Nevskij\", cio\u00e8 \"relativo alla Neva\". Questa vittoria rafforz\u00f2 la sua influenza politica ma, allo stesso tempo, peggior\u00f2 i suoi rapporti con i boiardi. Poco dopo Aleksandr dovette lasciare Novgorod in seguito ai contrasti sempre crescenti.\nCon la minaccia di invasione dei Cavalieri dell'Ordine Teutonico per\u00f2, le autorit\u00e0 di Novgorod furono costrette a richiamarlo; ritornato dal suo \"esilio\" nella primavera del 1241, raccolse in breve tempo un esercito e respinse gli invasori. Molti storici considerano gli assedi di Kopor'je e di Pskov come esempi illuminanti dell'arte dell'assedio. Nella battaglia decisiva, Aleksandr e i suoi soldati resistettero alla cavalleria teutonica, guidata dal Maestro dell'Ordine Hermann, fratello di Albrecht di Buxthoeven, il cristianizzatore della Livonia. Aleksandr Nevskij fronteggi\u00f2 il nemico sul ghiaccio che copre il Lago dei Ciudi (o Lago Peipus) durante la battaglia del lago ghiacciato il 5 aprile 1242, una tappa importante nella storia del medioevo russo. I fanti russi accerchiarono e sconfissero un esercito di cavalieri teutonici montati a cavallo, affiancati dalla cavalleria danese e livone alleata.\nLa grande vittoria di Aleksandr Nevskij contro i Cavalieri Teutonici probabilmente non provoc\u00f2 le ingenti perdite in campo nemico registrate nelle cronache russe del tempo. Del resto nel Medioevo battaglie di grande importanza storica vennero combattute da eserciti che sembrano esigui se guardati con occhi moderni. Ad ogni modo la vittoria russa ebbe una valenza culturale e politica che sconfin\u00f2 ben oltre il valore strategico. Dopo l'invasione teutonica il principe continu\u00f2 a rafforzare la Russia di nord-ovest inviando delegati in Norvegia per firmare il primo trattato di pace tra Norvegia e la Rus' nel 1251. Successivamente guid\u00f2 un suo esercito in Finlandia e sbaragli\u00f2 gli svedesi che stavano tentando un blocco del mar Baltico contro i russi, nel 1256.\nAleksandr Nevskij seppe anche dimostrare di essere un cauto e lungimirante politico. Respinse i tentativi della Curia papale di causare una guerra aperta tra la Russia e l'Orda d'Oro, dimostrando di aver pienamente compreso l'inutilit\u00e0 di una guerra contro i Tataro-mongoli, almeno in quel momento. Gli storici sono incerti nell'interpretare il comportamento del principe Aleksandr nei confronti dell'Orda. Secondo alcuni, egli ag\u00ec con l'obiettivo di evitare una rovinosa invasione da parte dei Tataro-mongoli. Il principe di Novgorod, comunque, comp\u00ec anche servizi per l'Orda: combatt\u00e9, ad esempio, a fianco dei Tataro-mongoli, anche se mai contro altri vassalli russi.\n\u00c8 possibile che la sua scelta di accettare il vassallaggio russo all'Orda sia stato determinato dal desiderio di salvaguardare, per quanto possibile, la propria condizione e di sfruttare l'amicizia con i Tataro-mongoli nel caso qualcuno tentasse di attaccarlo, anche sul piano politico. Aleksandr Nevskij tent\u00f2 di rafforzare la propria posizione di principe a spese dei boiardi e allo stesso tempo represse qualsiasi moto anti-feudale nello Stato.\nMor\u00ec di ritorno da Saraj (capitale dell'Orda d'Oro), nella citt\u00e0 di Gorodec.\nUn figlio di Aleksandr, Daniele, divenne principe di Mosca, dando origine alla dinastia di sovrani che porteranno il Granducato di Mosca a diventare un'importante nazione dell'Europa rinascimentale.\nMemoria e culto.\nVerso la fine del XIII secolo venne compilata una cronaca detta \"La vita di Aleksandr Nevskij\", nella quale egli \u00e8 rappresentato come l'ideale principe-soldato difensore della Russia.\nAleksandr Nevskij fu canonizzato dal sinodo della Chiesa ortodossa russa nel 1547. Pietro il Grande fece trasportare i suoi resti a San Pietroburgo. Nel 1725 fu introdotto l'Ordine Imperiale di Sant'Aleksandr Nevskij come una delle pi\u00f9 alte decorazioni militari; l'Ordine cavalleresco venne annullato per\u00f2, come tutte le altre decorazioni, dalla Rivoluzione d'ottobre e fu ripristinato soltanto nel 1942. \nTra gli edifici religiosi a lui intitolati si annoverano un monastero a San Pietroburgo, la cattedrale di Sofia e quella di Tallinn.\nMatrimoni e figli.\nSecondo la Prima Cronaca di Novgorod, Aleksandr si spos\u00f2 una prima volta, nel 1239, con la figlia del principe di Polock, Brja\u010dislav. Il nome della sposa non \u00e8 citato nella Cronaca; secondo altre fonti, si sarebbe chiamata Aleksandra o Praskov'ja. \nDal matrimonio nacquero almeno cinque figli:\nDalla seconda moglie, Vasilissa, sposata poco prima di morire, non risulta che abbia avuto figli.\nFilmografia.\nSulla figura di Aleksandr Nevskij e sulla sua vittoria sui Cavalieri Teutonici \u00e8 famoso il film omonimo del 1938 del regista russo Sergej Michajlovi\u010d \u0116jzen\u0161tejn, con musica di Sergej Prokof'ev. La pellicola \u00e8 stata restaurata nel 1986."}
{"id": "37853", "revid": "2", "url": "https://it.wikipedia.org/wiki?curid=37853", "title": "Esadecimale", "text": ""}
{"id": "37854", "revid": "278830", "url": "https://it.wikipedia.org/wiki?curid=37854", "title": "Michel Qissi", "text": "Biografia.\nAll'et\u00e0 di sette anni, trasferitosi in Belgio, inizia ad allenarsi nel pugilato in uno scantinato di Bruxelles, proprio sotto una palestra di karate shotokan dove, fra gli studenti, c'\u00e8 un ragazzo di nove anni che diviene presto suo amico: il giovane Jean-Claude Van Damme. I due si allenano insieme: Van Damme con i piedi, Qissi con i pugni, scambiandosi consigli. Il loro sogno comune \u00e8 quello di entrare nel mondo del cinema.\nNel 1982 i due partono alla volta di Hollywood, contro l'opinione di familiari ed amici. Una volta arrivati, per\u00f2, i vari colloqui con i produttori deludono le attese, e tutte le speranze risultano vane.\nSolo Tyron Polk, un responsabile del cast conosciuto in un festival, d\u00e0 loro la possibilit\u00e0 di apparire in un film, \"Breakdance\" (\"Breakin\"', 1984), dove compaiono per pochi secondi confusi fra la gente. Con quello che guadagnano comprano un'auto usata che serve loro da casa.\nMentre si arrangiano con vari mestieri, continuano a contattare i produttori cinematografici. Nel 1986 ottengono da Menahem Golan, il proprietario della Cannon Pictures, un contratto per tre film. Golan \u00e8 uno specialista dei film di serie B, e riconosce nei due atleti delle qualit\u00e0 promettenti.\nIl primo film \u00e8 \"Senza esclusione di colpi\" (\"Bloodsport\", 1988), dove per\u00f2 il ruolo da protagonista tocca a Van Damme, mentre a Qissi \u00e8 riservata una piccola parte. Finito il film, per\u00f2, i produttori non vogliono distribuirlo perch\u00e9 convinti che non riscuoter\u00e0 successo. Cos\u00ec tocca ai due attori promuoverlo personalmente. Il film sar\u00e0 un successo fra gli amanti del genere.\nAumentano le richieste per Van Damme, mentre Qissi si limita a fare da allenatore per l'amico in \"Aquila nera\" (\"Black Eagle\", 1988) e \"Cyborg\" (\"id.\", 1989).\nIl secondo film con la Cannon \u00e8 \"Kickboxer - Il nuovo guerriero\" (\"Kickboxer\", 1989), dove il protagonista \u00e8 sempre Van Damme, mentre Qissi interpreta il suo ruolo pi\u00f9 famoso, quello del lottatore di muay thai Tong Po, che torner\u00e0 ad interpretare nel 1990 in \"Kickboxer 2\" (\"Kickboxer 2: the Road Back\").\n\"Lionheart - Scommessa vincente\" (\"Lionheart\", 1990) \u00e8 l'ultimo film che gira insieme all'amico Van Damme dove, oltre ad avere un piccolo ruolo, \u00e8 anche coreografo dei combattimenti.\nNei seguenti film Qissi riesce a separarsi dall'ormai troppo famoso amico, ed organizzare le scene di combattimento, supervisionare il cast, e crearsi un proprio spazio nel genere marziale.\nNel 1993 riesce finalmente a dirigere personalmente un film: \"Double Target\" (\"Terminator Woman\" o \"Backlash\", 1993), scritto dalla parente Jeanette Francesca Qissi. La pellicola sfodera tutti i dettami classici del genere, ma non raggiunge la fama dei film di Van Damme.\nInsieme al Maestro Beom Jhoo Lee, suo vecchio amico e maestro, Qissi ha creato la \"World Cinema Combat Federation\" (WCCF), un'associazione che allena chi vuole lavorare nel cinema di arti marziali, e tiene lezioni in molti paesi europei.\nMichel ha due fratelli anch'essi attori, Youssef Qissi ed Abdel Qissi. Quest'ultimo ha recitato diverse volte insieme a Van Damme."}
{"id": "37855", "revid": "88740", "url": "https://it.wikipedia.org/wiki?curid=37855", "title": "Volto su Marte", "text": "Il Volto su Marte (talvolta anche detto Faccia su Marte o Volto di Cydonia) \u00e8 un'ampia area della superficie del pianeta Marte, situata nella regione di Cydonia. Misura approssimativamente 2,65 km in lunghezza e 1,8\u00a0km in larghezza e si trova 10\u00b0 a nord dell'equatore marziano. Fu fotografata per la prima volta il 25 luglio 1976 dalla sonda spaziale Viking 1 che si trovava in orbita sul pianeta. Venne portata all'attenzione del pubblico dalla NASA, che pubblic\u00f2 la prima foto sei giorni dopo. Altre immagini furono poi rese pubbliche, ed anche in esse era evidente l'effetto di luci ed ombre che riproduceva i tratti di un volto umanoide, da cui quest'area prende il nome.\nInterpretazioni.\nLa foto raffigura uno dei molti altopiani disseminati nella regione marziana di Cydonia. Le sembianze antropomorfe sono dovute ad una combinazione di angolo d'illuminazione (la foto venne scattata con il Sole basso sull'orizzonte marziano), bassa risoluzione della foto (che tende ad ammorbidire le irregolarit\u00e0 della superficie), e tendenza del cervello umano a riconoscere motivi familiari, specialmente volti (pareidolia). Infine, un'interruzione nella trasmissione dati inviati sulla Terra dalla Viking 1 cre\u00f2 una macchia nera esattamente in corrispondenza dell'ipotetica narice.\nQuesta interpretazione \u00e8 supportata da successive prove fotografiche prodotte dalla sonda Mars Global Surveyor nel 1998 e nel 2001, e dalla sonda Mars Odyssey nel 2002. Fotografata sotto un'illuminazione completamente differente, e con una risoluzione molto pi\u00f9 alta, la zona in questione ricorda molto meno una faccia.\nInterpretazioni non scientifiche precedenti al 1998 individuavano nella fotografia un monumento artificiale che alcuni sostengono possa essere la prova che forme di vita extraterrestri intelligenti abbiano abitato o visitato Marte in un certo momento nel lontano passato. Il principale sostenitore di questa teoria \u00e8 Richard Hoagland. Nel suo libro del 1987: \"The Monuments of Mars: A City on the Edge of Forever\", Hoagland interpreta altre caratteristiche circostanti della superficie marziana, come i presunti resti di una citt\u00e0 in rovina e di piramidi. Il libro ha contribuito alla diffusione della leggenda sulla natura artificiale del volto. Altri sostenitori di questa teoria sono lo scrittore azero Zecharia Sitchin (che sostiene che vi sono riferimenti a questa formazione marziana nella letteratura sumerica) ed Ennio Piccaluga.\nLa didascalia originale.\nDi seguito la didascalia originale della foto (in inglese) e la traduzione:\nLa conclusione.\nIl 21 settembre 2006, l'ESA, l'ente spaziale europeo, ha reso pubbliche nuove immagini ad altissima risoluzione della regione di Cydonia. In esse un pixel copre una dimensione di soli 14 metri. Dalle immagini appare l'origine naturale della cosiddetta \"faccia\". Dalle immagini ad alta risoluzione fornite dalla sonda Mars Express \u00e8 stato possibile ricostruire una immagine 3D della conformazione.\nIn conclusione, l'origine artificiale del volto di Cydonia, ripresa dal Viking appariva soltanto a causa di una pareidolistica interpretazione visiva di immagini spaziali a bassa risoluzione."}
{"id": "37859", "revid": "1658", "url": "https://it.wikipedia.org/wiki?curid=37859", "title": "Karl Raimund Popper", "text": ""}
{"id": "37875", "revid": "125933579", "url": "https://it.wikipedia.org/wiki?curid=37875", "title": "Abuja", "text": "Abuja \u00e8 la capitale (1.568.853 abitanti) della Nigeria e capoluogo del Territorio della Capitale Federale. \n\u00c8 una citt\u00e0 pianificata e una delle capitali mondiali edificate e designate pi\u00f9 recentemente, essendo stata decretata capitale il 12 dicembre 1991.\nGeografia fisica.\nTerritorio.\nLa citt\u00e0 \u00e8 situata nel centro geografico del Paese e a nord della confluenza fra i fiumi Niger e Benue a circa a 480 km a nordest di Lagos, precedente capitale. \nConfina con gli Stati di Niger a ovest, Kaduna a nord, Nassarawa a est e Kogi a sud.\nLa citt\u00e0 \u00e8 situata al centro del Territorio della Capitale Federale, che ha un'estensione di 713.5 km quadrati.\nStoria.\nNel 1976 si decise di spostare la capitale federale da Lagos e fu scelto un territorio al centro del Paese per la nuova capitale. \nLa citt\u00e0, costruita nella sede di un preesistente piccolo insediamento urbano, fu progettata dall'architetto giapponese Kenz\u014d Tange, la costruzione cominci\u00f2 nel 1976 e, in parte, continua tuttora a fasi alterne a causa della scarsit\u00e0 di finanziamenti.\nAbuja divenne la capitale nel 1982, ma il riconoscimento ufficiale avvenne solo nel dicembre 1991.\nUn attentato terroristico condotto la notte di Natale del 2011 contro la chiesa di Santa Teresa, alla periferia della citt\u00e0, ha provocato 27 morti.\nSociet\u00e0.\nReligione.\nSul panorama cittadino svetta la Moschea nazionale. La citt\u00e0 \u00e8 anche sede dell'Arcidiocesi di Abuja.\nGeografia antropica.\nSuddivisioni amministrative.\nAmministrativamente \u00e8 divisa in sei distretti: \nEconomia.\nDa un punto di vista economico la citt\u00e0, costituita prevalentemente da edifici amministrativi, non ha attivit\u00e0 rilevanti. Recentemente, comunque, alle porte dell'area urbana e in adiacenza della costruenda tratta ferroviaria, che collegher\u00e0 la capitale con Lagos e, in un secondo tempo, proseguir\u00e0 verso nord \u00e8 in corso di realizzazione il comprensorio commerciale-industriale di IDU.\nQuest'area gi\u00e0 vedeva la presenza di insediamenti di strutture industriali di rilevanza nazionale ed internazionale ma in forma disaggregata ed in quasi totale assenza di idonee opere infrastrutturali in grado di valorizzare ed esaltare appieno il potenziale delle realt\u00e0 ivi operanti.\nInfrastrutture e trasporti.\nAeroporti.\nLa citt\u00e0 \u00e8 servita dall'aeroporto Internazionale Nnamdi Azikiwe.\nFerrovie.\n\u00c8 in costruzione una linea ferroviaria che porta a Lagos. In citt\u00e0 ha sede la Nigerian Railway Corporation."}
{"id": "37876", "revid": "180559", "url": "https://it.wikipedia.org/wiki?curid=37876", "title": "Giochi panamericani", "text": "I Giochi panamericani sono la terza manifestazione sportiva multi-disciplinare in termini di nazioni partecipanti dopo i Giochi olimpici e i Giochi asiatici: organizzati ogni quattro anni, nell'anno precedente quello delle Olimpiadi, vedono in competizione atleti dei paesi del continente americano. Fra gli sport rappresentati ve ne sono alcuni tipicamente latino-americani, come ad esempio la palla basca. Per molti sono considerati le \"altre Olimpiadi\": in realt\u00e0 costituiscono per gli atleti del continente americano un \"test\" di grande importanza in vista dei giochi olimpici dell'anno successivo.\nDal 2007, la citt\u00e0 a cui sono stati assegnati i Giochi, organizza anche i Giochi parapanamericani, riservati ad atleti disabili, che si svolgono subito dopo la conclusione dei Panamericani.\nStoria.\nI primi Giochi panamericani vennero inaugurati il 25 febbraio 1951 a Buenos Aires (Argentina). Vi parteciparono oltre 2.500 atleti appartenenti a 22 paesi.\nIn effetti, il debutto dei giochi avrebbe dovuto avvenire almeno una dozzina di anni prima, nel 1940, ma la gestazione della manifestazione sportiva - anche a causa della seconda guerra mondiale - fu abbastanza travagliata. L'idea di affiancare ai Giochi olimpici una sorta di festa dell'amicizia e dello sport che riguardasse le nazioni del continente americano in realt\u00e0 era sorta durante il Congresso olimpico tenuto in coincidenza con i Giochi di Parigi del 1924 quando i membri di Cuba, Guatemala e Messico del Comitato Olimpico Internazionale proposero l'istituzione di \"giochi regionali\" per i paesi dell'America centrale. Due anni dopo il Messico ospit\u00f2 cos\u00ec una sorta di primi Giochi panamericani, limitati per\u00f2 agli stati centrali del continente americano.\nAlle Olimpiadi di Los Angeles del '32 i rappresentanti delle delegazioni dell'America latina proposero l'ampliamento dei giochi a tutti gli Stati dell'intero continente. La prima riunione del \"Congresso sportivo panamericano\" si tenne a Buenos Aires nell'agosto del 1940 e serv\u00ec a designare la capitale argentina come sede dei primi Giochi panamericani ufficiali aperti a tutte le nazioni continentali. Tali giochi avrebbero dovuto tenersi nel 1942 ma la guerra mondiale, ovviamente, costrinse ad un annullamento della manifestazione.\nCuriosamente, sebbene i giochi del '42 non si fossero potuti tenere, fu stampato ugualmente un manifesto ricavato da una litografia - realizzata nel 1941 dall'artista Falier Totaro - che raffigura un atleta nel gesto del lancio di un giavellotto con sullo sfondo un mappamondo orientato sul continente americano e le 21 bandiere dei paesi aderenti (esclusi quelli del Commonwealth britannico che non parteciparono al congresso deliberativo dei giochi).\nUn secondo \"Congresso dello sport panamericano\" si tenne poi in occasione dei giochi di Londra del 1948 ed in quella occasione vennero gettate le basi definitive per i nuovi giochi panamericani da tenersi tre anni dopo in Argentina, che videro la partecipazione di 2513 atleti di 21 nazioni.\nDal 1955 l'organizzazione dei giochi panamericani ha cambiato nome in PASO (o OSPA) e ha fissato la sede a Citt\u00e0 del Messico (messicano \u00e8 anche il presidente, Ivar Sisniega). Al 2015 sono 41 le nazioni dell'America del nord, centrale e del sud e dei Caraibi aderenti ad essa. Le lingue ufficiali sono lo spagnolo e l'inglese.\nSenza esito sono risultati i tentativi di dare vita anche ad una versione invernale dei giochi panamericani. Una edizione, gi\u00e0 organizzata e prevista per il 1989, fu rinviata di un anno a causa delle cattive condizioni meteorologiche (ma anche l'anno successivo il maltempo consent\u00ec solo un parziale svolgimento delle gare, limitatamente alle discipline alpine). L'edizione del 1993 fu addirittura cancellata totalmente e da allora di Giochi panamericani invernali non si \u00e8 pi\u00f9 parlato.\nTempi recenti.\nDalla loro fondazione, il numero degli atleti e degli sport in programma ai Giochi aument\u00f2 ad ogni edizione, e dai 2.500 atleti dell'edizione del 1951, nel 2007 la partecipazione era pi\u00f9 che raddoppiata, con 5.633 concorrenti provenienti da 42 paesi che parteciparono all'edizione del 2007 di Rio de Janeiro. Durante i Giochi la maggior parte degli atleti e dei funzionari sono ospitati al villaggio panamericano, destinato ad alloggiare tutti i partecipanti cos\u00ec come avviene di norma ai Giochi olimpici.\nLa PASO consente la partecipazione anche a Paesi che non soddisfano il requisito della sovranit\u00e0 politica, che altre organizzazioni internazionali sovente richiedono. Di conseguenza, le colonie e le dipendenze sono autorizzate a creare i propri comitati olimpici nazionali, come ad esempio Porto Rico e Bermuda, che pur essendo sotto la giurisdizione di un altro Stato possono competere ai Giochi panamericani come nazioni separate.\nOrganizzazione.\nL'Organizzazione Sportiva Panamericana (ODEPA o PASO) \u00e8 responsabile della selezione della citt\u00e0 ospitante e della sovrintendenza del programma dei Giochi, inoltre aggiorna e approva il programma sportivo, negozia le sponsorizzazioni e i diritti televisivi, e si impegna a far rispettare la Carta Olimpica, che \u00e8 la stessa di quella dei Panamericani.\nIl movimento dei Giochi Panamericani si compone di tre elementi:\nLa spagnolo e inglese sono le lingue ufficiali dei Giochi Panamericani. L'altra lingua usata in ciascuno dei Giochi Panamericani \u00e8 la lingua del paese ospitante. Tutti gli annunci (come ad esempio quello d'entrata durante la sfilata delle nazioni alla cerimonia di apertura) vengono dati in due o tre lingue: in quest'ultimo caso questo avviene quando nella nazione ospitante non si parla inglese o spagnolo (come ad esempio in Brasile).\nNazioni partecipanti.\nDopo lo scioglimento del Comitato Olimpico delle Antille Olandesi, avvenuto nel 2011, sono 41 i Paesi dotati di un proprio Comitato olimpico nazionale che possono prendere parte ai Giochi panamericani.\nMedagliere storico.\nNella tabella sotto le 20 nazioni pi\u00f9 medagliate ai Giochi estivi. A conclusione dei Giochi del 2011 solo 2 nazioni non hanno vinto ancora una medaglia tra le 42 nazioni partecipanti, Aruba e le Isole Vergini britanniche."}
{"id": "37878", "revid": "125889735", "url": "https://it.wikipedia.org/wiki?curid=37878", "title": "Equazione di Schr\u00f6dinger", "text": "In meccanica quantistica lequazione di Schr\u00f6dinger \u00e8 un'equazione fondamentale che determina l'evoluzione temporale dello stato di un sistema, ad esempio di una particella, di un atomo o di una molecola.\nFormulata da Erwin Schr\u00f6dinger nel 1925 e pubblicata nel 1926, \u00e8 un'equazione differenziale alle derivate parziali, lineare, complessa e non relativistica che ha come incognita la funzione d'onda formula_1, introdotta basandosi sull'ipotesi di de Broglie dell\"onda di materia\". Secondo l'interpretazione di Copenaghen, il modulo quadro della funzione d'onda \u00e8 legato alla probabilit\u00e0 di trovare una particella in una determinata regione spaziale.\nL'equazione di Schr\u00f6dinger, fondante quella che verr\u00e0 chiamata dall'autore meccanica ondulatoria, ha avuto un ruolo determinante nella storia della meccanica quantistica, ad esempio permettendo di comprendere perch\u00e9 soltanto alcuni valori discreti di energia sono ammessi per l'elettrone nell'atomo di idrogeno.\nStoria e sviluppo.\nAgli inizi del Novecento Max Planck, per risolvere il problema del corpo nero, sollevato da John Rayleigh, gett\u00f2 le basi della futura meccanica quantistica invalidando uno dei principi cardine della fisica classica, secondo il quale un dato sistema pu\u00f2 assumere valori di energia che variano con continuit\u00e0. Planck, al contrario, ipotizz\u00f2 che l'energia della radiazione elettromagnetica non potesse assumere valori arbitrari, ma soltanto determinati valori discreti, multipli di una quantit\u00e0 elementare detta \"quanto\", proporzionale alla frequenza propria di vibrazione dell'oscillatore. Applicando tale concetto, egli risolse il problema proponendo che gli oscillatori che generano la radiazione elettromagnetica possano oscillare solo con un\u2019energia data dalla relazione:\nformula_2\ndove \"h\" \u00e8 una costante detta costante di Planck, \u03bd indica la frequenza della radiazione considerata e \"n\" \u00e8 un numero intero positivo. Fu Einstein a dare significato fisico all'ipotesi di Planck, teorizzando che la radiazione elettromagnetica sia formata da pacchetti indivisibili di energia formula_3, nel 1926 chiamati fotoni. Nel 1922 Arthur Compton scopr\u00ec che un quanto di radiazione che urta un elettrone si comporta come una particella dotata di quantit\u00e0 di moto, pur avendo massa zero.\nNel 1924 Louis de Broglie ebbe un'intuizione: se la luce pu\u00f2 comportarsi sia come onda che come corpuscolo, allora una particella, come ad esempio l\u2019elettrone, potrebbe comportarsi anche come un'onda. Riprendendo concetti tratti della teoria della relativit\u00e0 ristretta, de Broglie ricav\u00f2 la relazione:\nformula_4\ndove formula_5 \u00e8 la quantit\u00e0 di moto della particella considerata e formula_6 prende il nome di \"lunghezza d'onda di de Broglie\".\nSu tale base de Broglie riusc\u00ec a ricavare la quantizzazione del momento angolare nel modello atomico di Bohr, fino a quel momento introdotta ad hoc, e a dimostrare che le orbite atomiche erano effettivamente ellittiche-circolari, in linea con le previsioni di Bohr-Sommerfeld per l'atomo di idrogeno. A conferma della sua brillante idea, dal 1926 si susseguirono diversi esperimenti che confermarono l'ipotesi del dualismo onda-particella. Il pi\u00f9 importante fu l'esperimento di Davisson e Germer del 1927 nel quale i due scienziati americani osservarono la diffrazione degli elettroni attraverso una serie di fenditure, da cui si ebbe la conferma che le particelle hanno la facolt\u00e0 di comportarsi come onde.\nSulla scia di tali risultati Schr\u00f6dinger and\u00f2 alla ricerca di un'equazione che descrivesse il propagarsi della \"onda di materia\" di de Broglie. Rifacendosi alla fisica classica, dove il comportamento di un'onda e le sue caratteristiche sono espresse da una funzione continua, lo scienziato austriaco ottenne un'equazione differenziale le cui soluzioni, le funzioni d'onda, restituivano quei numeri quantici cruciali per la risoluzione della struttura atomica di un elemento. L'equazione di Schr\u00f6dinger \u00e8 inoltre in grado di descrivere l'evoluzione di una particella libera, rappresentando l'analogo della seconda legge di Newton formula_7 in meccanica classica, utilizzata per ricavare una predizione sulla traiettoria che un dato sistema seguir\u00e0 date certe condizioni iniziali; va sottolineato tuttavia che in ambito quantistico il concetto classico di \"traiettoria\" perde significato. Sebbene questa teoria, chiamata dall'autore meccanica ondulatoria, possa sembrare un'interpretazione diversa dalla meccanica matriciale di Heisenberg, Born e Jordan, Schr\u00f6dinger dimostr\u00f2 che i due procedimenti matematici sono equivalenti.\nEquazione.\nL'equazione di Schr\u00f6dinger dipende dalle interazioni fra le varie componenti del sistema. Nel caso pi\u00f9 generale l'equazione \u00e8 scritta come:\ndove: \nIl valore medio dell'operatore hamiltoniano sullo stato formula_15 rappresenta il valore di aspettazione dell'energia:\nPoich\u00e9 gli operatori posizione e impulso sono operatori hermitiani, l'equazione per sistemi scleronomi si pu\u00f2 scrivere nel limite non relativistico:\ndove intervengono gli operatori impulso formula_18 e energia potenziale formula_19.\nL'ipotesi di de Broglie.\nI risultati ottenuti con l'ipotesi di de Broglie portarono allo sviluppo della meccanica quantistica intesa come meccanica ondulatoria. Con de Broglie, si associa a ogni particella un pacchetto d'onda del tipo:\nche si propaga con velocit\u00e0 di gruppo:\ndove formula_22 \u00e8 la frequenza angolare o pulsazione intesa come quella centrale del pacchetto d'onde, formula_23 \u00e8 il vettore d'onda che identifica la direzione di propagazione del pacchetto, formula_24 \u00e8 l'energia associata alla particella e formula_5 il suo impulso lineare.\nUna volta associato il pacchetto d'onda alla particella, era necessario scoprire quale equazione fosse in grado di descrivere l'evoluzione del pacchetto d'onda compatibilmente alla meccanica quantistica e interpretarne le soluzioni. In tal senso applicando l'operatore di D'Alembert al pacchetto d'onde si ottiene:\ntenendo presente la relazione relativistica dell'energia :\nL'equazione scritta sopra \u00e8 l'equazione di Klein-Gordon: equazione in cui appare un termine a secondo membro che \u00e8 un termine di sorgente della particella con lunghezza d'onda di Compton. Per particelle con massa nulla come i fotoni, l'equazione di Klein-Gordon \u00e8 una normale equazione di D'Alembert che descrive la propagazione di un'onda elettromagnetica. Formalmente, tale equazione \u00e8 ottenibile mediante le sostituzioni:\nLimite non relativistico.\nL'equazione di Schr\u00f6dinger nel limite non relativistico si pu\u00f2 dedurre dall'equazione di Klein-Gordon. Considerando per l'energia la serie di Taylor al primo ordine:\ne definendo la frequenza angolare formula_31 non relativistica ottenuta da:\nsi ottiene che usando l'espressione dell'energia non relativistica l'equazione di Klein-Gordon diventa l'equazione di Schr\u00f6dinger:\nEquazione di bilancio e di continuit\u00e0.\nDall'equazione di Schr\u00f6dinger:\nderiva un'equazione di bilancio. Per dimostrarlo si pu\u00f2 prendere il complesso coniugato ad ambo i membri:\ndove si \u00e8 supposto che il potenziale formula_36 \u00e8 reale. Moltiplicando l'equazione di Schr\u00f6dinger per formula_37\ne per formula_39 la sua coniugata\ne sottraendo membro a membro si ottiene a sinistra dell'uguaglianza\ne a destra invece\ndato che il termine proporzionale al potenziale si cancella. Ma chiamando la grandezza scalare\ne il vettore\ndall'uguaglianza del membro di destra e di sinistra si deduce l'equazione di continuit\u00e0:\nInterpretazione della funzione d'onda.\nSi poneva a questo punto il problema del significato da attribuire alla funzione d'onda e pi\u00f9 specificamente alla quantit\u00e0 formula_46. Inizialmente si pens\u00f2 d'interpretarla nel modo pi\u00f9 \"intuitivo\", cio\u00e8 come la densit\u00e0 di materia contenuta nel volume infinitesimo formula_47. L'equazione di continuit\u00e0 avrebbe rappresentato cos\u00ec la conservazione della massa. Ma questa interpretazione risult\u00f2 scorretta. Stessa sorte ebbe il tentativo di interpretazione come densit\u00e0 di carica. Successivamente Max Born mise in correlazione il concetto di funzione d'onda con la probabilit\u00e0 di rinvenire la particella in un punto qualsiasi dello spazio basandosi sull'analogia con la teoria ondulatoria della luce, per la quale il quadrato dell'ampiezza dell'onda luminosa in una regione rappresenta la sua intensit\u00e0.\nSi pu\u00f2 esaminare il seguente esempio.\nDall'esperimento della doppia fenditura si evince che gli elettroni, anche se presi singolarmente, interferiscono con entrambe le fenditure come onde, per le quali si sommano le ampiezze. Nel caso di due onde sull'asse \"x\":\nMutuando dall'espressione della intensit\u00e0 luminosa nel principio di sovrapposizione in ottica ondulatoria (formula_49), esprimiamo la probabilit\u00e0 associata alle due onde nell'attraversare una o l'altra fenditura come:\nche \u00e8 espressione evidentemente diversa da quella che sarebbe la classica composizione della probabilit\u00e0 nei due stati fondamentali in cui le due fenditure siano aperte separatamente: (formula_51 + formula_52). \nVi \u00e8 infatti, per lo sviluppo del quadrato di un binomio, la comparsa dei due termini a destra, chiamati termini di interferenza, i quali determinano una gamma di valori, compreso lo zero, che giustificano le frange di distribuzione elettronica osservate sperimentalmente. Al concetto di interferenza ondulatoria viene quindi sostituito quello di \"interferenza di probabilit\u00e0\".\nDa tali considerazioni nacque l'interpretazione della funzione d'onda come ampiezza di probabilit\u00e0 e del suo modulo quadro come densit\u00e0 di probabilit\u00e0. Ne deriva che l'equazione di continuit\u00e0 viene a esprimere la conservazione della probabilit\u00e0.\nSoluzioni dell'equazione di Schr\u00f6dinger.\nPropriet\u00e0 delle soluzioni.\nLa classe di funzioni accettabili come soluzioni dell'equazione di Schr\u00f6dinger \u00e8 data dalle funzioni complesse definite su formula_53 quadrato sommabili. Infatti deve essere:\ncio\u00e8 l'integrale deve convergere a un numero formula_55 finito. Questa costante viene normalizzata, formula_56, per compatibilit\u00e0 con il significato probabilistico della funzione d'onda: l'integrale esteso a tutto lo spazio del modulo quadro della funzione d'onda rappresenta la certezza, uguale a formula_57, che la particella si trovi in un punto qualsiasi dello spazio stesso. Quindi le funzioni accettabili come soluzione sono le funzioni che appartengono a uno spazio lineare complesso chiamato spazio di Hilbert.\nDato che l'equazione di Schr\u00f6dinger \u00e8 lineare, date due possibili soluzioni formula_58 e formula_59, allora anche la funzione d'onda somma formula_60 \u00e8 a sua volta una soluzione dell'equazione. Questa linearit\u00e0, espressa nel principio di sovrapposizione, ha numerose importanti conseguenze sulla dinamica e sulle propriet\u00e0 dei corpi microscopici che obbediscono alle leggi della meccanica quantistica. Supponendo infatti di avere un sistema che ammetta una propriet\u00e0 con due possibili valori, come ad esempio lo spin lungo una direzione, allora una possibile soluzione dell'equazione di Schr\u00f6dinger prevede che il sistema possa essere in una combinazione lineare di due funzioni d'onda, una in cui ad esempio lo spin \u00e8 up, l'altro in cui lo spin \u00e8 down. In un certo senso, \u00e8 come se una particella fosse in contemporanea in diversi stati e non in uno soltanto come viene invece sempre osservata. Questo problema fu affrontato da Schr\u00f6dinger nel celebre paradosso del gatto.\nSoluzioni per una particella libera.\nL'equazione di Schr\u00f6dinger per una particella libera che si muove in uno spazio con una sola dimensione si riduce a\nSeguendo la quantizzazione canonica, questa equazione pu\u00f2 essere ottenuta semplicemente prendendo l'Hamiltoniana di una particella libera:\ne sostituendo all'impulso la derivata rispetto alla coordinata spaziale formula_63, formula_64, e considerando il quadrato formula_65 come la doppia applicazione della derivata, cio\u00e8 la derivata seconda.\nUna possibile soluzione dell'equazione di Schr\u00f6dinger per una particella libera \u00e8 semplicemente la funzione\ndove formula_5 \u00e8 al momento un semplice parametro libero. Infatti:\nda cui si ricava l'uguaglianza membro a membro:\nLa soluzione pi\u00f9 generale pu\u00f2 essere ottenuta considerando la sovrapposizione di diverse soluzioni con differenti parametri liberi formula_5, cio\u00e8 il pacchetto d'onda in una dimensione:\ndove il fattore prima dell'integrale \u00e8 dovuto alla corretta normalizzazione e l'integrale sostituisce la somma per un parametro continuo come formula_5.\nEssendo un'equazione differenziale al primo ordine nel tempo, l'equazione di Schr\u00f6dinger deve essere accompagnata dalla condizione iniziale che stabilisca la forma della funzione d'onda a un certo istante. Ad esempio al tempo formula_74 si pu\u00f2 imporre che la funzione d'onda sia:\nin modo che la sua evoluzione nel tempo esista determinata per ogni istante formula_76. Secondo l'interpretazione di Copenaghen della funzione d'onda la quantit\u00e0:\nrappresenta la probabilit\u00e0 che la particella si trovi nell'intervallo formula_78, se la funzione d'onda \u00e8 stata correttamente normalizzata:\nin modo tale che la probabilit\u00e0 di trovare la particella in qualche punto dello spazio (in questo caso siamo su una retta perch\u00e9 stiamo prendendo in considerazione solo il caso unidimensionale, ma tutto ci\u00f2 vale anche nel caso tridimensionale), deve essere 1 con certezza. Abbiamo inoltre stabilito che le funzioni accettabili come soluzioni dell'equazione di Schr\u00f6dinger siano le funzioni definite in un campo vettoriale complesso e siano quadrato sommabili, cio\u00e8 sia sempre verificata:\nIl fatto che si tratti di un'equazione lineare implica che possiamo considerare la sovrapposizione:\n(dove formula_82 rende valido il principio di sovrapposizione) che \u00e8 anch'essa soluzione dell'equazione di Schr\u00f6dinger. Un'altra caratteristica delle soluzioni dell'equazione di Schr\u00f6dinger \u00e8 che mentre il modulo quadro della funzione d'onda \u00e8 importante perch\u00e9 rappresenta una probabilit\u00e0, la fase dell'onda non ha rilevanza fisica.\nValori medi nelle rappresentazioni dell'impulso e della posizione.\nPoich\u00e9 il significato della funzione d'onda \u00e8 probabilistico si pu\u00f2 parlare di valore medio di una grandezza fisica. Il valore medio della posizione (unidimensionale per semplicit\u00e0) nella rappresentazione delle coordinate \u00e8 dato:\ne pi\u00f9 in generale una qualsiasi funzione di formula_63:\nIl valore medio dell'impulso \u00e8 invece per analogia con il caso classico:\nRisolvendo l'integrando che \u00e8 uguale a:\nsi vede che:\ncio\u00e8\nche \u00e8 la definizione dell'impulso nella rappresentazione delle coordinate e pi\u00f9 in generale qualsiasi funzione di formula_5:\nNella rappresentazione degli impulsi il valor medio dell'impulso \u00e8 semplicemente:\ncon il significato che formula_93 rappresenta la probabilit\u00e0 che la particella o il sistema abbia momento formula_5 determinato nell'intervallo formula_95. Il valor medio di una qualsiasi funzione di formula_5 in questa rappresentazione \u00e8 dato:\nVediamo infine che la posizione nello spazio degli impulsi \u00e8:\ncio\u00e8\nche \u00e8 la definizione della posizione nella rappresentazione dell'impulso e pi\u00f9 in generale qualsiasi funzione di formula_63:\nDa notare la simmetria delle due rappresentazioni. Vediamo che la posizione formula_63 e l'impulso formula_5 devono avere valore medio reale, poich\u00e9 sono grandezze fisiche devono essere direttamente misurabili, cio\u00e8 sono osservabili del sistema, per cui deve valere:\ne\ncio\u00e8 in meccanica quantistica le grandezze fisiche di interesse, le osservabili, tra le quali la posizione e l'impulso, sono operatori hermitiani e questo si pu\u00f2 verificare direttamente.\nSe calcoliamo il commutatore tra la posizione e l'impulso nell'asse x:\ncio\u00e8 si ottiene una delle parentesi fondamentali della commutazione in meccanica quantistica:\nche significa che non si possono misurare simultaneamente posizione e impulso in una direzione con precisione. Mentre:\nQueste parentesi sono le parentesi fondamentali della meccanica quantistica ed esprimono il principio di indeterminazione di Heisenberg.\nSoluzione generale dell'equazione di Schr\u00f6dinger (per potenziali non dipendenti dal tempo).\nL'equazione di Schr\u00f6dinger \u00e8 l'equazione fondamentale della meccanica quantistica. La sua risoluzione in molti casi non \u00e8 possibile, tuttavia esiste un metodo di risoluzione generale che va sotto il nome di metodo di Fourier per la soluzione di equazioni differenziali, il quale permette di ottenere importanti informazioni sul sistema ed \u00e8 un metodo generale applicabile in molti problemi fisici di interesse.\nEsplicitando l'operatore hamiltoniano dell'equazione di Schr\u00f6dinger unidimensionale:\nl'equazione pu\u00f2 essere fattorizzata per variabili, cio\u00e8 la soluzione pu\u00f2 scriversi:\ndove formula_112 \u00e8 una funzione che contiene solo la variabile temporale e formula_113 contiene solo la variabile coordinata. Sostituendo la seconda relazione nella prima si ha:\nSeparando le variabili ai due membri, cio\u00e8 dividendo ambo i membri per formula_115, si ottiene che entrambi i membri devono essere uguali a una stessa costante che si denota con formula_24:\nQuindi si hanno due equazioni separate:\nLa prima equazione si risolve subito:\ndove formula_120 \u00e8 una costante: questa d\u00e0 la dipendenza dal tempo della funzione d'onda formula_39. La seconda equazione \u00e8 detta \"equazione di Schr\u00f6dinger indipendente dal tempo\", e ha la forma di un'equazione agli autovalori per l'operatore hamiltoniano:\nessa rappresenta gli stati stazionari del sistema, cio\u00e8 gli stati che non dipendono dal tempo. Questa equazione si risolve trovando lo spettro degli autovalori che pu\u00f2 essere discreto o continuo o nel caso pi\u00f9 generale sia discreto che continuo e quindi degli autovettori associati in modo che nel caso pi\u00f9 generale la funzione d'onda si pu\u00f2 scrivere:\ndove formula_124 sono coefficienti dipendenti da formula_24, i primi nel caso discreto e i secondi nel caso continuo, mentre formula_24 rappresenta l'energia del sistema. Quindi l'operatore hamiltoniano fornisce la dipendenza temporale della funzione d'onda e permette tramite la soluzione dell'equazione di Schr\u00f6dinger di risolvere il problema agli autovalori per l'energia.\nAutofunzioni dell'energia.\nSupponiamo inizialmente che la soluzione dell'equazione di Schr\u00f6dinger indipendente dal tempo abbia uno spettro discreto di autovalori, allora la funzione d'onda formula_127 pu\u00f2 essere sviluppata come:\ndove i coefficienti formula_129 sono unicamente determinati, infatti:\ndove formula_131 sono ancora le autofunzioni dell'energia. L'unica restrizione \u00e8 che la funzione d'onda deve essere normalizzata e quadrato sommabile:\ne di conseguenza anche le autofunzioni devono essere normalizzate:\nL'equazione di Schr\u00f6dinger dipendente dal tempo si scrive:\nUtilizzando lo sviluppo della funzione d'onda formula_127, la soluzione \u00e8:\nquindi la funzione d'onda completa \u00e8:\nSe lo spettro \u00e8 continuo invece si pu\u00f2 sviluppare la funzione d'onda in termini di autofunzioni di energia nel modo:\ndove formula_131 sono ancora autofunzioni dell'energia, e queste devono essere normalizzate:\ndove interviene la funzione Delta di Dirac. I coefficienti formula_141 sono automaticamente determinati, infatti:\nquindi la funzione d'onda completa \u00e8:\nL'equazione di Schr\u00f6dinger unidimensionale ammette una propriet\u00e0 speciale. Non esistono degenerazioni dei livelli di energia: a ogni autovalore formula_144 discreto corrisponde un solo autostato.\nEvoluzione relativistica.\nL'equazione di Schr\u00f6dinger, essendo basata sull'Hamiltoniana classica, non pu\u00f2 rappresentare il comportamento quantistico di particelle con massa nulla, come i fotoni. Un importante sviluppo risult\u00f2 pertanto fondamentale per introdurre anche il formalismo della relativit\u00e0 speciale, e port\u00f2 alle due equazioni, di Klein Gordon e di Dirac, che rappresentano, rispettivamente, particelle a spin formula_149 (dette anche particelle scalari) e particelle a spin formula_150."}
{"id": "37880", "revid": "599013", "url": "https://it.wikipedia.org/wiki?curid=37880", "title": "Qed", "text": ""}
{"id": "37881", "revid": "486946", "url": "https://it.wikipedia.org/wiki?curid=37881", "title": "Medicina Veterinaria", "text": ""}
{"id": "37882", "revid": "4", "url": "https://it.wikipedia.org/wiki?curid=37882", "title": "Mohammed Qissi", "text": ""}
{"id": "37885", "revid": "154893", "url": "https://it.wikipedia.org/wiki?curid=37885", "title": "Martin Luther", "text": ""}
{"id": "37887", "revid": "1318658", "url": "https://it.wikipedia.org/wiki?curid=37887", "title": "Rotary International", "text": "Il Rotary International \u00e8 un club di servizio internazionale sorto a Chicago nel 1905. Riunisce tutti i \"Rotary Club\", oltre 33.000, in quasi tutte le nazioni del mondo, con complessivamente oltre 1.200.000 soci, denominati \"Rotariani\".\nIl Rotary ha ispirato la fondazione di altri \"service club\" quali il Kiwanis (fondato nel 1915), il Lions (fondato nel 1917), lo Zonta (fondato nel 1919) e il Soroptimist (fondato nel 1921).\nTra gli altri riconoscimenti per i Rotariani vi \u00e8 anche il \"Rotary Membership Awards\" .\nFilosofia.\n\"Service above self\" - nella traduzione italiana ufficiale \"Servire al di sopra di ogni interesse personale\" - \u00e8 il motto ufficiale del Rotary e ne esprime in modo conciso la filosofia.\nSecondo lo statuto del Rotary, gli obiettivi cui tutti i Rotariani devono tendere sono:\nSuccessivamente alla stesura dello statuto rotariano, nel 1932 il Rotariano Herbert J. Taylor concep\u00ec la \"prova delle quattro domande\", un codice etico che undici anni pi\u00f9 tardi fu adottato ufficialmente dal Rotary. La prova, tradotta in oltre 100 lingue, consiste nel porsi quattro domande fondamentali:\nCi\u00f2 che penso, dico o faccio: 1) risponde a verit\u00e0? 2) \u00e8 giusto per tutti gli interessati? 3) promuover\u00e0 la buona volont\u00e0 e migliori rapporti d'amicizia? 4) sar\u00e0 vantaggioso per tutti gli interessati?\nStoria.\nIl primo Rotary Club fu fondato a Chicago dall'avvocato Paul P. Harris; il 23 febbraio 1905 vi tenne la prima riunione con i suoi amici Sylvester Schiele, un commerciante di carbone, Gustav E. Loehr, un ingegnere minerario, e Hiram E. Shorey, un sarto.\nFin dall'inizio sono visibili alcuni principi basilari del Rotary: i quattro provenivano da diverse nazioni, appartenevano a diverse confessioni religiose e rappresentavano diverse professioni. Lo scopo dichiarato del club era una sincera amicizia tra i soci.\nPoco dopo un quinto socio entr\u00f2 nel sodalizio, il tipografo Harry Ruggles. Schiele viene eletto primo presidente; viene deciso il nome \"Rotary Club\" in riferimento alle riunioni settimanali, tenute a \"rotazione\" nei relativi uffici; viene deciso altres\u00ec il logo rotariano, una ruota dentata come simbolo dell'attivit\u00e0 professionale, successivamente modificato pi\u00f9 volte graficamente. La ruota rappresenta anche il tipico tavolo conviviale a 8, numero ritenuto perfetto per la convivalit\u00e0 (numero pari, quattro coppie, numero massimo oltre il quale, durante il servizio a tavola, non si aspetta che tutti i commensali siano serviti). I denti della ruota sono 24 e il numero corrisponde alle conviviali semestrali ordinarie che il ROTARY International consiglia ai club aderenti.\nEntro la fine del 1905 i soci del primo Rotary Club erano diventati 30. Nello stesso anno l'aiuto per le persone meno fortunate venne dichiarato un'importante finalit\u00e0 della vita rotariana; curiosa \u00e8 la prima attivit\u00e0 benefica intrapresa: la costruzione di un servizio igienico pubblico sulla piazza del municipio di Chicago.\nIl secondo Rotary Club venne fondato nel 1908 a San Francisco, il \"National Association of Rotary Clubs\" nel 1910; nello stesso anno nacque anche il primo Rotary Club fuori dai confini degli Stati Uniti nel 1910, a Winnipeg nel Canada. Questo fu seguito dal primo club al di fuori del Nord America, nel 1911 a Dublino in Irlanda. L'idea si estese poi rapidamente a molte nazioni; altri club internazionali dei primi anni furono quello di Cuba e dell'India, rispettivamente fondati nel 1916 e nel 1920. Il nome fu cambiato in Rotary International nel 1922, in quanto si erano insediati club nei cinque continenti. Il Rotary Club Milano, istituito il 20 dicembre 1923, \u00e8 il primo Rotary Club nato in Italia e uno tra i primi in Europa. Dopo il crollo del muro di Berlino e la dissoluzione dell'Unione Sovietica sono stati fondati numerosi Rotary club nell'Europa orientale e centrale, tra cui il primo club russo, costituito nel 1990. Da allora l'organizzazione ha visto una straordinaria crescita nella regione.\nIl Rotary, fondato nel 1905, nel 1989 ha aperto le porte alle donne. Al 2008 ci sono 188.000 Rotariane nel mondo; un 20% dei singoli Rotary Club, in molti casi quelli pi\u00f9 antichi, \u00e8 rimasto esclusivamente maschile; da alcuni anni \u00e8 in atto una discreta, ma continuativa pressione da parte del Rotary International a favore di un'apertura alle donne anche nei club pi\u00f9 conservatori.\nIl Rotary si \u00e8 affacciato al XXI secolo con un rinnovato impegno nel far fronte ai bisogni della societ\u00e0, dalle questioni sanitarie, a quelle ambientali, all'analfabetismo, dalla fame e sete ai problemi dell'infanzia a rischio.\nFin dal 2006, ha sposato il progetto di Civicrazia, che \u00e8 la coalizione di soggetti e Associazioni, impegnati affinch\u00e9 il potere pubblico sia davvero al servizio del Cittadino. Ne fanno parte oltre 4000 Associazioni impegnate per la tutela dei diritti e per la rappresentanza di rilevanti interessi sociali ed il Rotary ne costituisce una delle 20 Associazioni Guida.\nA un secolo dalla fondazione, il Rotary continua a essere orgoglioso della propria storia. In ricordo del primo luogo di riunione - la stanza 711 dell'Unity Building di Chicago \u2013 gli arredi d'epoca sono stati trasportati nell'attuale sede centrale del Rotary dove possono essere visti dai Rotariani provenienti da tutto il mondo.\nI Rotariani.\nCiascun Rotary Club sceglie i propri soci tra i rappresentanti delle categorie professionali presenti nella citt\u00e0 o sul territorio; sono considerati possibili candidati le persone adulte di buona reputazione, in particolare i titolari, soci, amministratori o funzionari di un'impresa, le persone che esercitano un'attivit\u00e0 o una professione stimata, le persone che ricoprono un'importante posizione in un'impresa o professione rispettabile e riconosciuta, con funzioni direttive e autorit\u00e0 decisionale; i leader nelle proprie comunit\u00e0, nonch\u00e9 persone con particolari meriti culturali.\nInizialmente non era permessa l'appartenenza contemporanea ad un altro \"service club\", oggi invece \u00e8 possibile. \nDai primi anni Duemila i criteri delle \"classifiche professionali\" sono meno severi, ma l'obiettivo \u00e8 quello di ottenere uno specchio della composizione sociale della propria zona sotto l'aspetto professionale.\nUn candidato pu\u00f2 essere proposto da uno o pi\u00f9 \"soci presentatori\"; solo con l'assenso di tutti i soci entra nel club. Come principio di buona fede, l'assenso non deve essere espresso. Se nessun socio adduce motivi di opposizione all'ingresso del nuovo socio, il candidato viene ammesso di diritto. La qualit\u00e0 di Rotariano \u00e8 personale e non ha alcuna scadenza; l'ingresso nel Rotary Club di un'altra localit\u00e0 in caso di trasferimento, gi\u00e0 prima favorita dalle regole rotariane, \u00e8 diventata pressoch\u00e9 automatica con le modifiche intervenute nei primi anni del XXI secolo.\nMolti rinomati professionisti, imprenditori, scienziati, artisti, diplomatici, politici ed altre persone note erano o sono Rotariani. Guglielmo Marconi, scienziato e inventore, Premio Nobel per la fisica era socio del RC Bologna; il fisico Arthur Holly Compton, Premio Nobel 1927, del RC St. Louis; l'inventore e costruttore aeronautico Orville Wright dell'RC Dayton, Ohio. Tra gli artisti pi\u00f9 noti si possono nominare i compositori Jean Sibelius (RC Helsinki) e Franz Leh\u00e1r (RC Vienna), gli scrittori Thomas Mann, Premio Nobel per la letteratura (RC Monaco di Baviera), e Norman Vincent Peale (RC New York), il regista Cecil B. DeMille (RC Hollywood), il cantante lirico Luciano Pavarotti (RC Modena), il teologo Hans K\u00fcng (RC Reutlingen-T\u00fcbingen). Noti Rotariani sono i politici J. William Fulbright (RC Fayetteville) e Hans-Dietrich Genscher (RC Bonn S\u00fcd-Bad Godesberg); anche i presidenti degli Stati Uniti Harding (RC Washington), Woodrow Wilson (RC Birmingham, Alabama) e Kennedy (RC Hyannis, Massachusetts) facevano parte del mondo rotariano.\nOrganizzazione.\nIl Rotary \u00e8 strutturato in Club, raggruppati in Distretti, a loro volta raggruppati in Zone.\nCiascun Rotariano \u00e8 socio di un singolo Rotary Club, sovente abbreviato \"RC\". Le dimensioni dei club vanno da una ventina di persone - anche meno in casi eccezionali, in particolare nelle nazioni piccole - fino al record al luglio 2008 detenuto dal RC Seattle, con 659 soci. Un numero tra 30 e 100 soci pu\u00f2 essere considerato normale per un RC in un Paese occidentale.\nSolitamente il primo RC di una citt\u00e0 porta il nome della stessa citt\u00e0 - quale \"RC Milano\" - mentre quelli fondati successivamente sono contrassegnati dal nome di una zona o di un quartiere - \"RC Milano Est\", \"RC Milano Linate\" - o anche di un importante punto di riferimento concreto o astratto, come nel caso dei \"RC Milano Duomo\", \"RC Milano Visconteo\", \"RC Milano Scala\", \"RC Milano Leonardo da Vinci\" e \"RC Milano Europa\", o infine di monumenti o toponimi geografici \"RC Varese Verbano\" o \"RC Treviglio e Pianura Bergamasca\".\nL'amministrazione di ciascun Rotary Club \u00e8 autogestita; per tutte le funzioni importanti vale il principio dell'annualit\u00e0; il presidente, il segretario, il tesoriere e le altre cariche sociali vengono eletti per un anno rotariano, dal 1\u00ba luglio al 30 giugno dell'anno successivo; in nessun caso percepiscono compensi per la propria attivit\u00e0.\nLa parte centrale della vita rotariana \u00e8 l'incontro settimanale - in italiano \"riunione\" o \"conviviale\", a livello internazionale \"meeting\" - in giorni e orari prefissati, stabiliti dal singolo RC e pubblicati, in modo da rendere pi\u00f9 agevole la partecipazione di Rotariani appartenenti ad altri RC. Nei Paesi europei si tratta il pi\u00f9 delle volte di una riunione conviviale dopo mezzogiorno oppure di sera, raramente di una riunione mattutina prima del lavoro, di una riunione serale dopo cena o in altri orari. La riunione settimanale \u00e8 un amichevole incontro sociale e nel contempo il momento per organizzare le attivit\u00e0 di servizio.\nNessuna persona fa parte direttamente del Rotary International, che invece \u00e8 l'organizzazione mondiale di tutti i Rotary Club, con sede a Evanston, un sobborgo di Chicago.\nAttivit\u00e0.\nNumerose sono le iniziative e i servizi sociali a livello locale, nazionale e internazionale che i soci svolgono gratuitamente, autofinanziandosi anche attraverso la Fondazione Rotary, un'associazione senza fini di lucro la cui missione consiste nell'aiutare i Rotariani, con sovvenzioni e programmi, a promuovere la pace, la buona volont\u00e0 e la comprensione internazionale attraverso il miglioramento delle condizioni sanitarie, il sostegno all'istruzione e la lotta alla povert\u00e0, o attingendo a contributi raccolti attraverso azioni di servizio svolte sul territorio.\nTra esse si ricordano:\nProgrammi umanitari.\n\"Polio Plus\".\nIl Rotary International \u00e8 tra i partner del \"Progetto Polio Plus\", iniziato oltre 20 anni fa su idea di un Italiano, Sergio Mulitsch di Palmenberg e del suo club (Rotary Club Treviglio e Pianura Bergamasca) e collabora nel completare la vaccinazione a livello mondiale di tutti bambini contro la poliomielite, insieme all'Organizzazione Mondiale della Sanit\u00e0, all'UNICEF e al Centers for Disease Control and Prevention.\nIl contributo finanziario del Rotary International all'iniziativa ha superato i 1000 milioni di dollari americani (2012). La Bill e Melinda Gates Foundation ha donato alla Rotary Foundation 355 milioni di dollari americani a favore del progetto Polio Plus. La Rotary Foundation si \u00e8 impegnata allo stesso modo a raccogliere altri 200 milioni di dollari vincendo la sfida (2011).\nUn grande risultato \u00e8 stato raggiunto nel 2011: l'India, Paese endemico, non ha registrato, per la prima volta nella storia, nessun caso di poliomielite, portando al 99,5% il risultato della eradicazione della malattia dal globo. Permangono tuttavia difficolt\u00e0 ad attuare la missione in alcuni Paesi che presentano notevoli problemi di sicurezza, come Nigeria e Afghanistan; in questo ultimo Paese un volontario del Rotary \u00e8 stato ucciso (ottobre 2012) dai talebani, i quali si oppongono alla campagna sanitaria perch\u00e9 improvvisamente la scambiano come una ingerenza dell'Occidente e dei suoi servizi segreti sul loro territorio.\nProgrammi educativi.\nBorse di Studio.\nLa Fondazione Rotary sponsorizza e finanzia uno dei pi\u00f9 estesi programmi di borse di studio del mondo.\nOgni anno vengono assegnate 110 borse per gli studi sulla pace (60 master e 50 diplomi di sviluppo professionale) mediante un concorso internazionale per i sette Centri Internazionali di Studi Rotariani istituiti presso sette universit\u00e0 partner: Universit\u00e0 Chulalongkorn, Universit\u00e0 Duke, Universit\u00e0 della Carolina del Nord a Chapel Hill, International Christian University, Universidad del Salvador, Universit\u00e0 di Bradford, Universit\u00e0 della California, Universit\u00e0 del Queensland.\nVi sono poi sovvenzioni concesse a docenti universitari disposti a insegnare in un Paese in via di sviluppo per un periodo di 3-10 mesi. Dal 1985 hanno partecipato al programma pi\u00f9 di 430 docenti universitari, per un totale di oltre 4 milioni di USD.\nScambio Giovani.\nUno dei programmi di maggior visibilit\u00e0 del Rotary International \u00e8 il \"Rotary Youth Exchange\", un programma di scambio per studenti della scuola secondaria.\nGli scambi a lungo termine si svolgono normalmente nel quarto anno delle scuole superiori e hanno la durata di un intero anno accademico, nel quale lo studente alloggia presso 2-3 famiglie ospitanti e ha l'obbligo di frequentare le scuola locale.\nGli scambi a breve termine hanno una durata che varia da qualche settimana a qualche mese e possono prendere la forma di soggiorni in famiglia, tour o campi estivi.\nRYLA (Rotary Youth Leadership Awards) e RYPEN (Rotary Youth Program of Enrichment).\nSono programmi rotariani di formazione rivolti rispettivamente a giovani dai 19 ai 30 anni e a ragazzi dai 14 ai 18 anni.\nIl RYLA e il RYPEN si prefiggono di sviluppare nei giovani le qualit\u00e0 di leadership, il senso di responsabilit\u00e0 civica e la crescita personale.\nRiconoscimenti rotariani.\nIn ambito rotariano vengono conferiti diversi riconoscimenti sia a Rotariani sia a persone e istituzioni non appartenenti al Rotary.\nCiascun Rotary Club pu\u00f2 nominare, per uno o per pi\u00f9 anni rotariani, uno o pi\u00f9 soci onorari; tale nomina non comporta n\u00e9 i doveri n\u00e9 i diritti del socio attivo, tranne il diritto alla partecipazione alle riunioni; si tratta di un riconoscimento per una persona che si sia distinta ai sensi degli ideali rotariani, solitamente conferito da un RC della citt\u00e0 di provenienza o di residenza della persona insignita. In molti casi si tratta di politici; Neville Chamberlain, Winston Churchill e Margaret Thatcher erano soci onorari di uno o pi\u00f9 RC, cos\u00ec anche Franklin D. Roosevelt, Dwight D. Eisenhower, Ronald Reagan, George W. Bush e Augusto Pinochet; hanno ottenuto tale riconoscimento anche Giulio Andreotti, Emilio Colombo, Oscar Luigi Scalfaro, Silvio Berlusconi, Romano Prodi e Leoluca Orlando. Anche regnanti e membri delle relative famiglie si trovano tra i soci onorari, cos\u00ec Ranieri III (Principato di Monaco) e Bernhard van Lippe-Biesterfeld (Paesi Bassi). Noti scienziati e scopritori nominati Rotariani Onorari sono Thomas Edison, Charles Lindbergh, Thor Heyerdahl, Albert Schweitzer, Albert Sabin, Rita Levi-Montalcini e Carlo Rubbia. Anche artisti come Walt Disney, giornalisti come Indro Montanelli e industriali come Gianni Agnelli sono stati insigniti del titolo. Risultano anche molti soci onorari meno conosciuti a livello internazionale: imprenditori, artisti, scienziati.\nIl riconoscimento Paul Harris Fellow, spesso abbreviato PHF, in italiano occasionalmente tradotto come \"Amico di Paul Harris\", \u00e8 la massima onorificenza rotariana, istituita nel 1947, alla morte del fondatore. Essa viene assegnata da un Club Rotary, occasionalmente anche da un Distretto, a un rotariano o ad una personalit\u00e0 esterna al Rotary (in molti casi a chi ha collaborato con il Rotary) che si sia distinto per l'impegno di servizio in iniziative umanitarie, sociali o culturali. In corrispondenza di ciascun \"PHF\" assegnato il club che lo conferisce versa l'importo di 1.000 dollari alla Fondazione Rotary.\nLa \"famiglia rotariana\".\nCon il termine \"famiglia rotariana\" in ambito rotariano viene spesso indicato l'insieme del Rotary e delle sue associazioni giovanili \"Rotaract\" e \"Interact\" e l'associazione femminile \"Inner Wheel\".\nIn non poche occasioni le iniziative umanitarie, sociali o culturali vengono intraprese insieme da due o pi\u00f9 di questi 'partner che condividono i valori rotariani.\nL'Interact \u00e8 un'associazione di club di servizio istituita dal Rotary International per i giovani di et\u00e0 compresa tra i 12 e i 18 anni, in Italia anche fino a 19, in considerazione del termine della scuola secondaria. Ciascun Interact \u00e8 patrocinato dal Rotary Club locale che fornisce aiuti, consulenza e supervisione. A livello mondiale l'Interact ha oltre soci in pi\u00f9 di club di 109 paesi.\nIl Rotaract Club \u00e8 un'associazione di giovani fra i 18 e i 30 anni, patrocinata anch'essa dal Rotary Club locale. Al Rotaract appartengono oltre 8000 club in 155 paesi.\nI Rotex sono invece gruppi di ex-\"exchange students\" che si riuniscono dopo il periodo passato all\u2019estero con lo scopo di aiutare i futuri \"exchange students\".\nAnche i club femminili Inner Wheel, fondati nel 1924 e composti da oltre socie in oltre 100 nazioni, sono un'emanazione del Rotary.\n\"Fellowship rotariane\".\nI Circoli Rotary sono gruppi internazionali che condividono le stesse passioni. Fare parte di questi circoli \u00e8 un modo divertente per fare amicizie con persone di tutto il mondo, esplorare un hobby o professione e migliorare la propria esperienza nel Rotary.\nI Circoli in Italia:\nIl Rotary in Italia.\nIl 19 giugno 1923 venne fondato a Milano il primo Rotary Club italiano, di chiara ispirazione anglosassone; tra i soci fondatori vi furono l'industriale scozzese James Henderson, primo presidente del nuovo club, l'ingegnere irlandese Leo Giulio Culleton, primo segretario dell'RC Milano, un giornalista inglese e un avvocato italiano.\nDopo la fine della seconda guerra mondiale il Rotary in Italia crebbe rapidamente; al 31 gennaio 2009 conta soci in 763 club. Due italiani hanno guidato il Rotary International in qualit\u00e0 di presidente internazionale, Gian Paolo Lang (RC Livorno) nell'anno 1956/57 e Carlo Ravizza (RC Milano Sud Ovest) nel 1999/2000.\nRotary in Italia:\n\u00bb Zona 14 che comprende anche Malta e San Marino\n\u00bb 13 distretti in Italia\n\u00bb In media, 77 Club per Distretto\n\u00bb 768 Club\n\u00bb Media di 56 soci per Club\n\u00bb Pi\u00f9 di soci circa\nIl \"Distretto 2031\" comprende le regioni Piemonte e Valle d'Aosta; il \"Distretto 2032\" comprende Liguria e Basso Piemonte (questi due Distretti erano precedentemente uniti in un unico Distretto 2030); il Distretto 2040, che comprendeva la Lombardia settentrionale, si \u00e8 diviso da luglio 2013 in \"Distretto 2041\" (citt\u00e0 di Milano e comuni limitrofi) e \"Distretto 2042\" (Lombardia settentrionale); il \"Distretto 2050\" include la Lombardia meridionale e orientale nonch\u00e9 la provincia di Piacenza, il \"Distretto 2060\" le regioni Trentino-Alto Adige, Veneto e Friuli Venezia Giulia; il Distretto 2070 si \u00e8 scisso nel luglio 2013, dando luogo al \"Distretto 2071\" (Toscana) e al \"Distretto 2072\" (Emilia-Romagna e Repubblica di San Marino). I RC del Lazio e della Sardegna formano il \"Distretto 2080\", quelli delle regioni Abruzzo, Marche, Molise e Umbria il \"Distretto 2090\". Le regioni Calabria e Campania, insieme con il territorio di Lauria (Basilicata), costituiscono invece il \"Distretto 2100\"; nel \"Distretto 2110\" si trovano i RC della Sicilia e anche quelli situati nella Repubblica di Malta, mentre alle regioni Basilicata e Puglia corrisponde il \"Distretto 2120\".\nFondato il 2 ottobre 2012, l\"'eClub 2050\" \u00e8 formalmente appartenente al Distretto 2050, ma di fatto composto da soci residenti in tutte le parti del mondo. Si tratta del primo esempio in assoluto di Rotary Club italiano, e uno dei primissimi a livello globale, in cui le riunioni avvengono prevalentemente online o attraverso videoconferenza.\nNel 2016 nel distretto 2071, Toscana, \u00e8 nato un altro e-club, il Rotary e-Club distretto 2071, ed altri ne sono stati costituiti in tutto il mondo.\nNasce a Maggio del 2021 il Rotary Club Passport Innovation, Distretto 2110.\nPresidente Fondatore Fabrizio Capaccioli, Governatore Alfio di Costa. L\u2019impronta data al Club dal suo Presidente fondatore \u00e8 intercettare il futuro, per guidarlo secondo un\u2019etica di responsabilit\u00e0 e inclusione sociale, innovazione e sostenibilit\u00e0, in linea con gli SDG\u2019s (Obiettivi di sviluppo sostenibile) dell'Agenda 2030. Il mondo si sta trasformato ad una eccezionale velocit\u00e0 e, continuer\u00e0 a farlo, con modalit\u00e0 di produzione e consumo completamente nuove, caratterizzate da una nuova sostenibilit\u00e0. I Progetti di Service portati avanti dal Club non sono necessariamente ancorati ad un territorio, ma dinamici, liquidi quasi, per approdare ovunque ci sia bisogno del Rotary Club Passport Innovation. Il termine \u201cpassport\u201d si riferisce alla capacit\u00e0 di passare pi\u00f9 facilmente da club a club, partecipando a riunioni o ad attivit\u00e0 di altri club in Italia e nel mondo. Tutti i Rotariani possono visitare altri club quando viaggiano, ma i passport club incoraggiano i loro soci a farlo regolarmente, per riportare nuove idee ai loro club di appartenenza."}
{"id": "37889", "revid": "958185", "url": "https://it.wikipedia.org/wiki?curid=37889", "title": "Legge di conservazione", "text": "In fisica una legge di conservazione, o principio di conservazione, \u00e8 una legge fondamentale che descrive il mantenersi invariato nel tempo del valore di una grandezza in un sistema isolato. Le leggi di conservazione sono molteplici e caratterizzano tutti gli ambiti della fisica; si distinguono in leggi \"solari\", verificate per ogni sistema isolato, e leggi \"approssimate\", vere solo in presenza di determinate condizioni.\nDal punto di vista della filosofia della scienza, queste leggi, assieme ai fenomeni ciclici o periodici, assumono importanza fondamentale nel regolare profondamente il comportamento della natura, essendo in grado, ancor pi\u00f9 delle altre leggi fisiche, di conferirle ordine e logica rispetto all'apparente disordine o caos.\nStoria.\nNel 1774, Antoine Lavoisier dimostr\u00f2 sperimentalmente che la materia non pu\u00f2 essere creata o distrutta, ma solo trasformata (v. Legge della conservazione della massa di Lavoisier). Allo stesso tempo, la meccanica classica del '600-'700 mostrava la validit\u00e0 dello stesso principio per l'energia meccanica (Legge della conservazione della massa fisica). Nella seconda met\u00e0 del XIX secolo, le scoperte di diversi scienziati, tra i quali James Prescott Joule, Carnot, Thomson, Rudolf Clausius e Michael Faraday, svelarono ulteriormente che lo stesso principio valeva per tutta l'energia compresa l'energia termica (Legge di conservazione dell'energia), pervenendo a una compiuta descrizione dei primi due principi della termodinamica. Fino ai primi anni del novecento si pensava che la materia e l'energia fossero due grandezze separate, prive di alcun punto di contatto, finch\u00e9, nel 1905, Albert Einstein formul\u00f2 la celeberrima equazione E = mc\u00b2, che esprimeva la relazione di equivalenza tra energia e massa, che si rivelavano due aspetti della stessa realt\u00e0 fisica affermando, pi\u00f9 esattamente, che la materia non \u00e8 altro che una forma molto concentrata di energia. Questa rivoluzionaria scoperta di Einstein diede origine al principio di conservazione della massa-energia.\nLeggi di conservazione esatte.\nLe leggi di conservazione esatte sono quelle in cui la quantit\u00e0 che si conserva, o costante del moto, assume esattamente lo stesso valore nello stato iniziale e finale di un sistema isolato che subisce un processo di trasformazione qualsiasi. Esse sono, in particolare:\nViceversa, se la grandezza fisica \u00e8 una costante del moto solo per determinati processi, allora si parla di leggi di conservazione approssimate. Ad esempio, la legge di conservazione della massa prevede una piccola approssimazione relativa alla questione del difetto di massa. Del resto, in fisica atomica ed in fisica nucleare, questa legge deve essere sostituita dalla pi\u00f9 estensiva formulazione della legge di conservazione dell'energia."}
{"id": "37892", "revid": "1437331", "url": "https://it.wikipedia.org/wiki?curid=37892", "title": "Fosfolipide", "text": "I fosfolipidi sono una classe di lipidi che contengono fosfato; presentano una testa polare idrofila a base di fosfato e una coda apolare idrofoba, e sono quindi molecole anfifiliche.\nA livello biologico i fosfolipidi partecipano alla struttura delle membrane cellulari ed in particolare alla modificazione della permeabilit\u00e0 selettiva di queste ultime.\nGlicerofosfolipidi.\nI glicerofosfolipidi (o fosfogliceridi) sono tutti derivati dall\"sn\"-glicerolo-3-fosfato, nel quale il glicerolo (CH2OH-CHOH-CH2OH) \u00e8 esterificato in posizione 3 con acido ortofosforico (H3PO4). Nei glicerofosfolipidi il glicerolo \u00e8 esterificato in posizione 2 con un acido grasso, mentre in posizione 1 possono essere legati diverse classi di composti; poich\u00e9 il carbonio 2 \u00e8 asimmetrico, esistono due stereoisomeri possibili: L e D. In natura i glicerofosfolipidi sono tutti appartenenti alla serie L.\nIn rapporto alla natura della molecola che si lega alla posizione 1 del glicerolo si possono distinguere tre sottoclassi di glicerofosfolipidi: 1,2-di-acil-fosfolipidi, 1-alchil-2-acil-fosfolipidi, 1-alchenil-2-acil-fosfolipidi. La prima sottoclasse comprende fosfolipidi esteri, mentre le altre due fosfolipidi eteri.\nDiacil-fosfolipidi.\nI diacil-fosfolipidi possono essere considerati come derivati dell'acido fosfatidico, nel quale il glicerolo \u00e8 esterificato in posizione 1 e 2 con acidi grassi e in posizione 3 con acido ortofosforico. L'acido ortofosforico, oltre alla esterificazione con il glicerolo, presenta una seconda esterificazione con un alcol (amminoalcol o un amminoacido con gruppo alcolico o uno zucchero).\nDi conseguenza i diacil-fosfolipidi vengono indicati con il prefisso fosfatidil-, cui segue il nome del composto esterificato con il gruppo fosfato (es. fosfatidil-colina, fosfatidil-etanolammina, fosfatidil-inositolo). Nei fosfolipidi si trovano due tipi di acidi grassi: quelli saturi, in cui tutti gli atomi di carbonio sono saturi, e quelli insaturi, nei quali sono presenti uno o pi\u00f9 doppi legami. L'acido grasso in posizione 2 dei diacil-fosfogliceridi delle membrane cellulari \u00e8 usualmente insaturo.\nAlchil-acil-fosfolipidi.\nGli alchil-acil-fosfolipidi presentano un alcol a lunga catena eterificato con l'OH in posizione 1 del glicerolo. Questi composti vengono denominati secondo lo schema 1-alchil-2-acil-glicero-3-fosfo-, seguito dal nome del composto esterificato all'acido ortofosforico.\nIl PAF (Platelet-activating factor) 1-O-esadecil-2-acetil-glicero-3-fosfocolina, importante mediatore delle reazioni infiammatorie, appartiene a questo gruppo di glicerofosfolipidi ed \u00e8 caratterizzato dalla sostituzione dell'acido grasso in posizione 2 con acido acetico.\nAlchenil-acil-fosfolipidi.\nGli alchenil-acil-fosfolipidi possono essere considerati come derivati dell'acido plasmalogenico, analogo dell'acido fosfatidico, in cui per\u00f2 il glicerolo \u00e8 eterificato in posizione 1 con un alcol alfa, beta insaturo (alchenile) in luogo dell'acido grasso (legame viniletereo), per cui questi composti vengono denominati plasmalogeni.\nI plasmalogeni vengono denominati con il prefisso plasmalogenil- o plasmenil-, seguito dal nome del composto esterificato con l'acido ortofosforico (es. plasmalogenil-etanolammina).\nSfingofosfolipidi.\nGli sfingofosfolipidi contengono, al posto del glicerolo, un amminoalcol a lunga catena: la sfingosina (C18).\nNegli sfingofosfolipidi, il gruppo amminico della sfingosina \u00e8 legato con legame ammidico al gruppo carbossilico di un acido grasso (formando un composto chiamato ceramide ), mentre il suo gruppo ossidrilico \u00e8 unito con legame estere all'ortofosfato. Il gruppo ortofosfato \u00e8 a sua volta esterificato con un amminoalcol, generalmente la colina, dando un composto chiamato sfingomielina o ceramide-1-fosforilcolina.\nChimica-fisica dei fosfolipidi.\nI fosfolipidi sono molecole fortemente asimmetriche, caratterizzate dall'avere una voluminosa porzione alifatica apolare (coda), che \u00e8 costituita dalle catene alifatiche non ramificate degli acidi grassi e della sfingosina, ed una pi\u00f9 piccola estremit\u00e0 polare (testa), costituita dall'ortofosfato e dal composto alcolico ad esso esterificato, che pu\u00f2 contenere i gruppi ossidrilico (OH), carbossilico (COOH), amminico (NH2) o lo ione ammonio quaternario (N+(CH3)3).\nPer la loro struttura, i fosfolipidi manifestano propriet\u00e0 idrofile nella testa e propriet\u00e0 idrofobiche nella coda, per questo i fosfolipidi risultano sostanze anfipatiche (o anfifiliche). Tuttavia le caratteristiche idrofobiche sono dominanti, per cui i pi\u00f9 comuni fosfolipidi sono insolubili in acqua, mentre risultano solubili nei solventi organici non polari (benzene, eteri, triclorometano o cloroformio, tetracloruro di carbonio, ecc.).\nInfatti, in acqua, a valori neutri di pH, i gruppi carbossilici, ossidrilici o amminici, presenti nelle teste polari, sono dissociati e quindi in grado di solvatarsi, cio\u00e8 di legare molecole di acqua, attraverso lo stabilirsi di forze elettrostatiche. Ma, la preponderanza che le catene alifatiche hanno nella molecola dei fosfolipidi non consente la solvatazione totale e quindi una completa solubilit\u00e0. Questo fa s\u00ec che in un sistema acqua-aria, i fosfolipidi tendano a disporsi sulla superficie, con le teste rivolte verso la fase acquosa e le code verso quella gassosa, provocando una diminuzione della tensione superficiale (tensioattivit\u00e0 dei fosfolipidi). Immergendo i fosfolipidi in acqua possiamo constatare che le teste di questi interagiranno con l'acqua mentre le code (idrofobiche) si disporranno a forma di micelle in cerchio (per esempio come quando mettiamo del detersivo in acqua) non interagendo con l'acqua. Nonostante l'insolubilit\u00e0 in acqua, i fosfolipidi possono disperdersi in acqua, dando luogo ad emulsioni.\nI diacil-fosfolipidi contenenti colina, detti genericamente lecitine, sono sostanze bianche, igroscopiche, cerose, molto solubili in etere, in alcol e nei grassi, per cui risultano essere potenti agenti emulsionanti.\nPolimorfismo dei fosfolipidi.\nInoltre, le loro caratteristiche strutturali (forma allungata; marcata asimmetria; carattere polare presente in una porzione ristretta della molecola, con netta suddivisione della porzione polare da quella apolare; possibilit\u00e0 di formare due ordini di legami, interazioni forti tra le teste polari e interazioni deboli tra le code alifatiche) consentono ai fosfolipidi di presentare fasi liquido-cristalline.\nLa fase liquido-cristallina (o di cristallo liquido) \u00e8 una fase intermedia (o mesofase) tra la fase solida e quella liquida, per cui manifesta alcune propriet\u00e0 caratteristiche del primo stato (es. disposizione ordinata delle molecole, che si allineano secondo l'asse longitudinale, con tendenza all'allineamento anche dei centri di gravit\u00e0 delle molecole; in contrasto con la disposizione casuale caratteristica dello stato fluido) ed alcune del secondo (es. mobilit\u00e0 delle molecole all'interno del piano di allineamento). La propriet\u00e0 dei fosfolipidi di formare fasi liquido-cristalline \u00e8 alla base della struttura delle membrane cellulari.\nLe fasi liquido-cristalline pi\u00f9 frequenti e meglio conosciute formate dai fosfolipidi comprendono: fase lamellare monomolecolare, fase micellare (particelle sferiche), fase esagonale (particelle cilindriche) HI, fase lamellare bimolecolare e fase esagonale invertita HII, a queste vanno aggiunte le meno frequenti fasi cubica e rombica.\nIl tipo di fasi liquido-cristalline assunte dai singoli fosfolipidi dipende da diversi fattori. In primo luogo da temperatura e concentrazione, quindi dalla forma della molecola, che \u00e8 data dalla conformazione della testa e della coda e dal loro ingombro sterico. L'ingombro della testa dipende dalla sua carica, dal grado di idrofilia e dalle repulsioni o attrazioni elettrostatiche con le teste delle molecole adiacenti. Nel caso delle code, la lunghezza ed il grado di insaturazione delle catene alifatiche determinano il volume occupato dalla coda fosfolipidica. Infatti, la presenza di un doppio legame in conformazione cis in una delle catene alifatiche causa un inginocchiamento della catena, aumentando l'area occupata dalla molecola.\nLa temperatura ha un'influenza rilevantissima, poich\u00e9 essa determina il grado di agitazione termica delle catene alifatiche e, quindi, modifica fortemente il volume occupato dalle code.\nLe molecole di forma conica, nelle quali la sezione dell'area occupata dalle catene degli acidi grassi \u00e8 maggiore di quella occupata dalla testa polare (es. fosfatidiletanolammina, plasmeniletanolammina), tendono a formare, quando le condizioni di concentrazione lo consentono, fasi HII.\nLe molecole di forma a cono invertito, nelle quali la sezione dell'area occupata dalla parte apolare \u00e8 inferiore a quella occupata dalla testa polare, formano micelle e fasi HI. Appartengono a questo gruppo soltanto i gangliosidi (glicosfingofosfolipidi) e i lisofosfolipidi, che sono prodotti dall'idrolisi dei fosfolipidi da parte delle fosfolipasi e quindi possiedono un solo acido grasso.\nLe molecole di forma cilindrica, in cui le sezioni delle aree occupate dagli acidi grassi e quelle della testa sono simili (es. fosfatidilcolina), formano lamine bimolecolari.\nLa possibilit\u00e0 di una singola specie fosfolipidica di presentare diverse fasi liquido-cristalline viene indicata come polimorfismo dei fosfolipidi.\nNelle emulsioni coesistono la fase liquida dell'acqua e la fase liquido-cristallina dei fosfolipidi, le cui caratteristiche variano, a parit\u00e0 di pressione, con la concentrazione e la temperatura.\nIn un generico sistema fosfolipide/acqua, aumentando progressivamente la concentrazione, si osserva una successione di fasi liquido-cristalline.\nInizialmente, i fosfolipidi si dispongono sulla superficie libera della dispersione, dove formano domini di spessore monomolecolare, in cui le molecole del fosfolipide non sono distribuite casualmente, ma si dispongono, come accennato sopra, parallelamente tra loro e perpendicolarmente alla superficie della dispersione, con le teste polari immerse nella fase acquosa e con le code apolari rivolte verso la fase gassosa soprastante. Il monostrato bidimensionale cos\u00ec formato \u00e8 pi\u00f9 o meno compatto, in funzione delle forze di interazione tra le porzioni alifatiche (fortemente influenzate dalla lunghezza delle catene e dalla presenza di doppi legami), tra le teste polari e tra le teste polari ed il solvente.\nInsieme al monostrato di superficie, nel sistema coesiste una piccola percentuale di molecole fosfolipidiche in vera e propria soluzione acquosa, in equilibrio dinamico con il monostrato. Le molecole in soluzione assumono una configurazione spaziale tale da permettere la massima esposizione della testa polare e la minima esposizione della coda idrofoba, che tende ad assumere una conformazione ripiegata, compatibilmente con gli angoli di legame della catena alifatica.\nAumentando la concentrazione del fosfolipide, si raggiunge una concentrazione critica (concentrazione micellare critica), in corrispondenza della quale le molecole fosfolipidiche si aggregano per formare particelle disperse nella fase acquosa. La forma delle particelle, che pu\u00f2 essere sferica prima e cilindrica poi oppure lamellare bimolecolare, dipender\u00e0 dalla forma delle molecole e dalla temperatura.\nCome gi\u00e0 detto, le molecole a forma di cono invertito danno origine a micelle. Le micelle sono particelle sferiche, nelle quali i fosfolipidi sono disposti con le teste polari all'esterno, verso l'ambiente acquoso, e le code rivolte all'interno delle micelle.\nL'emulsione risultante, composta da micelle e molecole monomere in soluzione, \u00e8 completamente trasparente e presenta propriet\u00e0 isotrope.\nA concentrazione superiori, non potendo le micelle aumentare la loro superficie per accogliere nuove molecole (perch\u00e9 il raggio della particella \u00e8 fisso e determinato dalla lunghezza delle catene alifatiche), si assiste alla formazione di particelle di forma cilindrica, nelle quali le molecole fosfolipidiche mantengono la stessa disposizione osservata nelle micelle, cio\u00e8 molecole allineate tra loro con le teste rivolte verso l'esterno e le code verso l'interno della particella (fase HI).\nLe molecole di forma cilindrica o conica danno luogo a lamine bimolecolari, nelle quali le teste lipidiche sono in contatto con l'acqua e le code si fronteggiano.\nLe particelle saranno tanto pi\u00f9 voluminose e ravvicinate, quanto maggiore sar\u00e0 la concentrazione del fosfolipide.\nAumentando ulteriormente la concentrazione, non si avr\u00e0 pi\u00f9 una dispersione di olio in acqua, bens\u00ec una di acqua in olio, per cui si pu\u00f2 osservare la formazione di cilindri invertiti (fase HII), mentre i cilindri HI sono caratteristici delle dispersioni olio in acqua. Nei cilindri invertiti le molecole sono disposte con le teste polari rivolte verso l'interno del cilindro, che in questo caso contiene la fase acquosa, e le code apolari rivolte verso l'esterno, verso le code dei fosfolipidi dei cilindri adiacenti.\nLa fase HII \u00e8 comune nelle molecole di forma conica, ma, se la temperatura \u00e8 sufficiente, si riscontrano anche nei fosfolipidi di forma cilindrica.\nLe forze che permettono il passaggio da lamine bimolecolari a particelle cilindriche invertite sono rappresentate dalla repulsione tra le catene alifatiche, determinata principalmente dalla agitazione termica, e dalla attrazione delle teste fra molecole di particelle adiacenti, il cui contatto \u00e8 facilitato dall'aumento della concentrazione.\nTemperatura critica o Tm.\nAl di sotto di una specifica temperatura, detta temperatura critica TC (o temperatura di transizione o di fusione Tm, da \"melting),\" caratteristica per ciascuna specie fosfolipidica, si osserva la comparsa di una nuova fase, quella solida.\nIl passaggio dalla fase fluida liquido-cristallina a quella solida (o cristallina), comporta la cristallizzazione delle catene idrocarboniose, che perdono la mobilit\u00e0 caratteristica dello stato fluido.\nLa fase laminare cristallina \u00e8 stata denominata da Luzzatti L beta e L beta', a seconda che le catene idrocarboniose siano orientate, rispettivamente, parallelamente alla perpendicolare alla superficie delle lamine bimolecolare o inclinate rispetto ad essa. La fase laminare liquido-cristallina \u00e8 stata denominata L alfa.\nLa maggioranza dei fosfolipidi delle membrane biologiche \u00e8 costituita da diacil-fosfogliceridi contenenti acidi grassi con un numero di atomi di carbonio pari o maggiore a 16, tale da consentire il passaggio delle membrane allo stato cristallino (gel). Tuttavia la presenza di insaturazione delle catene degli acidi grassi, cos\u00ec come del colesterolo, consentono alle membrane cellulari di mantenersi, alle temperature corporee fisiologiche, allo stato liquido-cristallino. Delle numerose (oltre cento) specie lipidiche presenti nella membrana plasmatica, soltanto la sfingomielina mostra una Tm vicina alle temperature fisiologiche, quale conseguenza della presenza di un doppio legame trans nella sfingosina e del minor grado di instaurazione degli acidi grassi che la compongono.\nDiversi fattori influiscono sulla temperatura di transizione:\nNel caso della fosfatidilcolina (PC), per ogni allungamento di due atomi di carbonio degli acidi grassi, la Tm aumenta di circa 20\u00a0\u00b0C, mentre a parit\u00e0 di lunghezza la presenza di un doppio legame riduce la Tm approssimativamente di 60\u00a0\u00b0C.\nLa fosfatidilcolina ha valori di Tm pi\u00f9 bassi di circa 20\u00a0\u00b0C rispetto alle corrispondenti specie di fosfatidiletanolamina (PE), poich\u00e9 il maggior volume occupato dalla testa idratata della PC provoca l'angolatura delle catene idrocarboniose.\nLe teste della PE occupano poco spazio per la formazione di legami idrogeno tra i gruppi \u2013NH e i gruppi -PO-4, mentre le teste di PC, prive di gruppi donatori, interagiscono attraverso le molecole di acqua legate, cosicch\u00e9 l'area occupata da ciascuna testa misura 47-54 \u00c5, molto di pi\u00f9 dell'area di sezione occupata dalle due catene idrocarboniose.\nLa presenza di catene insature provoca un maggiore disordine nell'allineamento delle catene, mentre le catene sature con il loro allineamento favoriscono la formazione di un reticolo rigido.\nInfatti, i doppi legami con configurazione \"cis\" (che costituiscono la configurazione di quasi tutti gli acidi grassi insaturi naturali) causa un inginocchiamento della catena carboniosa, rendendo pi\u00f9 difficile l'interazione con le molecole vicine; al contrario le configurazioni trans hanno quasi la stessa conformazione delle catene sature (la sfingosina presenta un doppio legame trans). L'inginocchiamento della catena carboniosa, riduce la lunghezza dei segmenti paralleli che interagiscono con le catene alifatiche delle molecole vicine, ottenendo lo stesso effetto di un accorciamento della catena e riducendo di conseguenza la Tm.\nAd esempio, la di-stearoil-fosfatidilcolina (l'acido stearico, C18, \u00e8 un acido grasso saturo) passa allo stato liquido-cristallino alla temperatura di 60\u00a0\u00b0C, mentre la 1-stearoil, 2-oleilfosfatidilcolina ( l'acido oleico, C18, \u00e8 monoinsaturo) presenta una Tm di 35\u00a0\u00b0C.\nPer ogni diacil-enoil-fosfolipide la pi\u00f9 bassa Tm possibile si ha quando il doppio legame occupa la posizione intermedia tra la fine della catena ed il glicerolo: Allontanandosi il doppio legame dalla posizione intermedia, la lunghezza del segmento parallelo aumenta progressivamente e diventano maggiori le interazioni con le catene vicine.\nL'aggiunta di ulteriori doppi legami provoca soltanto piccole ulteriori riduzioni della Tm.\nNel diagramma di fase della di-palmitoil-fosfatidil-etanolamina (DPPE), \u00e8 da notare che a temperature molto elevate si ha la comparsa della fase HII (esagonale invertita), nella quale le teste polari sono rivolte verso l'interno delle particelle fosfolipidiche cilindriche. La formazione di tale fase \u00e8 dovuta alle ridotte dimensioni della testa polare rispetto al volume occupato dalle code idrocarburiche, che alle alte temperature aumenta notevolmente per effetto dell'agitazione termica.\nMiscele fosfolipidi-colesterolo: effetti del colesterolo sulla fisica dei fosfolipidi.\nSebbene il colesterolo sia troppo idrofobico per formare, in dispersione pura, lamine bimolecolari, tuttavia esso pu\u00f2 inserirsi nelle lamine fosfolipidiche, intercalandosi tra le molecole lipidiche.\nIl nucleo steroideo del colesterolo ha una struttura planare relativamente rigida, che viene in contatto con i gruppi CH2 prossimali (C1 \u2013 C10) delle catene alifatiche dei fosfolipidi, mentre il suo gruppo ossidrilico in posizione 3 \u00e8 in contatto con l'ambiente acquoso, posizionandosi nei pressi della testa polare dei fosfolipidi, nelle immediate vicinanze del gruppo carbossilico esterificato degli acidi grassi.\nPer questa sua posizione, il colesterolo riduce la libert\u00e0 di movimento del tratto prossimale (pi\u00f9 vicino al glicerolo) delle catene degli acidi grassi, con scarso effetto sul tratto distale, che occupa il centro della lamina bimolecolare.\nGli studi di risonanza hanno, infatti, dimostrato che il colesterolo aumenta l'ordine del tratto prossimale delle catene alifatiche, diminuendo l'isomerizzazione trans-gauche e gli inginocchiamenti transitori delle catene stesse.\nQuindi, a causa della rigidit\u00e0 della sua struttura, l'effetto del colesterolo sui fosfolipidi, a temperature al di sopra della Tm, \u00e8 quello di aumentare l'ordine del tratto prossimale delle catene degli acidi grassi, mentre l'effetto sul tratto distale, al centro del doppio strato lipidico, \u00e8 scarso.\nAl contrario, a temperature inferiori alla Tm, l'effetto del colesterolo \u00e8 quello di diminuire l'ordine delle catene alifatiche degli acidi grassi e di ostacolarne la cristallizzazione, in quanto interferisce con l'interazione CH2-CH2 tra le catene idrocarboniose dei fosfolipidi.\nQuesti effetti del colesterolo sulle catene idrocarboniose fanno s\u00ec che nelle miscele binarie e ternarie colesterolo-fosfolipidi si possa osservare la comparsa di una nuova fase.\nLa nuova fase che si forma \u00e8 stata denominata da Zuckermann (1993) liquido-ordinata o lo, intermedia tra la fase cristallina e quella liquido-cristallina. Le catene idrocarboniose in fase lo sono distese e strettamente impaccate, come nella fase cristallina, ma conservano un alto grado di mobilit\u00e0 laterale.\nNelle miscele binarie di colesterolo con un fosfolipide con acidi grassi saturi (che quindi ha una elevata Tm), al di sopra della Tm si separa una fase lo da una fase liquido-cristallina (ld, liquido disordinata), mentre al di sotto della Tm la fase lo si separa dalla fase cristallina (So, solida). Tuttavia, quando il colesterolo \u00e8 in concentrazione sufficientemente elevata, viene impedita la formazione della fase cristallina e la miscela \u00e8 tutta in fase lo.\nGli effetti del colesterolo sulla transizione di fase da liquido-cristallina a solida risultano particolarmente evidenti con la calorimetria differenziale a scansione, tecnica che misura la quantit\u00e0 di calore assorbito o liberato dal campione in esame, quando va incontro a transizione di fase. Il picco di transizione riflette l'energia richiesta per la fusione delle catene idrocarboniose, mentre l'ampiezza del picco riflette il numero di molecole che subiscono simultaneamente la transizione.\nLa presenza di colesterolo in una dispersione fosfolipidica riduce progressivamente, con l'aumentare del gradiente di concentrazione del colesterolo, l'altezza del picco, mentre incrementa l'ampiezza della sua base, finch\u00e9 raggiunta una concentrazione critica non si registra pi\u00f9 alcuna variazione calorimetrica.\nImportanza biologica del polimorfismo fosfolipidico.\nIl polimorfismo lipidico sembra avere importanza in alcuni fenomeni delle membrane cellulari, quali le fusioni tra membrane, l'esocitosi e l'endocitosi. Per spiegare questi fenomeni \u00e8 stato formulato da Cullis e Knijff nel 1980 il \u201cmodello di mosaico metamorfico\u201d, secondo il quale i lipidi di membrana assumerebbero transitoriamente, in determinate condizioni, una struttura diversa da quella bilaminare, particolarmente quella esagonale.\nQuesto modello tiene conto degli studi sul polimorfismo dei lipidi condotti in questi ultimi trent'anni, fra i quali vanno ricordati quelli di Luzzatti a cavallo degli anni 60-70.\nFra i principali fosfolipidi della membrana plasmatica, la fosfatidilcolina (FC), la fosfatidilserina (FS), il fosfatidilglicerolo (FG), la cardiolipina (CL) e la sfingomielina (SM) preferiscono la fase lamellare, la fosfatidiletanolammina (FE) e la plasmeniletanolammina (PE) prediligono la fase esagonale invertita HII, mentre i glicosfingolipidi (gangliosidi) la fase HI.\nNella plasmeniletanolammina, la forma conica della molecola e, quindi, la preferenza per la fase HII, \u00e8 conseguente alla frequente presenza di acido arachidonico in posizione 2, nonch\u00e9 alla minore idrofilia della testa polare per assenza del gruppo carbossilico caratteristico degli esteri, la quale permette una pi\u00f9 forte interazione (legami idrogeno) tra le teste fosfolipidiche, che cos\u00ec vengono ad occupare un volume ridotto rispetto alle code.\nLa preferenza dei singoli fosfolipidi per una determinata fase liquido-cristallina, la distribuzione asimmetrica dei fosfolipidi nelle membrane cellulari, con prevalenza della fosfatidiletanolammina e della plasmeniletanolammina nel foglietto interno e dei lipidi contenenti colina nel foglietto esterno, unitamente alla possibilit\u00e0 di variare per via enzimatica (fosfolipasi) il contenuto in acidi grassi delle code apolari dei fosfolipidi e quindi la forma delle molecole, sono tutti elementi che consentono la formazione, transitoria e circoscritta, di strutture non lamellari all'interno delle membrane cellulari, durante lo svolgimento delle complesse funzioni cellulari, a cui si \u00e8 sopra accennato."}
{"id": "37896", "revid": "260676", "url": "https://it.wikipedia.org/wiki?curid=37896", "title": "Lagos", "text": "Lagos (: ; in inglese: , \"\u00c8k\u00f3\" in lingua yoruba) \u00e8 una citt\u00e0 della Nigeria di 16.348.100 abitanti, la pi\u00f9 grande dell'Africa e la quarta citt\u00e0 al mondo per popolazione. Il suo agglomerato urbano supera i 21 milioni di abitanti. Capitale fino al 1991 quando la sede del governo fu spostata ad Abuja, resta il centro commerciale ed economico dello Stato. La citt\u00e0 si sta rendendo protagonista di un'enorme crescita demografica negli ultimi anni, tanto da essere stata considerata prima citt\u00e0 in Africa e settima nel mondo per velocit\u00e0 della crescita demografica, oltre che essere la quarta citt\u00e0 al mondo per popolazione, dopo le megalopoli cinesi Chongqing, Shanghai e Pechino.\nGeografia fisica.\nTerritorio.\nIl principale centro amministrativo e commerciale di Lagos \u00e8 l'isola omonima, collegata alla terraferma da tre larghi ponti: Eko Bridge, Carter Bridge e Third Mainland Bridge.\nLe isole di Ikoyi e Victoria sono collegate a quella di Lagos Island.\nLe principali strutture portuali si trovano ad Apapa che fronteggia la Lagos Island. Altri distretti in terraferma includono Ebute-Metta, Surulere, Yaba (sede della Lagos University), Mushin, e Ikeja, dove ha sede il Murtala Mohammed International Airport.\nClima.\nLagos si trova appena 6\u00b0 a nord dell'equatore, e questo conferisce al suo clima un'elevata costanza nel valore delle sue temperature. Tanto che tra la temperatura massima media dei suoi mesi pi\u00f9 caldi, gennaio e febbraio, e quella minima media del suo mese pi\u00f9 freddo, settembre, ci sono appena 7\u00a0\u00b0C di scarto.\nNonostante queste sue caratteristiche il clima della zona non \u00e8 definibile equatoriale, termine che propriamente si pu\u00f2 riferire solo alle zone rivestite da foresta pluviale, ma \u00e8 principalmente riconducibile alla Classificazione K\u00f6ppen Aw, che si riferisce al cosiddetto Clima tropicale della savana. La stagione umida va da fine marzo a ottobre, quella secca da novembre a marzo. Complessivamente, la citt\u00e0 risulta molto piovosa, con le precipitazioni totali annue che superano i 1500\u00a0mm. Per fare un paragone con l'Italia, questo valore si aggira sui 700\u00a0mm per Roma, sugli 800 per Palermo, sui 1000 per Napoli e Milano, e Udine, che \u00e8 la citt\u00e0 capoluogo di provincia pi\u00f9 piovosa d'Italia (supera i 1200\u00a0mm).\nStoria.\nCostruita sulla terraferma e su una serie di isole che circondano la laguna omonima, Lagos \u00e8 sempre stata una citt\u00e0 molto importante nell'ambito del commercio atlantico. Infatti la sua posizione ne fa uno dei pochi porti naturali della costa atlantica e di conseguenza uno dei luoghi di maggior contatto con gli europei.\nLe origini.\nAntico nome della citt\u00e0 era Eko, che gli Yoruba utilizzano ancora per riferirsi a Lagos. \u201cEko\u201d significa \u201ccampo di guerra\u201d, ma pu\u00f2 essere interpretato anche come un termine derivato da \u201cOko\u201d, che in linguaggio Yoruba significa \u201cfattoria di manioca\u201d. \u201cLagos\u201d, che in portoghese significa \u201claghi\u201d, fu un nome dato alla citt\u00e0 dai coloni europei. Un'altra spiegazione del nome \u00e8 l'omonimia con la citt\u00e0 portoghese di Lagos, che al tempo delle grandi esplorazione era centro di partenza per grandi spedizioni in direzione del continente africano. Per tutta la sua storia, in questi territori hanno vissuto molti gruppi etnici differenti, spesso in guerra reciproca tra loro. Durante le prime colonizzazioni, attravers\u00f2 anche un periodo di dominio del Regno del Benin.\nLagos era originariamente abitata dalla trib\u00f9 Awori dell'etnia Yoruba. Nel XV secolo la zona fu conquistata dall'Impero del Benin e l'isola di Lagos divenne un campo di guerra chiamato \"Eko\" sotto il dominio dell'Oba Orhogba, a quel tempo Oba del Benin. Da quel momento un altro Oba fu insediato a Lagos, che doveva occuparsi di curare gli interessi del regno del Benin, ma che possedeva comunque una discreta autonomia dal potere centrale. Il primo Oba di Eko fu Ashipa.\nLa colonizzazione europea.\nL'esploratore portoghese Rui de Sequeira esplor\u00f2 l'area nel 1472, dandole il nome di \"Lago de Curamo\", e i portoghesi vi stabilirono una base di approdo commerciale. Fino all'ottocento fu un centro importante nel commercio delle spezie, dell'avorio, e soprattutto basava buona parte della sua economia sulla tratta degli schiavi. A gestire la tratta nella zona erano, pur sempre facendo riferimento ai mercanti portoghesi o europei, gli Yoruba, capeggiati dall'Oba di Lagos, il tradizionale sovrano della citt\u00e0.\nNel 1841 la salita al trono dell'Oba Akitoye segn\u00f2 un'importante svolta nei rapporti di forza ed economici che legavano la citt\u00e0 al grande commercio e all'occidente: egli infatti viet\u00f2 il commercio degli schiavi, ottenendo l'opposizione dei commercianti locali, tra i quali spiccava Madam Tinubu. Questi deposero il re e insiediarono al trono suo fratello, Kosoko. Durante l'esilio Akitoye strinse rapporti con gli inglesi, che avevano vietato il commercio degli schiavi gi\u00e0 nel 1807, e ottenne il loro supporto per riconquistare il potere, che riottenne nel 1851, anno in cui ridivent\u00f2 Oba di Lagos.\nLagos fu formalmente annessa all'impero britannico nel 1861, ma questo evento non intacc\u00f2 il trono dell'Oba che, pur perdendo tutti i suoi poteri effettivi, rimase, e rimane tuttora, la figura-riferimento della citt\u00e0. Quest'evento ebbe comunque l'effetto di dare la spallata definitiva al commercio degli schiavi e stabil\u00ec il controllo britannico sul commercio delle palme e di altri beni. Nel 1887 entr\u00f2 a far parte della nascente Royal Niger Company, e quando nel 1914 la Nigeria divenne ufficialmente colonia dell'impero britannico, con la creazione del Protettorato della Nigeria, Lagos ne divenne la capitale. Mantenne questo status anche dopo la decolonizzazione, fino al 12 dicembre 1992, quando la capitale fu trasferita ad Abuja.\nVicende recenti.\nNell'ultimo secolo \u00e8 stata oggetto di ingenti flussi migratori, che hanno portato la sua popolazione a crescere enormemente. In particolare, oltre a cittadini provenienti da tutta la Nigeria, si sono insediati nella zona immigrati provenienti dalle altre nazioni dell'Africa occidentale, e molti ex-schiavi creoli provenienti da Freetown in Sierra Leone, dal Brasile e dalle Indie occidentali. Gli immigrati creoli avevano il vantaggio di aver ricevuto un'istruzione di stampo occidentale e di avere una conoscenza del mondo maggiore di chi invece era nato e aveva vissuto sempre a Lagos, portando cos\u00ec un contributo considerevole alla modernizzazione della citt\u00e0, e la loro conoscenza dell'architettura portoghese pu\u00f2 ancora essere osservata nell'architettura dell'isola di Lagos.\nLa citt\u00e0 conobbe il suo periodo d'oro nel periodo del boom economico nigeriano, negli anni sessanta, fino allo scoppio della guerra civile nigeriana, combattutasi tra il 1967 e il 1970, nella quale la sua sicurezza fu messa a serio repentaglio dal fatto che le milizie indipendentiste del Biafra giunsero ad appena 200\u00a0km dalla citt\u00e0.\nCome gi\u00e0 citato prima, dal 12 dicembre 1992 la capitale dello Stato venne trasferita da Lagos ad Abuja.\nAttualmente Lagos \u00e8 il centro di un'enorme area metropolitana di oltre 11 milioni di abitanti. Sebbene, pur avendo perso lo status di capitale, rimanga il principale centro finanziario ed economico della Nigeria e sia uno dei pi\u00f9 importanti porti dell'Africa occidentale, conserva tutti gli squilibri e le contraddizioni delle grandi metropoli africane. Infatti anche qui sono presenti vaste baraccopoli (come Makoko, demolita nel luglio 2012) prive di fogne e di servizi elementari, che favoriscono la formazione di microcriminalit\u00e0 cittadina e di fenomeni pi\u00f9 o meno ampi di gangsterismo, che arrivano talvolta a lambire e a incancrenire la vita politica locale.\nCultura e attrazioni.\nEdifici.\nChiesa Cattedrale di Cristo nel centro di Lagos (quartiere Marina su Ikoyi)\nPer l'architetto olandese Rem Koolhaas, lo sviluppo urbano di Lagos \u00e8 esemplare per le metropoli del XXI secolo. Nel 2002, Lagos \u00e8 stata una delle citt\u00e0 piattaforma africana della mostra d'arte Documenta 11.\nIl Museo Nazionale di Onikan, sull'isola di Lagos, ospita collezioni archeologiche ed etnografiche e arte tradizionale. C'\u00e8 la possibilit\u00e0 di acquistare arti e mestieri nigeriani nel centro artigianale adiacente. Al mercato Jankara dell'isola \u00e8 permesso mercanteggiare. Qui vengono offerte spezie, cotone stampato e tessuti a mano, nonch\u00e9 articoli in pelle.\nUn edificio molto suggestivo a Lagos \u00e8 anche il Teatro Nazionale con la sua base ovale. Nell'edificio non solo vengono rappresentate opere teatrali, ma vengono anche esposte varie maschere e sculture. Da vedere anche il Surulere National Stadium, dove la nazionale di calcio della Nigeria gioca le sue partite internazionali.\nLagos Island, Ikoyi e Victoria Island sono collegate alla terraferma di Lagos da tre ponti: l'Eko Bridge, il Carter Bridge e il Third Mainland Bridge. Dal 1933 al 1969, il Carter Bridge \u00e8 stato l'unico collegamento con l'isola di Lagos, un fatto che ha causato un'enorme congestione del traffico, dato che quasi tutti i ministeri erano situati sull'isola in quel periodo. La costruzione del \"4\u00b0 ponte sulla terraferma\", che \u00e8 in discussione dal 2003, inizier\u00e0 \"quest'anno\", secondo un discorso di Capodanno del governatore Sanwo-Olu il 3 gennaio 2022. \nLa Sinagoga Chiesa di tutte le Nazioni \u00e8 stata costruita nel 2004.\nCultura.\nLa Nike Art Gallery \u00e8 una galleria d'arte a Lagos di propriet\u00e0 di Nike Davies-Okundaye. La galleria \u00e8 probabilmente la pi\u00f9 grande del suo genere in Africa occidentale. Si trova in un edificio di cinque piani e ha una collezione di circa 8.000 diverse opere d'arte di vari artisti nigeriani come Chief Josephine Oboh Macleod.\nLagos \u00e8 il centro culturale della Nigeria. La citt\u00e0 \u00e8 sede del centro dell'industria cinematografica nigeriana, a volte chiamata Nollywood.\nCi sono anche diversi cinema in citt\u00e0; i film in lingua Yoruba hanno particolarmente successo, ma anche i film Hindi sono molto popolari. Lagos ospita il National Arts Theatre, uno dei teatri pi\u00f9 importanti della Nigeria.\nParchi e piazze.\nFreedom Park \u00e8 un parco commemorativo e ricreativo nel mezzo del centro di Lagos, sull'isola di Lagos, in Nigeria, che in precedenza era la prigione di Broad Street di Sua Maest\u00e0. \u00c8 stato progettato dall'architetto Theo Lawson. Il parco \u00e8 stato costruito per preservare la storia e il patrimonio culturale dei nigeriani. I monumenti nel parco commemorano il patrimonio coloniale di Lagos e la storia della prigione di Broad Street di Sua Maest\u00e0. \u00c8 stato eretto in occasione delle celebrazioni del 50\u00b0 anniversario dell'indipendenza nell'ottobre 2010. Il parco \u00e8 un memoriale nazionale, un punto di riferimento storico, un sito culturale e un centro artistico e ricreativo. Ora un luogo tranquillo per gli individui, i visitatori e la contemplazione collettiva, il parco \u00e8 aperto al pubblico tutti i giorni. Oggi, Freedom Park \u00e8 diventato un luogo di ritrovo per vari eventi sociali e di intrattenimento ricreativo.\nTinubu Square (ex Independence Square) \u00e8 uno spazio aperto su Broad Street, Lagos Island, Stato di Lagos, Nigeria, che prende il nome dal commerciante di schiavi, mercante e aristocratico Efunroye Tinubu. In precedenza si chiamava Ita Tinubu prima di essere rinominata Independence Square e successivamente Tinubu Square dai leader della Prima Repubblica Nigeriana dopo l'indipendenza della Nigeria. Tafawa Balewa Square, (TBS) \u00e8 una piazza cerimoniale (originariamente chiamata Race Course) a Lagos Island, Lagos.\nTafawa Balewa Square \u00e8 una piazza cerimoniale (originariamente chiamata \"Race Course\") a Lagos Island, Lagos. All'ingresso della piazza ci sono enormi sculture di quattro cavalli bianchi che si librano sul cancello e sette aquile rosse, che sono simboli dello stemma nazionale e rappresentano rispettivamente forza e dignit\u00e0. Altri monumenti nella piazza includono la Remembrance Arcade (con memoriali alle vittime della prima guerra mondiale, della seconda guerra mondiale e della guerra civile nigeriana) e la Independence House di 26 piani, costruita nel 1963 e a lungo l'edificio pi\u00f9 alto della Nigeria.\nTurismo e divertimento.\nDopo la modernizzazione da parte della precedente amministrazione del governatore Raji Babatunde Fashola, Lagos sta gradualmente emergendo come una destinazione turistica importante ed \u00e8 una delle pi\u00f9 grandi citt\u00e0 dell'Africa e del mondo. Lagos sta attualmente facendo dei passi per diventare una citt\u00e0 mondiale ed \u00e8 classificata come una citt\u00e0 beta dal Globalization and World Cities Research Network. L'Eyo Carnival del 2009 (un festival annuale originario di Iperu Remo nello Stato di Ogun), tenutosi il 25 aprile, \u00e8 stato un passo verso lo status di citt\u00e0 mondiale. Attualmente, Lagos \u00e8 conosciuta principalmente come una citt\u00e0 orientata agli affari e dal ritmo veloce.\nLagos \u00e8 diventato un luogo importante per l'identit\u00e0 culturale degli africani.\nFestival.\nLagos \u00e8 sede di numerosi festival la cui offerta varia ogni anno e si svolge in mesi diversi. Alcuni dei festival includono il Book &amp; Art Festival, la Festac Food Fair che si tiene ogni anno a Festac Town, l'Eyo Festival, il Lagos Black Heritage Carnival[27], il Lagos Carnival, l'Eko International Film Festival, il Lagos Seafood Festac Festival e il Lagos Photo Festival. La Lagos Jazz Series propone musica di tutti i generi con un'attenzione particolare al jazz. L'evento \u00e8 stato lanciato nel 2010 e si svolge in un periodo di 3-5 giorni in luoghi esterni che cambiano. La musica include rhythm and blues, soul, afrobeat, hip-hop, bebop e jazz tradizionale.\nNatura.\nNell'est della citt\u00e0 si trova il Lekki Conservation Centre, dove tra l'altro \u00e8 stata costruita una passerella a baldacchino.\nSpiagge.\nLagos ha un certo numero di spiagge sabbiose sull'Oceano Atlantico, tra cui Elegushi Beach e Alpha Beach. Lagos ha anche un certo numero di stabilimenti balneari privati, tra cui Inagbe Grand Beach Resort e diversi altri nella periferia.\nAltro.\nLagos, come tutte le citt\u00e0 della Nigeria, non \u00e8 \"LGBT-friendly\". Nel gennaio 2019, Dolapo Badmos, il portavoce del Comando di polizia dello Stato di Lagos, ha avvertito gli omosessuali di fuggire dal paese o di affrontare il processo. In un post su Instagram, ha dichiarato: \"Tutte le persone che hanno un orientamento omosessuale dovrebbero lasciare la Nigeria o rischiare di essere perseguite\". Dolapo Badmos continua affermando che ci sono leggi in Nigeria che vietano i club, le associazioni e le organizzazioni omosessuali, e che chiunque vi sia associato pu\u00f2 essere punito fino a 15 anni di prigione.\nEconomia e infrastrutture.\nLagos \u00e8 il centro finanziario e bancario della Nigeria. Con la sua industria (tra cui Volkswagen), tre porti e il collegato aeroporto internazionale di Ikeja, Lagos \u00e8 anche il centro economico del paese. Gli impianti industriali della citt\u00e0 sono concentrati sull'isola di Iddo. Le tre strutture portuali di Lagos (anche per la consegna di benzina e diesel), Apapa (per il carico generale) e Tin Can Island (per i container) sono il pi\u00f9 grande punto di trasbordo per le importazioni in Nigeria. Le esportazioni includono arachidi, prodotti di cotone, legname, cacao e olio di palma su larga scala. Nella citt\u00e0 si fabbricano prodotti chimici, macchinari, veicoli a motore, apparecchiature elettroniche, birra, cibo e prodotti tessili.\nPorte.\nIl porto di Lagos appartiene alla categoria dei \"porti di medie dimensioni\", ma \u00e8 di importanza centrale per la logistica in Africa occidentale e centrale. I seguenti tipi di navi fanno regolarmente scalo nel porto di Lagos: Pescherecci (18%), navi container (14%), petroliere/chimiche (13%), portarinfuse (12%), navi da rifornimento offshore (5%). La lunghezza massima delle navi che hanno fatto scalo in questo porto \u00e8 di 279 m. Il pescaggio massimo \u00e8 di 13,5 m. La capacit\u00e0 massima di trasporto \u00e8 di 113.306 t. Il terminal pi\u00f9 grande si trova nel quartiere di Apapa (Apapa Quays). La maggior parte delle merci generiche viene gestita qui. Tra l'altro, Apapa ospita un porto per container di propriet\u00e0 della compagnia danese A.P. M\u00f8ller-M\u00e6rsk, del valore di oltre un miliardo di dollari. Il prossimo terminale pi\u00f9 grande si trova su Tin Can Island. Qui vengono gestiti container e merci alla rinfusa. La capacit\u00e0 di stoccaggio dei silos \u00e8 di 28.000 tonnellate di grano, che viene trasportato dalla Fleetwood Transportation. Frumento, mais e malto sono gestiti al terminale e circa 4000 tonnellate di grano possono essere consegnate ogni giorno. Le strutture portuali possono gestire navi con una capacit\u00e0 di circa 30.000 tonnellate. C'\u00e8 anche un impianto di insaccamento del grano (Tin Can Island Port) sul sito. In terzo luogo, c'\u00e8 il porto petrolifero di Lagos a nord di Apapa Quays.\nIndustria dello spettacolo e media / \"Nollywood\".\nLagos \u00e8 il centro dell'industria cinematografica, musicale e televisiva dell'Africa occidentale. L'industria cinematografica nel distretto di Surulere \u00e8 al secondo o terzo posto nel mondo, davanti o dietro Hollywood (film nigeriano), a seconda del sondaggio. PricewaterhouseCoopers Int. prevede che l'industria dell'intrattenimento nigeriana crescer\u00e0 dell'85% fino a 15 miliardi di dollari.\nDal successo del thriller nigeriano \"The Figurine\", il cinema nigeriano si \u00e8 sempre pi\u00f9 rivolto a produzioni di alta qualit\u00e0 che hanno anche successo commerciale. Questo a sua volta ha portato a nuovi record al botteghino (\"The Figurine\" del 2009, \"Half of a Yellow Sun\" del 2013, \"The Wedding Party\" del 2016).\nZona di libero scambio di Lekki.\nLa Lekki Free Trade Zone (Lekki FTZ) \u00e8 una zona di libero scambio nella parte orientale di Lekki, che copre una superficie totale di circa 155 chilometri quadrati. La prima fase della zona ha una superficie di 30 chilometri quadrati, di cui circa 27 chilometri quadrati sono destinati allo sviluppo urbano, che dovrebbe ospitare un totale di 120.000 abitanti. Secondo il piano generale, la zona franca sar\u00e0 sviluppata in una nuova citt\u00e0 moderna all'interno della citt\u00e0, integrando industria, commercio, sviluppo immobiliare, magazzinaggio e logistica, turismo e intrattenimento.\nLa Lekki FTZ \u00e8 divisa in tre distretti funzionali: il distretto residenziale al nord, il distretto industriale al centro e il distretto commerciale, di stoccaggio e di logistica al sud-est. Il \"sottocentro\" situato nel sud della zona deve essere sviluppato per primo. L'area \u00e8 vicina alla zona di controllo doganale ed \u00e8 principalmente per il commercio, la logistica e il magazzinaggio. La seconda fase si trova nel nord della zona, adiacente alla E9 Road (Highway), che servir\u00e0 come quartiere centrale degli affari della zona libera. L'area lungo la E2 Road sar\u00e0 sviluppata per imprese finanziarie e commerciali, immobili e strutture di supporto, industrie manifatturiere e di servizi di alto livello, ecc, collegandola al sub-centro della zona. L'area lungo la E4 Road sar\u00e0 usata principalmente per la logistica e lo sviluppo della produzione/lavorazione industriale. Un certo numero di assi di collegamento con nodi di servizio multifunzionali sono anche previsti tra l'asse principale e il sotto-asse per servire l'intera Lekki FTZ. La raffineria Dangote \u00e8 attualmente in costruzione nella zona franca di Lekki.\nUn parco commerciale e logistico con una superficie totale di 1,5 chilometri quadrati sar\u00e0 costruito nell'area di partenza della Lekki Free Trade Zone. Il parco sar\u00e0 multifunzionale e integrer\u00e0 il commercio, lo stoccaggio e le esposizioni. Secondo il piano del sito del parco, nel parco saranno costruite grandi strutture, tra cui il \"Centro Internazionale delle Merci e del Commercio\", il \"Centro Internazionale di Esposizione e Conversazione\", edifici industriali, magazzini logistici, edifici per uffici, hotel ed edifici residenziali.\nRaffineria di petrolio.\nFinora, paradossalmente, la Nigeria, \"esportatrice\" di petrolio, doveva \"importare\" i suoi derivati del petrolio (principalmente la benzina) e i sottoprodotti della lavorazione del petrolio come il polipropilene. Per questo motivo, il Dangote Group ha costruito una raffineria di petrolio nel distretto di Lekki, che dovrebbe entrare in funzione nel 2022 (da dicembre 2021). Gli annunci di lavoro per questo sono stati messi nel novembre 2021. La raffineria dovrebbe trattare 650.000 barili di petrolio al giorno in piena attivit\u00e0 e produrre 327. 000 barili di benzina, 244.000 barili di diesel, 56.000 barili di carburante per aerei, 800 megatonnellate di propano, 2.500 megatonnellate di polipropilene e 100 megatonnellate di zolfo. 9.000 posti di lavoro diretti e 25.000 indiretti saranno creati dalla raffineria.\nIndustria automobilistica.\nL'ex manager della Mercedes Oluwatobi Ajayi ha fondato \"Nord Automobiles Ltd\" nel distretto di Sangotedo nel 2018. Ha beneficiato del declino della naira, che ha reso l'importazione di veicoli inaccessibile per molti nigeriani. Nord ha due stabilimenti di assemblaggio a Lagos: uno stabilimento di 2.100 m2 a Sangotedo, dove tutti gli otto modelli sono attualmente assemblati; il secondo stabilimento di 5.400 m2 a Epe \u00e8 ancora in costruzione. Una volta completato, l'assemblaggio dei modelli sar\u00e0 trasferito al nuovo stabilimento, mentre la fabbricazione dei componenti avr\u00e0 luogo a Sangotedo. L'azienda produce attualmente le proprie parti in plastica e prevede di assumere lo stampaggio dell'acciaio in futuro. \"Nel nuovo stabilimento, potremmo produrre circa 1.000 veicoli al mese. Ma il mercato non \u00e8 ancora abbastanza grande da giustificare un assemblaggio su quella scala. Vendiamo ufficialmente solo da settembre e i nostri ordini aumentano del 20-30% al mese\", aggiunge Ajayi. L'azienda offre otto diversi modelli, con il pick-up da 3 tonnellate, il Nord Tank, che \u00e8 il pi\u00f9 popolare. Gli altri sono il Nord Max (pick-up da 2,6 tonnellate), il Nord A3 (berlina), il Nord A5 (SUV di lusso), il minibus Nord Flit, il Nord Yarn e il Nord Tripper.\nAzienda di software.\nLe software house di Lagos lavorano principalmente nelle telecomunicazioni, nelle banche e nei servizi di istruzione/impiego. Sono concentrati nei quartieri di Lekki e Ikeja. MTN mantiene la prima e ancora predominante rete 4G in Nigeria. Airtel \u00e8 un altro fornitore 4G. 9Mobile e Dataflex sono fornitori di internet. Flutterwave \u00e8 nel business delle carte di credito virtuali. Opay \u00e8 una piattaforma per le prenotazioni online. Paystack \u00e8 usato dai nigeriani che ricevono regolarmente pagamenti dall'estero. Andela forma ingegneri del software e li inserisce nel mercato del lavoro nigeriano. ULesson mantiene una piattaforma su cui vengono presentati i contenuti di apprendimento della scuola secondaria. Hotels.ng permette di effettuare prenotazioni di hotel in tutta l'Africa.[39][40][41][42]\nCollegamento ferroviario veloce con Ibadan.\nDal 2021, Lagos ha un doppio collegamento ferroviario con la terza citt\u00e0 pi\u00f9 grande del paese, Ibadan. Allo stesso tempo, il presidente Buhari ha inaugurato la nuova stazione ferroviaria principale di Lagos, Mobolaji Johnson. Due volte al giorno (8:00 e 16:00), un treno va a Ibadan. La puntualit\u00e0 e la pulizia sono elogiate. Il viaggio dura due ore."}
{"id": "37898", "revid": "172", "url": "https://it.wikipedia.org/wiki?curid=37898", "title": "Funzione di ripartizione della variabile casuale Normale", "text": ""}
{"id": "37900", "revid": "339392", "url": "https://it.wikipedia.org/wiki?curid=37900", "title": "Variabile casuale Chi Quadrato", "text": ""}
{"id": "37903", "revid": "339392", "url": "https://it.wikipedia.org/wiki?curid=37903", "title": "Variabile casuale Gamma", "text": ""}
{"id": "37907", "revid": "4", "url": "https://it.wikipedia.org/wiki?curid=37907", "title": "William Blake McEdwards", "text": ""}
{"id": "37910", "revid": "125002958", "url": "https://it.wikipedia.org/wiki?curid=37910", "title": "Erasmo da Rotterdam", "text": "Firm\u00f2 i suoi scritti con lo pseudonimo di \"Desiderius Erasmus\", la sua opera pi\u00f9 conosciuta \u00e8 l\"Elogio della follia\", ed \u00e8 considerato il maggiore esponente del movimento dell'Umanesimo cristiano.\nAmmiratore di Lorenzo Valla, venne influenzato nella sua formazione anche dal movimento religioso della \"Devotio moderna\" (che significa \"religiosit\u00e0 di nuovo tipo\"), che, diffuso nei Paesi Bassi da Geert Groote nel XIV secolo, assunse come modello diretto della vita quotidiana la vita di Cristo e sostenne la lettura personale della Bibbia.\nBiografia.\nLa giovinezza di Erasmo.\nLe informazioni sulla famiglia e sulla prima giovinezza di Erasmo si possono dedurre solo da scarsi indizi sparsi nei suoi scritti. Nacque a Gouda, nei Paesi Bassi, allora territorio del Ducato di Borgogna, il 27 ottobre 1467 dalla relazione tra Margherita, una donna di Gouda figlia di un medico, e un prete di nome Geert, i quali avevano gi\u00e0 avuto qualche anno prima un altro figlio, Pieter. Anche se le convivenze pi\u00f9 o meno mascherate di preti con donne erano relativamente diffuse, tale circostanza fece per\u00f2 s\u00ec che Erasmo non amasse parlare delle proprie origini.\nNato e battezzato col nome di \"Geert Geertsz\" - ossia, Gerardo figlio di Gerardo - egli adott\u00f2 in seguito il nome latino con quale \u00e8 universalmente conosciuto oggi, \"Desiderius Erasmus Roterodamus\". Fece i primi studi a Gouda e, all'incirca dal 1476, frequent\u00f2 la scuola capitolare di San Lebuinus a Deventer, dove apprese soprattutto la lingua latina e la retorica. Quella scuola, definita da Erasmo ancora barbara, solo alla fine del suo soggiorno fu retta dall'umanista Alessandro Hegio, ed Erasmo ebbe l'occasione di ascoltarvi una volta il famoso Rudolf Agricola.\nDopo la morte dei genitori per peste nel 1483, i tutori di Erasmo e Pieter, che speravano che i due giovani prendessero i voti monastici, li mandarono a studiare in una scuola dei \"Fratelli della vita comune\" a 's Hertogenbosch, da dove tornarono a Gouda dopo due anni, a causa di una nuova epidemia di peste. Pieter si fece frate nel convento di Sion, vicino a Delft, e poco dopo, nel 1487, Erasmo entr\u00f2 nel convento agostiniano di Steyn, nei pressi di Gouda. In realt\u00e0, Erasmo, si pentir\u00e0 grandemente dall'aver abbracciato la vita monacale. Egli, difatti, fu convinto dai suoi tutori a farsi monaco. Nel monastero di Steyr, Erasmo si leg\u00f2 con intensa amicizia al suo compagno di cella, Servatius Rotger, di poco pi\u00f9 giovane, che divenne in seguito priore di quel convento: \u00abIo ti amo pi\u00f9 dei miei occhi, della mia anima, insomma pi\u00f9 di me stesso\u00bb, e \u00abTu conosci la mia pusillanimit\u00e0: se non ho nessuno su cui appoggiarmi e riposare, mi struggo in lacrime e prendo a noia la vita\u00bb, gli scriveva in lettere dove l'eccesso del sentimento si univa all'amore delle citazioni classiche. Molti anni dopo, riflettendo sul suo passato, Erasmo scriveva che \u00abla giovent\u00f9 suole concepire fervide simpatie verso alcuni compagni\u00bb. I legami di affetto e di intimit\u00e0 nelle amicizie maschili erano del resto molto frequenti nell'et\u00e0 rinascimentale e i toni usati da Erasmo non provano che egli fosse animato da desideri erotici. Non risulta nessuna accusa di omosessualit\u00e0 mossagli durante la sua vita.\nPoco alla volta, alla figura dello studente sentimentale subentr\u00f2 quella del latinista che discorre di letteratura e d\u00e0 consigli di stile. In una lettera all'amico Cornelius Gerard egli mostr\u00f2 di aver acquisito la conoscenza di tutti i maggiori autori classici latini, di Agostino, di Gerolamo, di umanisti italiani, tra i quali spicca Lorenzo Valla, le cui \"Elegantiae\" erano per lui un modello di \"bonae litterae\" moderne.\nMa se nel convento accresceva la sua istruzione, non progrediva l'affezione per la vita monastica. Nel carteggio di quel periodo non vi \u00e8 traccia di argomenti religiosi e vi \u00e8 insofferenza per i suoi superiori, che non comprendono e frenano la sua passione per la poesia. Nella sua prima opera, tuttavia, una \"Lettera sul disprezzo del mondo\" (\"De contemptu mundi\"), scritta intorno al 1489, egli loda la vita solitaria dei monaci come mezzo per realizzare l'ideale umanistico della formazione di uno spirito eletto, pur non giungendo mai ad esaltare il ritiro conventuale quale espressione di una compiuta vita cristiana.\nCon tutto ci\u00f2, il 25 aprile 1492 fu ordinato canonico agostiniano a Steyn, ma gi\u00e0 nel 1493 colse l'occasione per lasciare il convento per mettersi al servizio del vescovo di Cambrai, Hendrik van Bergen (1449-1502), il quale aveva necessit\u00e0 di un segretario che fosse buon conoscitore del latino. Erasmo non fu per\u00f2 soddisfatto della nuova sistemazione che lo costringeva a frequenti viaggi per i Paesi Bassi, sottraendo molto tempo ai suoi studi prediletti. Fu cos\u00ec che nel 1495, con il consenso del vescovo e con un modesto sussidio, si rec\u00f2 a studiare presso l'Universit\u00e0 di Parigi, che era allora la sede principale dell'insegnamento scolastico.\nGli \"Antibarbari\".\nTra la fine dell'incarico presso il vescovo e il suo arrivo a Parigi, Erasmo termin\u00f2 di scrivere l\"Antibarbarorum Liber\", un dialogo nel quale egli affronta il problema della convivenza della cultura classica con la fede cristiana. I motivi della decadenza dell'antica cultura sono addebitati al prevalere, nella religione cristiana, di un'ostilit\u00e0 pregiudiziale nei confronti dell'eredit\u00e0 classica, spesso senza nemmeno conoscerla realmente; i teologi scolastici l'hanno giudicata per lo pi\u00f9 pericolosa per la fede, e altri hanno ritenuto che per vivere davvero cristianamente fosse necessario coltivare non le lettere, ma la virt\u00f9 della semplicit\u00e0.\n\u00c8 cos\u00ec avvenuto che \u00abreligione e cultura in quanto tali non riescono a vivere in armonia nel modo giusto\u00bb, poich\u00e9 \u00abla religione senza le \"bonae litterae\" comporta in ogni caso una certa pesante ottusit\u00e0\u00bb, mentre \u00abi conoscitori delle \"litterae\" hanno una cordiale avversione della religione\u00bb. Poich\u00e9 Erasmo ritiene che nella cultura antica vi sia il presentimento del prossimo annuncio cristiano, una conciliazione tra fede e cultura classica \u00e8 tuttavia possibile, come gi\u00e0 Agostino e Gerolamo avevano dimostrato, ma ora \u00e8 l'arroganza dei teologi moderni a renderla problematica.\nErasmo a Parigi.\nErasmo rimase a Parigi fino al 1499. Si stabil\u00ec dapprima nel Coll\u00e8ge de Montaigu, ma presto la dura disciplina e il pessimo alloggio lo convinsero a trasferirsi in una pensione per studenti, arrotondando il magro stipendio del vescovo con lezioni private di latino. Per le necessit\u00e0 del suo lavoro di precettore scrisse alcuni manuali e cominci\u00f2 a raccogliere una serie di proverbi e di forme idiomatiche latine destinate a grande successo, gli \"Adagia\".\nIntendeva laurearsi in teologia, ma non riusc\u00ec nello scopo. Certamente rimase deluso dei suoi professori e della teologia scolastica deteriore che veniva insegnata, fondata su Duns Scoto: \u00abse tu vedessi Erasmo seduto tra quei santi scotisti, con la bocca aperta, ad ascoltare la lezione che il professor Grillardus tiene dall'alto della sua cattedra! Se tu lo vedessi, con la fronte aggrottata, con gli occhi sbarrati e i lineamenti tesi!\u00bb, scrisse allora, e qualche anno dopo: \u00abarzigogoli e sottigliezze sofistiche, concepiti da ignoranti e attaccabrighe: nascono liti su liti e noi, molto compresi, disputiamo su questioni di lana caprina e solleviamo problemi quasi insopportabili per orecchie pie\u00bb. Erasmo non cesser\u00e0 di sottolineare la lontananza delle loro \"stultae quaestiones\" dalla prudenza e dalla sobriet\u00e0 di spirito dei Padri della Chiesa, della quale ammirava e venerava talmente \u00abl'ordine dei teologi, che solo ad esso diedi il mio nome, e solo in esso volli essere annoverato, bench\u00e9 la modestia mi vieti di fregiarmi di un titolo cos\u00ec elevato, in quanto non ignoro quali doti di sapere e di vita si richiedano per il nome di teologo\u00bb.\nA Parigi fu in contatto con Jan Standonck (1454-1504), direttore di Montaigu, e con un amico di questi, Jan Mombaer (1460-1501), entrambi seguaci della \"Devotio moderna\", movimento religioso che Erasmo aveva gi\u00e0 conosciuto a Steyn e il cui influsso su Erasmo \u00e8 stato sopravvalutato. Del resto, giudic\u00f2 il \"Rosetum exercitiorum spiritualium\" scritto da Mombaer \u00abnient'altro che cardi e loglio\u00bb, e nel colloquio \"Del mangiar pesce\" denunci\u00f2 \u00abla vera e propria crudelt\u00e0 verso il prossimo\u00bb dello Standonck. Apprezz\u00f2 invece Robert Gaguin (1433-1501), uno dei maggiori umanisti parigini dell'epoca, e si fece un buon amico nell'umanista italiano Fausto Andrelini, gi\u00e0 poeta laureato a Roma e che anche in Francia aveva ottenuto un grande successo nel campo delle lettere latine, tanto da essere nominato poeta regio da Carlo VIII.\nNell'estate del 1499 lasci\u00f2 Parigi per l'Inghilterra, per diventare precettore del giovane William Blount, quarto barone di Mountjoy, che sar\u00e0 poi maestro del principe Enrico. Grazie alle conoscenze di lord Mountjoy, Erasmo venne in contatto con molti esponenti dell'aristocrazia, con Tommaso Moro (1478-1535), con William Grocyn (1446-1519), con Thomas Linacre (1460-1524). Si compiaceva di vedere come in Inghilterra germogliassero \u00abovunque abbondanti i semi della scienza antica\u00bb, come scrisse il 5 dicembre all'amico Robert Fisher.\nA Londra fu presentato al principino Enrico e, stabilitosi a Oxford, conobbe anche il teologo John Colet (1466-1519), del quale ascolt\u00f2 con grande interesse le lezioni sulle lettere di san Paolo. Si \u00e8 sostenuto che il Colet abbia esercitato un influsso decisivo su Erasmo, spingendolo a quell'interesse filologico per la Bibbia che \u00e8 centrale nella sua attivit\u00e0 di studioso. In realt\u00e0 John Colet non conosceva il greco e il fascino che egli esercit\u00f2 sull'umanista olandese si deve probabilmente soprattutto alla qualit\u00e0 del suo carattere personale, come lo stesso Erasmo scrisse ricordando il Colet.\nDopo sei mesi, nel gennaio del 1500, si imbarc\u00f2 a Dover con una dote di venti sterline per proseguire gli studi, che gli fu confiscata dall'ufficiale di dogana. Erasmo riapparve a Parigi con sei angeli d'oro, del valore dieci volte pi\u00f9 basso. Il colpo del fato rimase impresso nella sua mente per lungo tempo. Il viaggio fu molto movimentato: dopo il sequestro alla dogana di Dover, due briganti tentarono di rapinarlo in Francia. Il bisogno di guadagnare rimase per molti anni assillante ed egli dovette pi\u00f9 volte rivolgersi a diversi benefattori sparsi tra i Paesi Bassi, l'Inghilterra e la Francia. Era gi\u00e0 ben consapevole del suo valore se, chiedendo all'amico Jacob Batt di intercedere presso la ricca mecenate Anna van Borsselen, scriveva nel 1500 che \u00abcon i miei scritti render\u00f2 a questa gentilissima signora pi\u00f9 onore di tutti gli altri teologi da lei protetti. Mentre essi predicano banalit\u00e0 effimere, quello che scrivo io \u00e8 destinato a durare. Quegli ottusi chiacchieroni si possono ascoltare in questa o quella chiesa, mentre i miei libri vengono letti da latini, da greci, da tutti i popoli della terra. Di tali ottusi teologi se ne trovano in abbondanza, uno come me non lo si vede da secoli\u00bb.\nGli \"Adagia\".\nNel 1500 l'editore parigino Jean Philippe pubblic\u00f2 \"Adagiorum collectanea\", 818 proverbi latini e modi di dire filologicamente commentati, raccolti da Erasmo con l'aiuto di Fausto Andrelini: infatti, una lettera di quest'ultimo che sottolineava l'utilit\u00e0 e l'eleganza dell'opera era compresa nella pubblicazione.\nLa raccolta si amplier\u00e0 con le successive edizioni: quella del 1505 ne contiene 838, l'edizione veneziana di Aldo Manuzio, del 1508 - a partire dalla quale Erasmo comincia a inserire numerose citazioni greche - ne contiene 3.260 e porta il titolo \"Adagiorum chiliades\" che sar\u00e0 quello definitivo anche nell'ultima edizione del 1536, pubblicata con i tipi dell'editore di Basilea Johan Froben e contenente 4.151 proverbi.\nI pi\u00f9 citati, tra i latini, sono Cicerone, Aulo Gellio, Macrobio, Orazio, Virgilio; tra i greci, Aristofane, Aristotele, Diogene Laerzio, Luciano, Omero, Pitagora, Platone, Plutarco, Sofocle, la \"Suda\". Gli autori cristiani - Agostino e Girolamo - o i passi biblici sono relativamente meno presenti, mentre non mancano autori rari come Michele Apostolio, Diogeniano, Stefano di Bisanzio, Zenobio.\nErasmo aveva infatti iniziato a studiare il greco solo dal 1500, comperandosi scritti di Platone e pagandosi un insegnante, e nello stesso tempo si dedicava allo studio di Gerolamo, di cui possedeva tutte le opere. La conoscenza del greco gli era indispensabile per affrontare l'impegno maggiore, quello della Bibbia e della teologia: \u00abio credo che sia il colmo della follia anche solo accennare a quella parte della teologia che tratta in particolare del mistero della salvezza, se non si \u00e8 padroni anche del greco\u00bb, scriveva nel 1501, e tre anni dopo scriveva di trovarsi \u00absotto l'incantesimo del greco\u00bb, deciso a dedicare la vita allo studio della Scrittura.\nL\"Enchiridion\".\nGi\u00e0 scritto nel 1501 per Johann Poppenreyter, un armiere della corte di Borgogna, il quale si fece dell'opuscolo quel che Erasmo si \u00abfece della spada ricevuta in cambio per omaggio\u00bb, cio\u00e8 nulla, l\"Enchiridion militis christiani\" fu rielaborato da Erasmo nel 1503 e pubblicato ad Anversa dall'editore Dirck Maertens nel febbraio del 1504 nelle \"Lucubratiunculae\", una raccolta di brevi scritti di diversi autori. L\"Enchiridion\" fu edito come opera a s\u00e9 dallo stesso Maertens nel 1515 a Lovanio ed ebbe una larga diffusione con diverse traduzioni: la prima traduzione italiana, a opera di Emilio dei Migli, apparve a Brescia nel 1531. \u00c8 da notare che, per la ristampa del 1518 dell'editore Johann Froben di Basilea, Erasmo scrisse un'introduzione nella quale difendeva Lutero dagli attacchi cui era soggetto dopo l'esposizione delle sue \"Tesi\".\n\"Enchiridion\" significa \"manuale\" o anche \"pugnale\" e lo scopo del libro, come dichiara l'autore, \u00e8 prescrivere un modello di vita cristiana. Il cristiano \u00e8 concepito come un soldato che deve combattere per vivere felicemente nel mondo: egli possiede due armi, la preghiera e la conoscenza di s\u00e9. In quanto essere naturale, egli appartiene a questo mondo, ma egli \u00e8 anche un essere spirituale, e deve pertanto innalzarsi al mondo dello spirito. Citando infatti il passo di Giovanni \u00ab\u00e8 lo spirito che d\u00e0 la vita, la carne non giova a nulla\u00bb, Erasmo commenta che \u00aba tal punto non giova, che la carne \u00e8 mortifera se non conduce allo spirito\u00bb. E anche Paolo \u00abvuole che ci fondiamo sullo spirito che \u00e8 la fonte della carit\u00e0 e della libert\u00e0\u00bb.\nNella visione di Erasmo del cristianesimo, \u00abl'uomo si pone davanti a Dio come individuo singolo, e segue solo la voce di Dio e della propria coscienza [...] \u00c8 la via verso l'interiorizzazione. Il dato oggettivo e insignificante, quello istituzionale, non serve [...] quello che conta veramente \u00e8 solo il cuore, la disposizione individuale\u00bb. Con l\"Enchiridion\", \u00abla parola d'ordine della libert\u00e0 evangelica \u00e8 lanciata. E sebbene in questa prima fase essa sia una formula pi\u00f9 che una dottrina, tuttavia fin da ora la si trova strettamente associata alla religione dello spirito. La libert\u00e0 evangelica \u00e8 il vertice dello spiritualismo di Erasmo, il risvolto positivo della sua battaglia contro l'esteriorit\u00e0 delle cerimonie\u00bb.\nQuel che Erasmo intendeva colpire erano comunque gli eccessi di tali cerimoniali, non le pratiche in s\u00e9. Sono attestate ad esempio le sue esperienze di pellegrino al santuario di Nostra Signora della Santa Casa a Walsingham, o una preghiera di ringraziamento in onore di Santa Genoveffa, da lui composta per averlo fatto guarire da una malattia.\nIl viaggio in Italia.\nIl nuovo secolo si era aperto per Erasmo con nuovi viaggi da Parigi a Orl\u00e9ans, poi a Lovanio nel 1502, ancora a Parigi nel 1505, dove pubblic\u00f2 le \"Annotationes\" al Nuovo Testamento di Lorenzo Valla, primo esempio della sua attivit\u00e0 di curatore ed esegeta di manoscritti.\nDopo una breve permanenza in Inghilterra, dal 1506 al 1509 Erasmo visse in Italia. Dopo un primo periodo trascorso a Torino, dove il 4 settembre 1506 si laure\u00f2 in teologia presso la locale Universit\u00e0 allora situata nei pressi dell'attuale via Garibaldi, si trasfer\u00ec a Bologna e di qui a Venezia, ospite del suocero dell'editore Aldo Manuzio. Con lui abitava l'umanista Girolamo Aleandro, dal quale Erasmo prese lezioni di greco: destinato a una carriera ecclesiastica di grande successo, l'Aleandro diventer\u00e0 cardinale e nunzio pontificio, e accuser\u00e0 Erasmo di essere un eretico e un fomentatore della Riforma protestante.\nErasmo approfitt\u00f2 del soggiorno veneziano per procurarsi altri manoscritti di autori greci e per lavorare intensamente agli \"Adagia\" che ampli\u00f2 notevolmente e fece pubblicare dal Manuzio nel 1508. Visit\u00f2 anche Padova e Siena, fu a Napoli, a Cuma e, nel 1509, a Roma, dove conobbe i cardinali Domenico Grimani e Giovanni de' Medici, gli umanisti Raffaele Riario ed Egidio di Viterbo - altro suo futuro, accanito avversario - e assistette, il venerd\u00ec santo, a una predica tenuta di fronte a Giulio II nel quale l'oratore paragonava il papa a Giove che impone la sua autorit\u00e0 ai potenti del mondo.\nLa notizia della morte del re inglese Enrico VII nell'aprile del 1509 e della prossima salita al trono di Enrico VIII, comunicatagli dall'amico Blount con un invio di denaro e il miraggio dei grandi successi che lo avrebbero atteso in Inghilterra, lo spinse a lasciare Roma, e come all'andata in Italia era andato scrivendo un \"De senectute\", cos\u00ec nel viaggio di ritorno, \u00abper non perdere in chiacchiere da rozzi illetterati tutto il tempo\u00bb, gli venne in mente di celebrare l'elogio della pazzia, quel \"Moriae encomium\" che nel titolo ricordava il nome dell'amico Tommaso Moro che si riprometteva di rivedere nella lontana isola.\nIn Inghilterra: l\"Elogio della Follia\".\nDopo un viaggio di due mesi Erasmo raggiunse l'Inghilterra, dove fu ospite dell'amico Tommaso Moro. Durante un periodo di malattia, riprese la sua idea di scrivere un \"Moriae encomium\" o \"Elogio della Follia\", che port\u00f2 a termine in una settimana. Lo scritto fu pubblicato la prima volta a Parigi nel 1511, ebbe una seconda edizione aumentata nel 1514, poi nel 1515 ne apparve a Basilea, per l'editore Froben, la versione definitiva con un commento dell'umanista olandese Gerard Listrius, scritto in parte dallo stesso Erasmo.\n\u00c8 la Follia personificata a parlare e a fare l'elogio di se stessa di fronte a un pubblico che appare molto divertito. Erasmo mantiene nel discorso una costante ambiguit\u00e0, presentando le sue affermazioni non solo come folli, ma anche rivelatrici, sotto l'apparenza scherzosa, di una profonda e seria verit\u00e0.\nLa Follia \u00e8 figlia della ninfa Neotete, la Giovinezza, e di Pluto, il dio della ricchezza, e a un cenno di questo dio \u00abtutte le cose, sacre e profane, si confondono insieme, a suo arbitrio si fanno guerre, paci, imperi, consigli, tribunali, assemblee popolari, matrimoni, trattati, alleanze, leggi, arti, cose serie e cose buffe\u00bb, insomma tutte le attivit\u00e0 proprie dell'uomo. Gi\u00e0 gli esseri umani nascono da quella parte del corpo che \u00e8 \u00abcos\u00ec pazza, cos\u00ec buffa, che non se ne pu\u00f2 fare nemmeno il nome senza scoppiare a ridere\u00bb, e per mettere il collo al guinzaglio del matrimonio bisogna proprio essere sotto l'influsso di Anoia, l'irriflessione.\nL'incanto dell'infanzia \u00e8 dovuto a quella sua \u00abfollia pazzerellona\u00bb, il piacere della giovent\u00f9 a quella sua certa mancanza di giudizio, e alla noiosa assennatezza dell'et\u00e0 matura succede spesso il rimbambimento della vecchiaia: \u00abil vecchio va in delirio, e questo \u00e8 dono mio - dice la Follia - ma intanto questo mio vecchio delirante \u00e8 libero da quei miserevoli affanni che torturano il saggio\u00bb. Un po' di follia d\u00e0 sapore alla vita, rende amabili le donne, favorisce la convivialit\u00e0 e le amicizie, insomma ci permette di sopportarci a vicenda.\nLa follia produce le guerre, che sono \u00aborigine e campo delle imprese pi\u00f9 lodate\u00bb, affidate non a caso a \u00abparassiti, ruffiani, briganti, sicari, contadini, imbecilli, indebitati e simile feccia umana\u00bb, certamente non ai filosofi e ai cosiddetti sapienti, che se mettono mano agli affari di Stato combinano solo danni, e sono inabili anche alle pi\u00f9 modeste funzioni della vita quotidiana. Per governare occorre invece ingannare il popolo, lusingarlo per acquisirne il favore, essere spinto da quella follia che \u00e8 l'amore di s\u00e9, della fama e della gloria che ci fa abbandonare ogni timidezza e ci induce all'azione.\nA guardar bene, la vita \u00e8 una commedia dove ciascuno recita una sua parte, e non \u00e8 bene strappare la maschera agli attori che stanno recitando: \u00abtutta la vita non ha alcuna consistenza ma, tant'\u00e8, questa commedia non pu\u00f2 essere rappresentata altrimenti\u00bb, e il saggio che volesse mostrare l'autentica realt\u00e0 delle cose farebbe la figura dell'insensato. L'uomo veramente prudente non deve \u00abaspirare a una saggezza superiore alla propria sorte, ma fare buon viso all'andazzo generale e partecipare alle debolezze umane. Si dir\u00e0 che questa \u00e8 follia. Non lo negher\u00f2, purch\u00e9 si conceda che tale \u00e8 la vita, la commedia della vita che stiamo recitando\u00bb.\nErasmo accenna poi alle follie di diverse categorie di persone: i cacciatori, gli alchimisti, che sprecano tempo e denaro, e come loro i giocatori d'azzardo, mentre al contrario, coloro che propalano \u00abmiracoli e favolette di prodigi\u00bb hanno per scopo di \u00abcavar quattrini, come usano principalmente preti e predicatori popolari\u00bb. Ci sono poi i superstiziosi, quelli che recitano ogni giorno i salmi penitenziali, e quelli che attribuiscono a ciascun santo una particolare virt\u00f9 protettrice. Del resto, questi vaneggiamenti sono autorizzati e alimentati dai sacerdoti, i quali \u00absanno che questa \u00e8 una piccola fonte di guadagno che non finisce mai\u00bb.\nC'\u00e8 poi la follia dei nobili, che si vantano dei loro antenati ma che non differiscono \u00abdall'ultimo mozzo di stalla\u00bb, quella dei commercianti, che bench\u00e9 esercitino \u00abla pi\u00f9 ignobile delle professioni e nella maniera pi\u00f9 ignobile\u00bb, si considerano gli uomini pi\u00f9 importanti del mondo, come i grammatici, \u00absempre affamati, sempre ripugnanti\u00bb, che \u00abmarciscono nel fetore e nella sozzura\u00bb. I poeti credono di acquistare fama immortale, ma non fanno altro che \u00abaccarezzare le orecchie di qualunque babbeo con ciance e favolette da ridere\u00bb, Ci sono poi gli scrittori, i pi\u00f9 seri dei quali, mai soddisfatti dell'opera loro, perdono la salute e la vista senza compenso, mentre gli altri sanno che pi\u00f9 scriveranno sciocchezze maggior successo avranno, come i plagiari, che si gloriano di una fama usurpata. Facendo la satira degli studiosi e degli scrittori, Erasmo giunge di fatto a burlarsi di se stesso, rivelando per\u00f2 in tal modo come sia difficile prendere completamente sul serio la sua Follia.\nTra gli eruditi, i giuristi formano migliaia di leggi \u00abpoco importa se a proposito o a sproposito\u00bb e poi ammucchiano cose su cose per rendere pi\u00f9 difficili gli studi legali. I retori e i sofisti battagliano su \u00abquestioni di lana caprina\u00bb e si azzuffano su qualsiasi argomento \u00abarmati di tre sillogismi\u00bb. I filosofi poi, bench\u00e9 non sappiano nulla, fanno professione di sapere tutto e \u00abvan gridando dovunque che essi vedono le idee, gli universali, le forme separate, la materia prima, le quiddit\u00e0 e le ecceit\u00e0\u00bb.\nLargo spazio viene dedicato da Erasmo anche alla follia di teologi ed ecclesiastici. Oggetto della sua satira non sono ovviamente i teologi in quanto tali, ai quali lui stesso si onorava di appartenere, bens\u00ec i \"theologiae histriones\" (\u00abistrioni della teologia\u00bb) come li definisce nella lettera apologetica a Martin Dorp del maggio 1515. Costoro, \u00abrazza straordinariamente boriosa e irritabile\u00bb, si occupano delle questioni pi\u00f9 assurde, quali \u00abIddio Padre odia il Figlio? Avrebbe potuto Dio prender forma di donna, o del diavolo, d'un asino, d'una zucca, d'una pietra? E in tal caso, come avrebbe una zucca parlato al popolo e fatto miracoli?\u00bb, e formulano sentenze morali paradossali. Questi teologi della scolastica decadente - di indirizzo realista, nominalista, tomista, albertista, occamista, o scotista - metterebbero in difficolt\u00e0 san Paolo e tutti gli apostoli, se disputassero con loro. E guai a non essere d'accordo con loro. Ne verrebbe subito la sentenza: \u00abquesta proposizione \u00e8 scandalosa, quest'altra poco reverente, questa puzza d'eresia, quest'altra suona male\u00bb. Buffo poi \u00e8 il fatto che essi credono di esser grandi teologi, quanto pi\u00f9 barbaramente parlano: \u00absostengono infatti che non \u00e8 conforme alla maest\u00e0 delle sacre lettere esser costretti a ubbidire alle leggi dei grammatici\u00bb. A costoro Erasmo contrappone i teologi che ritiene autenticamente autorevoli: \u00abTanta \u00e8 la sottigliezza del loro giudizio che, senza il voto di questi baccellieri, a formare un vero cristiano non basterebbero il battesimo, n\u00e9 il Vangelo, n\u00e9 San Paolo o San Pietro, n\u00e9 San Gerolamo o Sant'Agostino, n\u00e9 lo stesso San Tommaso, il pi\u00f9 aristotelico di tutti i teologi\u00bb.\nQuanto a quei religiosi che sono detti \"monaci\" - parola che significa letteralmente \"solitari\" - c'\u00e8 da dire che buona parte di essi non hanno niente a che fare con la religione e non sono solitari, visto che \u00abnon c'\u00e8 luogo dove non te li trovi tra i piedi\u00bb. Quando in chiesa non \u00abragliano, da asini che sono, i loro salmi\u00bb, disturbano per le strade, elemosinando con grande fracasso, e credono di guadagnarsi la vita eterna osservando certe \u00abcerimonie e tradizioncelle umane\u00bb, senza sapere che Cristo chieder\u00e0 conto dell'osservanza del comandamento della carit\u00e0. Da come predicano, poi, \u00abc'\u00e8 da giurare che siano stati a scuola da ciarlatani di piazza, senza per altro riuscire a raggiungerli\u00bb.\nVescovi e cardinali, gli eredi degli apostoli, si danno alla bella vita, e i papi, i vicari di Cristo, vivono \u00abmollemente e senza pensieri\u00bb. Mentre i primi cristiani abbandonavano tutti i loro beni per seguire Ges\u00f9, per il cosiddetto patrimonio di san Pietro, cio\u00e8 \u00abborgate, tributi, dazi, signorie\u00bb, i papi \u00absi battono con il ferro e il fuoco, non senza effusione di molto sangue cristiano\u00bb, e sono essi \u00aba lasciare sparire nel silenzio Cristo, a incatenarlo trafficando con le loro leggi, a corromperlo con interpretazioni sforzate, a sgozzarlo con la loro vita pestifera\u00bb.\nL'ultima parte dell\"Elogio della follia\", uscendo dai toni fin troppo burleschi, acquista connotazioni decisamente teologiche, diventando apologia della fede cristiana che contro e oltre le necessit\u00e0 della ragione accetta un articolo di fede indimostrabile, un uomo che \u00e8 Dio, che muore sulla croce e resuscita dai morti. Rifacendosi a San Paolo, Erasmo fa dire alla Follia che occorre farsi stolto per diventare sapiente, e che a Dio sono cari gli uomini senza senno. \u00c8 per lo stesso motivo che i re, i sovrani del mondo, odiano coloro che sono troppo intelligenti e preferiscono circondarsi di persone grossolane? Certamente no, ma \u00abla religione cristiana ha una specie di parentela con la pazzia\u00bb, perch\u00e9 coloro che sono stati conquistati dalla piet\u00e0 cristiana hanno prodigato i loro beni, trascurato le offese, tollerato gli inganni, considerato amici i nemici, evitato i piaceri, avuto a fastidio la vita, desiderato la morte. Insomma, sono diventati \u00abassolutamente ottusi a ogni senso comune, come se il loro animo vivesse altrove, non dentro il corpo. E questa che cos'\u00e8, se non pazzia?\u00bb.\nCome la saggezza umana \u00e8 follia agli occhi di Dio e viceversa, cos\u00ec gi\u00e0 Platone, attraverso il mito della caverna, aveva mostrato i due piani della conoscenza: quello dei prigionieri legati che osservano le ombre della realt\u00e0, scambiandole per realt\u00e0 autentica, e quello del prigioniero che si libera, esce dalla caverna e torna a riferire ai suoi compagni delle cose viste nella loro realt\u00e0. Quest'ultimo, \u00abormai sapiente, compiange e deplora la loro pazzia, posseduti come sono da cos\u00ec grande illusione; gli altri invece ridono di lui come di un matto che sragiona\u00bb.\nL'opera ebbe grande successo: vivente Erasmo, conobbe 36 edizioni, numerose traduzioni e imitazioni, come il \"De triumpho stultitiae\" di Faustino Perisauli. La \"verve\" polemica e a tratti graffiante di cui nonostante ci\u00f2 fu accusato era comunque lontana dalla sua sensibilit\u00e0: \u00abNon volli offendere, ma ammonire, non nuocere ma giovare, non recar danno ma sostegno ai costumi degli uomini\u00bb.\nErasmo aveva ottenuto nel 1511 una pensione e i benefici della parrocchia di Aldington, nel Kent, e grazie all'interessamento dell'amico John Fisher, vescovo e rettore dell'Universit\u00e0 di Cambridge, d'insegnare in questa Universit\u00e0 greco e teologia. Qui intraprese uno studio approfondito delle lettere di san Gerolamo e del Nuovo Testamento. Rimasto in contatto con John Colet, che a Londra aveva fondato la Saint Paul's School, gli dedic\u00f2 il \"De copia duplici\", un manuale di stile latino.\nA Lovanio e a Basilea.\nNel gennaio 1514, non sopportando i colleghi di teologia di Cambridge, gi\u00e0 oggetto della satira dell\"Elogio\", lasci\u00f2 l'insegnamento e torn\u00f2 a Londra, prima tappa per il ritorno nel continente. In luglio sbarc\u00f2 a Calais, dove fu raggiunto dall'ordine del priore di Steyn di tornare in convento. Erasmo rifiut\u00f2, sostenendo di non essere fatto per la vita conventuale e di voler continuare i suoi studi e le sue pubblicazioni. Si ferm\u00f2 per breve tempo a Lovanio e in agosto riprese il viaggio lungo il Reno per raggiungere Basilea e accordarsi con l'editore Johann Froben per una nuova edizione ampliata degli \"Adagia\", per quella delle lettere di Gerolamo e soprattutto per la pubblicazione del testo del Nuovo Testamento, nella versione greca e latina da lui curata con l'aggiunta dei suoi commenti.\nLa diffusione degli \"Adagia\", dell\"Enchiridion\" e dell\"Elogio\" lo avevano reso molto noto e rispettato negli ambienti umanistici ed egli fu accolto, anche nelle soste fatte a Treviri, a Magonza e a Strasburgo, con tutti gli onori.\nLa sua polemica contro alcuni aspetti della vita della Chiesa cattolica non nacque da dubbi sulla dottrina tradizionale n\u00e9 da ostilit\u00e0 verso l'organizzazione in s\u00e9 della Chiesa, ma, piuttosto, da un'esigenza di purificare la dottrina stessa e di salvaguardare le istituzioni del Cristianesimo dai pericoli che le minacciavano, quali la corruzione, l'interesse di pontefici guerrieri come papa Giulio II all'ampliamento dello Stato della Chiesa, la vendita delle indulgenze, il culto smodato delle reliquie.\nCome studioso cerc\u00f2 di liberare i metodi della scolastica dalla rigidit\u00e0 e dal formalismo della tradizione medievale. Egli si riteneva un predicatore della virt\u00f9, e questa convinzione lo guid\u00f2 per tutta la vita mentre cercava di rigenerare l'Europa mediante una critica profonda e coraggiosa alla Chiesa cattolica. Tale convinzione rappresenta il filo conduttore di un'esistenza che, altrimenti, potrebbe sembrare piena di contraddizioni.\nTuttavia con il passare degli anni le posizioni estremiste presero il sopravvento su quelle moderate ed Erasmo si trov\u00f2 sempre pi\u00f9 in contrasto sia con le chiese riformate che con quelle cattoliche perch\u00e9 entrambe erano fortemente opposte alla sua visione moderata.\nErasmo e la riforma luterana.\nLa Riforma di Martin Lutero \u2013 che tradizione vuole prenda avvio il 31 ottobre 1517 con l'affissione sulla porta della chiesa di Wittenberg, com'era uso a quel tempo, di 95 tesi in latino riguardanti il valore e l'efficacia delle indulgenze \u2013 mise a dura prova il carattere di Erasmo. Fino ad allora il mondo aveva riso della sua satira, ma pochi avevano interferito con le sue attivit\u00e0.\nLe tensioni erano giunte a un punto tale che pochi avrebbero potuto sottrarsi al nascente dibattito, non certo Erasmo che era proprio al culmine della propria fama letteraria. Il doversi per forza schierare e la partigianeria erano contrarie sia al suo carattere sia ai suoi costumi. Nelle sue critiche rivolte alle \"follie\" clericali e agli eccessi della Chiesa egli aveva sempre tenuto a precisare di non volere attaccare la Chiesa come istituzione e di non essere mosso da inimicizia nei confronti del clero.\nErasmo condivideva, in effetti, molti aspetti delle critiche di Lutero alla Chiesa cattolica, ad esempio nei confronti delle indulgenze e dei formalismi esteriori del clero, come pure sulla necessit\u00e0 di un ritorno allo spirito originario del cristianesimo. Sar\u00e0 invece il punto centrale della dottrina luterana (quello che negava l'esistenza del libero arbitrio) a tenere divisi i due personaggi. Erasmo aveva il massimo rispetto per Martin Lutero e, a sua volta, il riformatore manifest\u00f2 sempre ammirazione per la superiore cultura di Erasmo. Lutero sperava di potere collaborare con Erasmo in un'opera che gli sembrava la continuazione della propria.\nErasmo, invece, declin\u00f2 l'invito ad impegnarsi, affermando che se avesse seguito tale invito, avrebbe messo in pericolo la propria posizione di guida di un movimento puramente intellettuale, che riteneva essere lo scopo della propria vita. Soltanto da una posizione neutrale \u2013 riteneva Erasmo \u2013 si poteva influenzare la riforma della religione. Erasmo rifiut\u00f2 dunque di cambiare confessione, ritenendo che vi fossero possibilit\u00e0 di una riforma anche nell'ambito delle strutture esistenti della Chiesa cattolica.\nA Lutero tale scelta parve un mero rifiuto ad assumersi le proprie responsabilit\u00e0 motivato da mancanza di fermezza o, peggio, da codardia.\nFu allora che Erasmo \u2013 contrariamente alla sua natura \u2013 prese posizione per due volte su questioni dottrinalmente controverse.\nMentre la Riforma trionfava, iniziarono per\u00f2 anche quei disordini sociali che Erasmo temeva e che Lutero riteneva inevitabili: la guerra dei contadini tedeschi, l'iconoclastia, il radicalismo che sfoci\u00f2 nei movimenti anabattisti in Germania e Paesi Bassi. Erasmo era felice di essersene tenuto lontano, anche se, in ambienti cattolici, lo si accusava di essere stato il fomentatore di tali discordie.\nA dimostrazione della sua lontananza dalla Riforma, quando nel 1529 Basilea adott\u00f2 le dottrine riformate, Erasmo si trasfer\u00ec nella vicina citt\u00e0 imperiale di Friburgo in Brisgovia, rimasta cattolica.\nA Friburgo egli continu\u00f2 la sua instancabile attivit\u00e0 letteraria terminando l'opera pi\u00f9 importante dei suoi ultimi anni: l\"Ecclesiaste\", parafrasi dell'omonimo libro biblico (detto pure \"Qoelet\", o il \"Predicatore\"), nel quale egli sostiene che la predicazione \u00e8 l'unico dovere veramente importante della fede cattolica.\nGli ultimi anni e la morte.\nInviso ormai ad ambo gli schieramenti \u2013 il 19 gennaio 1543 i suoi libri saranno bruciati a Milano insieme a quelli di Lutero\u00a0\u2013 Erasmo mor\u00ec la notte fra l'11 e il 12 luglio 1536 a Basilea, dove era tornato per controllare la pubblicazione dell'Ecclesiaste. Fu sepolto nella cattedrale ormai dedicata al culto riformato.\nLa dottrina.\nSebbene Erasmo fosse rimasto per tutta la vita cattolico, critic\u00f2 con magistrale e caustica ironia gli eccessi presenti nella Chiesa cattolica del suo tempo, per proporre invece una \"philosophia Christi\" che si incardinasse su una religiosit\u00e0 interiore, sostanziata da una pratica costante della carit\u00e0. Utilizzando i lavori filologici di Lorenzo Valla prepar\u00f2 una nuova versione greca e latina del Nuovo Testamento apprezzata tra l'altro da Lutero, nei confronti del quale tuttavia Erasmo fu protagonista di una celebre polemica sulla questione del libero arbitrio.\nIl pensiero umanistico e riformatore di Erasmo.\nAl centro dello spirito innovatore con cui Erasmo intendeva riformare la Chiesa vi erano da un lato i valori del mondo classico, dall'altro la riscoperta del cristianesimo delle origini. Egli cerc\u00f2 sempre una sintesi tra queste due visioni della vita, sintesi che del resto era gi\u00e0 al centro dei propositi dei filosofi rinascimentali e neoplatonici, come ad esempio Niccol\u00f2 Cusano, Marsilio Ficino e Pico della Mirandola. Nel tentativo di conciliare l\"humanitas\" classica con la \"pietas\" cristiana, egli partiva comunque da posizioni meno dottrinali e pi\u00f9 attinenti all'aspetto della condotta pratica.\nIn ossequio all'ideale dell\"humanitas\", cio\u00e8 della greca \"filantropia\" (l'amore per l'umanit\u00e0), Erasmo credeva nel rispetto della dignit\u00e0 dell'uomo, il cui riconoscimento passa per la concordia e la pace, da realizzare con l'uso sapiente della ragione. Richiamandosi a Seneca, Cicerone e Agostino, condannava le varie forme di violenza e di prevaricazione dei potenti sui deboli, deprecando le torture e la pena di morte.\nRiguardo invece al sentimento della \"pietas\", che per Erasmo costituisce il nucleo centrale del cristianesimo, era convinto dell'importanza di una fede radicata nell'interiorit\u00e0 dell'animo. Le pratiche esteriori della vita religiosa secondo Erasmo non hanno valore se non sono ricondotte alle virt\u00f9 essenziali del cristiano, cio\u00e8 l'umilt\u00e0, il perdono, la compassione e la pazienza. Predic\u00f2 una tolleranza religiosa che facesse a meno di cacce all'eretico e di aspre contese critiche e dottrinali.\nPer riformare e purificare la vita della fede, Erasmo elabor\u00f2 quindi un progetto generale di riforma religiosa fondata su un'educazione culturale, volta a porre rimedio ai maggiori pericoli da lui paventati, che erano principalmente:\nErasmo si impegn\u00f2 soprattutto per diffondere il sapere dei classici, tramite l\"eloquentia\" (ovvero l'arte di persuadere), e per depurare la Bibbia dalle incrostazioni medievali rendendola accessibile a tutti, tramite un lavoro di critica filologica.\nLa polemica con Lutero.\nIl proposito riformatore di Erasmo, che pure aveva incontrato l'atteggiamento favorevole di varie personalit\u00e0 eminenti come l'imperatore Carlo V, il papa Leone X, i re Francesco I ed Enrico VIII, era destinato per\u00f2 a naufragare completamente. Le lotte e le contese religiose seguite alla riforma luterana vanificarono quei progetti di concordia e tolleranza religiosa che gli stavano tanto a cuore. Sebbene avesse fatto di tutto per evitarlo, lo scontro con Lutero era stato alla fine inevitabile, in particolare sul tema del libero arbitrio, non tanto da un punto di vista dottrinale, quanto sul piano del risvolto pratico che la predicazione luterana comportava.\nLa negazione della libert\u00e0 umana era per Erasmo incompatibile con la mentalit\u00e0 umanista e rinascimentale che esaltava la capacit\u00e0 dell'individuo di essere libero artefice del proprio destino, e sembrava svilisse la dignit\u00e0 stessa dell'uomo. Se, come affermava Lutero, l'essere umano non ha la facolt\u00e0 di accettare o rifiutare liberamente la grazia divina che gli viene offerta, a che scopo nelle Scritture sono presenti ammonimenti e biasimi, minacce di castighi ed encomi all'obbedienza? Se inoltre, come predicava Lutero, l'uomo non ha bisogno di chiese e organi intermediari tra s\u00e9 e Dio, ma \u00e8 in grado da solo di accedere ai contenuti della Bibbia essendo l'unico sacerdote di se stesso, come si concilia questa supposta autonomia con la sua assoluta incapacit\u00e0 di scelta in ambito morale?\nQuesti furono alcuni dei punti toccati da Erasmo nella polemica da lui intrapresa, mirante a ribadire che il libero arbitrio \u00e8 stato viziato ma non distrutto completamente dal peccato originale, e che senza un minimo di libert\u00e0 da parte dell'uomo la giustizia e la misericordia divina diventano prive di significato.\nLe opere.\nErasmo dedic\u00f2 la maggior parte dei suoi studi all'ambito religioso. Tutte le sue opere, pubblicate in latino, furono rapidamente tradotte nelle lingue moderne.\nIl lavoro sul testo del Nuovo Testamento.\nDurante il proprio soggiorno inglese Erasmo inizi\u00f2 l'esame sistematico dei manoscritti del Nuovo Testamento \u2013 anche quelli scoperti di recente o che, in quel periodo, giungevano dalla Grecia dopo la fine dell'Impero bizantino \u2013 al fine di prepararne una nuova edizione e una traduzione latina.\nLe traduzioni dei testi sacri (spesso a senso, senza la maturit\u00e0 filologica degli umanisti italiani guidati da Lorenzo Valla) forgiarono la sua vasta cultura umanistica e lo indussero a contrapporre la cultura teologica vista come forgiatrice di letterati alla fede religiosa che definiva \"creatrice di soldati di Cristo\", riprendendo il tema classico del \"miles christianus\".\nL'edizione critica del testo greco del Nuovo Testamento sarebbe stata poi pubblicata da Johann Froben a Basilea nel 1516: \"Novum Instrumentum omne, diligenter ab Erasmo Rot. Recognitum et Emendatum\", con traduzione latina e annotazioni. Essa costituir\u00e0 la base per la maggior parte degli studi scientifici sulla Bibbia nel periodo della Riforma, e sar\u00e0 utilizzata dallo stesso Lutero per la sua traduzione tedesca della Bibbia.\nLa terza edizione servir\u00e0 ai traduttori della versione inglese della Bibbia detta \"di Re Giacomo\". Il testo divenne in seguito noto come \"Textus Receptus\". Erasmo avrebbe pubblicato in seguito altre tre versioni nel 1522, 1527 e 1535, dedicando l'opera a papa Leone X, quale patrono della cultura. Erasmo considerava il proprio lavoro come un servizio alla cristianit\u00e0.\nAlcuni hanno sollevato critiche in quanto all'accuratezza del \"Textus Receptus\". Uno dei motivi \u00e8 che Erasmo aveva potuto consultare solo un pugno di manoscritti greci e di tarda origine. Inoltre asseriscono che Erasmo fece il suo lavoro in fretta. Egli stesso ammise che la sua edizione era stata \u201cfatta in fretta anzich\u00e9 redatta\u201d. Malgrado questi aspetti sfavorevoli delle edizioni di Erasmo, che si applicarono quasi con ugual forza al \"Textus Receptus\", questo testo rimase la norma per pi\u00f9 di duecento anni. Fra i primi a produrre testi basandosi su maggiore rigore ci furono gli eruditi tedeschi Johann Jakob Griesbach e Lachmann.\nGli altri scritti.\nTra le altre opere \"Adagia\" (1500), \"Manuale del milite cristiano\" (1503), \"Institutio principis christiani\" (1516), \"Colloquia familiaria\" (1522) silene . Questi lavori che riportavano i testi alle fonti originarie lo fecero considerare come il padre della Riforma protestante. Egli comunque, pur condividendo la necessit\u00e0 di un rinnovamento in ambito ecclesiastico, rimase sempre cattolico, e si oppose anzi duramente al protestantesimo di Martin Lutero.\nUn'altra opera va annoverata tra gli scritti del grande umanista: il dialogo satirico \"Iulius exclusus e coelis\", composto durante il periodo successivo alla morte del papa-soldato Giulio II e in particolare tra la fine del 1513 - inizi del '14 (gli anni del soggiorno di Erasmo a Cambridge). L'opera \u00e8 un vivace scambio di battute tra San Pietro e un arrogante Papa Giulio che pretende di entrare in Paradiso con uno stuolo di rozzi combattenti morti \"in nome della fede\" durante le campagne belliche promosse dal defunto pontefice. Dell'opera, pubblicata anonima, Erasmo ha sempre negato la paternit\u00e0, per motivi probabilmente legati alla sua immagine di fronte al neopontefice Leone X, che sembrava dare adito a quella riforma all'interno della Chiesa da sempre caldeggiata dall'umanista. La critica \u00e8 comunque da tempo concorde che sia uscita dalla colta penna di Erasmo, il nome che subito era stato suggerito anche dai contemporanei.\nLe sue critiche agli errori delle autorit\u00e0 ecclesiastiche e alla superstizione lo esposero all'accusa di essere luterano anche da ambienti cattolici, ma Erasmo rifiut\u00f2 sempre quest'accusa. Per far fronte agli attacchi che gli venivano mossi, illustr\u00f2 la sua posizione teologica con l'opera \"De libero arbitrio\" (1524), che conteneva una brillante critica a Martin Lutero (che a sua volta gli rispose con il \"De servo arbitrio\").\nL'ultima opera di Erasmo fu la \"Preparazione alla morte\", nella quale assicura che una vita onesta \u00e8 la condicio sine qua non per raggiungere una morte felice.\nErasmo e la Controriforma.\nErasmo godette di ampio prestigio nella prima met\u00e0 del XVI secolo e nel 1535 gli venne anche offerto da papa Paolo III la berretta cardinalizia, che rifiut\u00f2. Dopo la sua morte, nel periodo successivo al Concilio di Trento, nella fase della Controriforma, la sua libert\u00e0 intellettuale venne guardata con sospetto e le sue opere vennero incluse nell'Indice dei libri proibiti, ma la sua battaglia contro l'ignoranza e la superstizione era motivata esclusivamente dalle sue convinzioni umanistiche e non da critiche alla fede. Come testimonia il suo rifarsi ad alcuni movimenti innovatori quali la \"Devotio moderna\", infatti, egli intendeva professare una riforma spirituale e dei costumi, e non una riforma teologica."}
{"id": "37915", "revid": "172", "url": "https://it.wikipedia.org/wiki?curid=37915", "title": "Economia Aziendale", "text": ""}
{"id": "37916", "revid": "161374", "url": "https://it.wikipedia.org/wiki?curid=37916", "title": "Supply Chain Management", "text": ""}
{"id": "37918", "revid": "172", "url": "https://it.wikipedia.org/wiki?curid=37918", "title": "Contabilit\u00e0 Nazionale", "text": ""}
{"id": "37919", "revid": "2161050", "url": "https://it.wikipedia.org/wiki?curid=37919", "title": "Scienza delle finanze", "text": "La scienza delle finanze \u00e8 la branca dell\"economia che studia l'attivit\u00e0 finanziaria pubblica. L'attivit\u00e0 finanziaria pubblica \u00e8 l'attivit\u00e0 svolta dallo Stato e dagli enti pubblici per acquisire, gestire e impiegare i mezzi occorrenti per soddisfare i fini di pubblico interesse. Si concretizza quindi nella gestione dei mezzi finanziari che affluiscono alla pubblica amministrazione (entrate pubbliche) e che vengono da essa erogati per il conseguimento delle finalit\u00e0 programmate (spese pubbliche).\nDescrizione.\n\u00c8 evidente in ogni caso l'interferenza con altre discipline, anche di natura non economica, quali la politica economica, la politica e l'economia tributaria, il diritto tributario, la finanza pubblica, la contabilit\u00e0 pubblica, l'economia della pubblica amministrazione. La portata generale che ha da sempre caratterizzato questa scienza - nata quando ancora non esistevano le discipline pi\u00f9 specialistiche che abbiamo sopra elencato - ha sollecitato in tempi recenti una sua ridefinizione, con espressioni di provenienza anglosassone sicuramente pi\u00f9 felici come \"Economia pubblica\" o \"Economia del settore pubblico\" (\"Public Sector Economics\").\nSi suole suddividere la scienza delle finanze nei seguenti ambiti:\nPresupposti.\nLa finanza pubblica si articola in una serie di scelte, tutte collegate fra di loro. Esse possono essere compiute in virt\u00f9 del potere d'imperio dello Stato, ovvero della potest\u00e0 di obbligare i cittadini a tenere un determinato comportamento. Relativamente alla scienza delle finanze, essa si divide in:\nImportanza.\nL'imposizione di imposte sui redditi delle persone fisiche e giuridiche, sui consumi (IVA), su specifiche produzioni di beni e servizi (si pensi alle accise sui carburanti) nonch\u00e9 di tasse a carico dei soggetti che beneficiano di un dato servizio, necessarie allo Stato per la copertura della spesa pubblica, influenzano a loro volta l'economia sia sul piano macroeconomico, modificando variabili macroeconomiche quali consumi, risparmi e investimenti, sia dal punto di vista microeconomico, modificando le scelte individuali. Inoltre si modificano le scelte di spesa della pubblica amministrazione, alla quale affluiscono tasse e imposte.\nLa scienza delle finanze \u00e8 una disciplina giuridico-economica che spesso viene studiata insieme al diritto finanziario, per affinit\u00e0 di contenuti.\nRapporti con altre discipline.\nLa scienza delle finanze in molti casi si \u00e8 trovata ad influenzare il diritto, tanto che molti dei concetti teorizzati sono stati trasposti in norme giuridiche. A sua volta il diritto ha influenzato la scienza delle finanze, mediante la creazione di nuove norme tributarie vincolanti.\nLa branca del diritto che studia l'attivit\u00e0 finanziaria pubblica \u00e8 il diritto finanziario.\nAll'interno del diritto finanziario, le norme che regolamentano i tributi formano il diritto tributario.\nDimensioni ed effetti della finanza pubblica.\nNei sistemi economici liberisti, allo Stato si chiede di garantire solo i servizi pubblici essenziali (che per Adam Smith sono: giustizia, difesa, opere pubbliche). Se ne deduce che secondo questa corrente di pensiero l'intervento dello Stato nell'economia debba essere ridotto al minimo. La finanza pubblica dunque non deve intervenire nel sistema economico: si delinea in questo modo il concetto di \"finanza neutrale\".\nA partire dalla crisi del 1929, con l'affermarsi delle ideologie keynesiane, la finanza pubblica viene vista come un modo per regolare e disciplinare il sistema economico: essa \u00e8 un mezzo per raggiungere obiettivi fissati in sede politica e dunque il ruolo dello Stato diviene sempre pi\u00f9 centrale. La finanza, da neutrale, passa ad essere \"funzionale\".\nAttualmente, nei sistemi economici moderni, la finanza pubblica rappresenta fra il 30% ed il 50% del Prodotto Interno Lordo.\nLe ragioni dell'intervento pubblico.\nLa scienza delle finanze giustifica l'intervento pubblico nell'economia per due principali motivi, correlati ai due teoremi dell'economia del benessere:\nPoich\u00e9 queste condizioni risultano, nei fatti, molto difficili da ottenere, lo Stato svolge una funzione allocativa, correggendo quando necessario la distribuzione delle risorse.\nIl problema del free rider.\nNei problemi di scelta collettiva viene dedicata una particolare importanza al problema del free rider (dal nome di colui che prende l'autobus senza pagarne il biglietto). Questo problema deriva dal fatto che i beni pubblici sono spesso caratterizzati da problemi di non rivalit\u00e0 e non escludibilit\u00e0. Nel prendere una decisione sul costruire un ponte o sull'acquisto di un televisore da parte di coinquilini, pu\u00f2 accadere che alcuni considerino la decisione molto pi\u00f9 importante (assegnino una utilit\u00e0 maggiore); questo problema fa s\u00ec che alcuni possano pagare il prezzo del bene pubblico anche quando altri (i free-rider) ne traggono beneficio.\nLa giustizia tributaria secondo la Costituzione italiana.\nIl prelievo fiscale deve attenersi ad alcuni principi che, teorizzati in precedenza dalla scienza finanziaria trovano fondamento nella Costituzione della Repubblica Italiana, vale a dire:\nTasse e tariffe.\nA differenza delle imposte, le tasse e le tariffe rappresentano il pagamento di servizi pubblici da parte di chi se ne serve, secondo il cosiddetto principio del \"beneficio\", che si contrappone al criterio della capacit\u00e0 contributiva.\nSi tratta di servizi pubblici riferibili ad un singolo utente e vengono chiamati servizi divisibili: si pensi al trasporto pubblico, sanit\u00e0 ecc., diversi dai servizi indivisibili, riconducibili alla parte della spesa pubblica notoriamente indivisibile come quella per le forze dell'ordine, le forze armate, la magistratura e altro.\nLe tasse sono tributi, mentre le tariffe costituiscono, in base ad una distinzione giuridica, corrispettivi di diritto privato.\nMassimizzazione del benessere della collettivit\u00e0.\nCome si massimizza il benessere della collettivit\u00e0? Vi sono in proposito diverse teorie economiche.\nLa \"teoria di Pareto\" sostiene che il benessere aumenta se aumenta l'utilit\u00e0 dei beni di un individuo senza diminuire quella degli altri soggetti. In una economia perfettamente concorrenziale, si realizza una efficiente allocazione delle risorse e pertanto la politica redistributiva non pu\u00f2 essere giudicata migliore o peggiore di altre, ma solo diversa.\nInoltre, nell'equilibrio di concorrenza perfetta, lo Stato deve intervenire solo in caso di:\nLe \"teorie volontaristiche\" si contrappongono alla teoria di Pareto ma hanno un punto in comune: entrambe sostengono che in una economia di mercato devono avvenire gli scambi. Ma, mentre per Pareto lo scambio \u00e8 basato su un regime di coazione, per le teorie volontaristiche il fenomeno finanziario si svolge su basi volontaristiche e va analizzato in termini di utilit\u00e0 e costo marginale."}
{"id": "37920", "revid": "287204", "url": "https://it.wikipedia.org/wiki?curid=37920", "title": "Abeokuta", "text": "Abeokuta \u00e8 una citt\u00e0 del sud-ovest della Nigeria, capitale dello stato di Ogun. Situata a 7\u00b08'N, 3\u00b025'E, porto fluviale sull'Ogun, 64 miglia a nord di Lagos.\nAbeokuta si trova in una fertile pianura dalla cui superficie spuntano massi di granito grigio. Si estende su una ampia area ed \u00e8 circondata da mura di fango della lunghezza di 18 miglia. \nAbeokuta (che significa \"sotto le rocce\"), risale al 1825, e deve le sue origini all'incessante movimento dei cercatori di schiavi dal Dahomey e Ibadan, che spinse la popolazione dei villaggi a scappare verso la campagna aperta per cercare rifugio dal nemico comune. Qui costituirono una libera confederazione di molti gruppi distinti, ognuno dei quali preservava i propri usi tradizionali, riti religiosi e anche alcuni dei nomi dei propri villaggi di origine. Questo aggregato apparentemente incoerente riusc\u00ec a far fronte alle spedizioni che venivano mandate loro contro dal re del Dahomey da ovest e dalla popolazione di Ibadan dal nord-est.\nAbeokuta, sotto lo zelo riformatore dei suoi governanti locali, fu largamente trasformata nei primi anni del XX secolo. Furono costruiti il tribunale, uffici governativi, le prigioni e un grande ponte, strade lastricate e venne creato un sistema sanitario. Le case tradizionali sono costruite con il fango. \nCi sono numerosi mercati dove \u00e8 possibile acquistare sia prodotti del luogo, tra i quali olio di palma, legname, gomma e yam, che di origine europea. Viene pubblicato un periodico ufficiale in lingua yoruba e in lingua inglese. Ad Abeokuta c'\u00e8 il quartier generale del ramo Yoruba della Church Missionary Society e i missionari hanno avuto un buon successo nel fare proseliti nella zona. Nelle loro scuole vengono educati circa 2.000 bambini. Il completamento nel 1899 della ferrovia collegata a Lagos (di cui \u00e8 nodo sulla linea Lagos-Kano) ha aiutato non solo a sviluppare i commerci, ma anche ad aumentare l'influenza britannica sulla citt\u00e0.\nVi si trovano lussureggianti foreste dell'albero di palma, che costituiscono la pi\u00f9 importante ricchezza delle popolazioni. Viene coltivato anche il cotone per le esportazioni. Gli egba sono agricoltori entusiasti ed hanno largamente adottato i moderni sistemi europei di coltivazione.\nLa citt\u00e0 ha dato i natali allo psichiatra Thomas Adeoye Lambo (1923\u20132004), uno dei primi operanti in Africa, che ricevette molti incarichi direttivi presso la Organizzazione mondiale della sanit\u00e0."}
{"id": "37922", "revid": "4", "url": "https://it.wikipedia.org/wiki?curid=37922", "title": "Gungurru", "text": ""}
{"id": "37923", "revid": "1990703", "url": "https://it.wikipedia.org/wiki?curid=37923", "title": "Martin Heidegger", "text": "Biografia.\nFormazione.\nNacque il 26 settembre 1889 a Me\u00dfkirch, piccolo centro nel Baden meridionale, da Friedrich Heidegger (1851-1924), un mastro bottaio di Me\u00dfkirch che al contempo ricopriva l'incarico di sacrestano della chiesa St. Martin a Me\u00dfkirch, e da Johanna Kempf (1858-1927). Compie i primi studi dapprima nel ginnasio \"Heinrich Suso\" di Costanza (1903-1906), grazie a una borsa di studio di una fondazione locale, ottenuta per intervento del parroco del paese, Camillo Brandhuber (1860-1931) e del suo futuro padre spirituale, Conrad Gr\u00f6ber (1872-1948), e poi in quello di Friburgo (1906-1909, Berthold Gymnasium) presso i gesuiti.\nNel 1907 Gr\u00f6ber lo invita alla lettura della dissertazione di Franz Brentano, \"Sui molteplici significati dell'essere secondo Aristotele\" (\"Von der mannigfachen Bedeutung des Seienden nach Aristoteles\"), (1862). Dal 30 settembre 1909 al 13 ottobre dello stesso anno Heidegger \u00e8 novizio presso il collegio dei gesuiti di Tisis (nei pressi della cittadina di Feldkirch, in Austria), ma anche per motivi di salute (in particolare, problemi di natura cardiaca) rinuncia alla vocazione religiosa e si iscrive alla Albert-Ludwigs-Universit\u00e4t di Friburgo, dove segue i corsi di teologia cattolica per i primi due anni, optando successivamente per i corsi di scienze matematiche, scienze naturali e filosofia, frequentando le lezioni dello storico dell'arte Wilhelm V\u00f6ge (1868-1952) e del teologo Carl Braig (1853-1923), del quale studia il trattato \"Vom Sein: Abri\u00df der Ontologie\".\n\u00c8 in questo periodo che Heidegger si avvicina ad autori come Nietzsche, Schelling, Hegel, Dilthey, alle poesie di H\u00f6lderlin e di Rilke, e, grazie a V\u00f6ge, alla pittura di van Gogh, pubblicando contemporaneamente brevi articoli sulle riviste cattoliche \"Heuberger Volksblatt\" e \"Der Akademiker\". In Germania in questo periodo si avviano le traduzioni di Kierkegaard e di Dostoevskij, viene stampata la seconda edizione, notevolmente ampliata, della \"Volont\u00e0 di potenza\" di Nietzsche, nonch\u00e9 l'edizione \"Gesammelte Schriften\" di Dilthey. Durante l'inverno 1910-1911, Heidegger studia la prima edizione (1900-1901) delle \"Ricerche logiche\" (\"Logische Untersuchungen\") di Edmund Husserl.\nNel 1912 Heidegger pubblica le sue prime rassegne critiche: \"Il problema della realt\u00e0 nella filosofia moderna\" (\"Das Realit\u00e4tsproblem in der modernen Philosophie\") per la rivista \"Philosophisches Jahrbuch\", e \"Recenti ricerche sulla logica\" (\"Neuere Forschungen \u00fcber Logik\") per la rivista \"Literarische Rundschau f\u00fcr das katholische Deutschland\". Il 26 luglio 1913, Heidegger consegue il dottorato con la tesi \"Die Lehre vom Urteil im Psychologismus\", il relatore \u00e8 Arthur Schneider (1876-1945), correlatore Heinrich Rickert (1863-1936). Il 2 agosto 1914 si arruola volontario nell'esercito ma il 9 ottobre dello stesso anno viene congedato per motivi di salute.\nIl 26 luglio 1915 \u00e8 libero docente grazie alla tesi \"Die Kategorien- und Bedeutungslehre des Duns Scotus\", presentata da Heinrich Rickert, ma seguita dal sacerdote e teologo cattolico Engelbert Krebs (1881-1950) la quale verr\u00e0 pubblicata nel 1916 con l'aggiunta di una conclusione. Il giorno successivo, il 27 luglio 1915, al fine di ottenere l'abilitazione all'insegnamento (\"venia legendi\"), tiene la lezione di prova su \"Der Zeitbegriff in der Geschichtswissenschaft\". In questi primi scritti Heidegger non presenta alcun pensiero originale, successivamente, tuttavia, ricorder\u00e0 come in quel periodo fossero gi\u00e0 presenti le due tematiche che saranno al centro delle riflessioni e delle opere successive: la questione dell'\"essere\" e la questione del \"linguaggio\".\nIl 18 agosto 1915 Heidegger viene richiamato alle armi, dapprima presso il servizio postale di Friburgo e, successivamente, dopo un addestramento tenuto a Berlino (maggio-luglio 1918), presso il servizio meteorologico di Verdun dove rester\u00e0 fino a dicembre 1918. Nel frattempo, il 21 marzo 1917, sposa con rito cattolico Elfride Petri (1893-1992), la figlia di un ufficiale prussiano di religione protestante conosciuta nel 1915 a Friburgo mentre ella frequentava i corsi di economia politica. A celebrare il rito sar\u00e0, nel Duomo di Friburgo, proprio Engelbert Krebs, mentre testimone di nozze \u00e8 Heinrich Ochsner (1891-1970). Una settimana dopo verr\u00e0 celebrato lo stesso matrimonio ma con il rito protestante e questa volta alla presenza dei genitori della sposa. Dal matrimonio nasceranno due figli: J\u00f6rg (nato il 21 gennaio 1919) ed Hermann (nato il 28 agosto 1920).\nDopo una convinta adesione al sistema di valori del cattolicesimo, Heidegger comunicher\u00e0 nella lettera del 9 gennaio 1919 a Engelbert Krebs l'abbandono della fede cattolica: \u00abconvinzioni gnoseologiche coinvolgenti la teoria del conoscere storico hanno reso per me problematico ed inaccettabile il sistema del cattolicesimo, non per\u00f2 il Cristianesimo\u00bb.\nAssistente di Husserl.\nQuando, il 7 gennaio 1919 Heidegger diviene assistente di Husserl ha gi\u00e0 affrontato, oltre gli studi gi\u00e0 citati di Brentano e di Braig, anche i due volumi delle \"Logische Untersuchungen\" (1900-1901) del padre della fenomenologia.\n\u00c8 in questo periodo, tuttavia, che Heidegger inizia a maturare una propria visione dell'\"ermeneutica della fatticit\u00e0\". Cos\u00ec nei suoi \"primi corsi friburghesi\" (1919-1923) inizia ad emergere una certa originalit\u00e0 di pensiero. Partendo dal principio husserliano dell'andare alle \"cose stesse\" Heidegger pone al centro della sua ricerca il problema della vita umana, volendo comprenderla all'interno della sua \"fatticit\u00e0 e storicit\u00e0\". Quindi Heidegger non intende porre la \"vita umana\" tra gli oggetti da osservare, non intende \"sospendere la vita\" (\"ent-leben\"), ma muoversi con essa alla ricerca della sua \"autenticit\u00e0\" ovvero dell'ambito che le \u00e8 proprio.\nIn tal senso Heidegger nei \"primi corsi friburghesi\" affronta autori come San Paolo, Agostino d'Ippona, Lutero, Kierkegaard e, soprattutto, Aristotele, allo scopo di evidenziare il senso profondamente esistenziale dell'indagine filosofica; vi partecipano numerosi allievi, tra questi Karl L\u00f6with, (1897-1973), Oskar Becker (1889-1964), G\u00fcnther Anders (1902-1992), Hans-Georg Gadamer (1900-2002), Leo Strauss (1899-1973), Walter Br\u00f6cker (1902-1992) e la di lui futura moglie K\u00e4te Oltmanns (1906-1999).\nIncontro con Jaspers.\nL'8 aprile 1920 Heidegger incontra, alla festa per il sessantunesimo compleanno di Husserl, Karl Jaspers (1883-1969) con il quale avvia una comune intesa filosofica e una collaborazione contro la filosofia accademica dell'epoca. \u00c8 di questo periodo \"Anmerkungen zu Karl Jaspers \u00abPsychologie der Weltanschauungen\u00bb\" che nel giugno del 1921 invia a Jaspers, ma senza pubblicarla, in quanto contenente delle critiche sull'uso di strumenti concettuali, caratteristici della filosofia tradizionale, per l'analisi del fenomeno dell'esistenza.\nNel corso del 1922 la moglie Elfride fa costruire a Todtnauberg (nella Foresta Nera) una baita (\"H\u00fctte\") dallo stile semplice dove il filosofo trascorre i periodi liberi dagli impegni accademici. A tal proposito Hans-Georg Gadamer ricorda:\nA Marburgo.\nDopo aver compendiato le sue interpretazioni di Aristotele sviluppate lungo i \"primi corsi friburghesi\", Heidegger invia lo scritto (\"Ph\u00e4nomenologische Interpretationen zu Aristoteles (Anzeige der hermeneutischen Situation)\", noto anche come \"Natorp-Bericht\") a Paul Natorp (1854-1924) e a Georg Misch (1878-1965) allo scopo di concorrere per l'insegnamento rispettivamente a Marburgo e a Gottinga. Natorp resta colpito dalla interpretazione di Aristotele promossa da Heidegger e nel 1923 lo nomina professore straordinario (\"Extraordinarius\") all'Universit\u00e0 di Marburgo.\nA Marburgo, Heidegger rester\u00e0 fino al 1928, cinque anni molto fecondi, con diversi allievi \"friburghesi\" che qui lo seguiranno (tra questi L\u00f6with e Gadamer) e l'incontro con colleghi di grande spessore, oltre Natorp, il filosofo Nicolai Hartmann (1882-1950), il filologo Paul Friedl\u00e4nder (1882-1968) e, soprattutto, il teologo evangelico Rudolf Bultmann (1884-1976). Nuovi allievi si aggiungeranno ai suoi corsi di Marburgo, tra questi: Simon Moser (1901-1988), Gerhard Kr\u00fcger (1902-1972), Hannah Arendt (1906-1975), Hans Jonas (1903-1993), Hermann M\u00f6rchen (1906-1990), Helene Wei\u00df (1901-1951).\nIn questo primo periodo Heidegger studia la corrispondenza intercorsa tra Wilhelm Dilthey e Paul Yorck von Wartenburg da cui nasce l'intenzione di pubblicarne una recensione che finir\u00e0 per rappresentare un vero e proprio saggio, il quale, anticipando alcuni temi propri di \"Essere e tempo\", sar\u00e0 l'oggetto della famosa conferenza, \"Der Begriff der Zeit: Vortrag vor der Marburger Theologenschaft\", tenuta a Marburgo il 25 luglio 1924 su invito di Bultmann, di fronte ai teologi della locale universit\u00e0.\nNell'autunno del 1928 Husserl si adopera affinch\u00e9 il suo allievo Martin Heidegger gli subentri nella cattedra della Albert-Ludwigs-Universit\u00e4t di Friburgo che il padre della fenomenologia deve lasciare per raggiunti limiti di et\u00e0. Il 14 aprile 1933, Husserl viene definitivamente congedato dall'insegnamento. A partire dal varo della \"Reichsb\u00fcrgergesetz\", datata 15 settembre 1935, Husserl perde, in quanto \"ebreo\", la cittadinanza tedesca. Husserl muore il 26 aprile 1938. I contatti tra Husserl e Heidegger furono, dopo il congedo universitario di Husserl, sporadici, per lo pi\u00f9 mediati dal filosofo Max M\u00fcller (1906-1994), il quale ricorder\u00e0: Dopo un primo sdegno occorso nel 1933, l'opinione di Husserl nei confronti di Heidegger torn\u00f2 ad essere positiva. Ricorda, M\u00fcller, come lo considerasse ancora \u00abil pi\u00f9 dotato di tutti coloro che abbiano fatto parte della mia cerchia\u00bb. Al funerale di Husserl, Heidegger non parteciper\u00e0. Nel 1940, su pressione dell'editore Max Niemeyer, Heidegger far\u00e0 omettere la dedica a Husserl nella riedizione di \"Sein und Zeit\", ma il ringraziamento celato nelle note, a p.\u00a038, verr\u00e0 comunque conservato.\nNell'autunno del 1924 avviene l'incontro con la studentessa diciottenne Hannah Arendt, giunta a Marburgo con l'intenzione di partecipare ai seminari di Heidegger, allora trentacinquenne, il quale la nota e rimane colpito dal suo sguardo, come ricorder\u00e0 in seguito. \nPubblicazione di \"Essere e tempo\".\nI contenuti dei seminari universitari di Marburgo (a partire da quello invernale del 1923-1924) rappresentano un cammino verso la pubblicazione principale del filosofo tedesco, \"Sein und Zeit\" (Essere e tempo) che uscir\u00e0 nell'aprile del 1927.\nPrecedentemente Heidegger aveva consegnato un primo suo manoscritto alla facolt\u00e0 di filosofia dell'Universit\u00e0, il quale, esaminatolo, propone il 5 agosto 1925 il filosofo come successore di Nicolai Hartmann alla prima cattedra di filosofia, ma il 27 gennaio del 1926 il ministero respinge tale richiesta motivandola per \"carenza di pubblicazioni importanti\".\nNell'aprile del 1926 si avvia la composizione tipografica del testo, l'8 aprile Heidegger dona a Husserl alcune parti del manoscritto che quest'ultimo rivede.\nNel dicembre 1926, in concomitanza di una visita di Jaspers, Heidegger decide di lasciare incompiuto, alla seconda sezione della prima parte, \"Sein und Zeit\". Il 3 maggio 1927 muore Johanna Kempf, la madre del filosofo. A pubblicazione avvenuta di \"Sein und Zeit\" (aprile 1927), il 19 ottobre 1927 Heidegger \u00e8 nominato alla I cattedra di filosofia dell'Universit\u00e0 di Marburgo. Nel frattempo, l'8 luglio dello stesso anno tiene una importante conferenza su \"Ph\u00e4nomenologie und Theologie\" (Fenomenologia e teologia) presso la facolt\u00e0 di teologia dell'Universit\u00e0 di Tubinga.\nRientro a Friburgo.\nLa collaborazione tra Heidegger e Husserl continua, nel 1928 preparano insieme la voce \"Phenomenology\" per la \"Encyclopaedia Britannica\" curando l'edizione di \" Vorlesungen zur Ph\u00e4nomenologie des inneren Zeitbewusstseins\" (\"Lezioni sulla fenomenologia della coscienza interna del tempo\") a suo tempo predisposta da Edith Stein (1891-1942). In autunno viene chiamato dall'Universit\u00e0 di Friburgo, la Albert-Ludwigs-Universit\u00e4t, a succedere alla cattedra di Husserl il quale la lasciava per raggiunti limiti di et\u00e0. Fu lo stesso Husserl a volere Heidegger come suo successore.\nIl 24 gennaio 1929 tiene la conferenza su \"Philosophische Anthropologie und Metaphysik des Daseins\" (\"Antropologia filosofica e metafisica dell'esserci) a Francoforte dove ci sar\u00e0 l'unico incontro con Theodor W. Adorno.\nNella seconda met\u00e0 di marzo Heidegger interviene a Davos sostenendo la celebre disputa con Ernst Cassirer (1874-1945); il suo intervento sar\u00e0 compendiato in un libro pubblicato lo stesso anno: \"Kant und das Problem der Metaphysik\". Tale saggio vedr\u00e0 la dedica a Max Scheler (1874-1928), scomparso l'anno prima, e con cui Heidegger ebbe un intenso scambio filosofico gi\u00e0 a partire dal 1923.\nIn occasione del settantesimo compleanno di Husserl, il 9 aprile del 1929, Heidegger tiene il discorso celebrativo e in quella occasione pubblicher\u00e0 nel volume in onore del suo maestro \"Vom Wesen des Grundes\" (\"Dell'essenza del fondamento\"). Il 27 luglio dello stesso anno tiene la lezione su \"Was ist Metaphysik?\" (\"Che cos'\u00e8 metafisica?\").\nLa fama di Heidegger si diffonde per tutto il contesto accademico tedesco, viene invitato quindi a ricoprire una cattedra significativa come quella di Ernst Troeltsch (1856-1923) a Berlino, che rifiuta il 3 maggio 1930. L'anno successivo rifiuter\u00e0 ancora una medesima offerta della stessa universit\u00e0 e anche una analoga di Monaco. Per giustificare il suo gesto terr\u00e0 un discorso alla radio di Berlino che sar\u00e0 raccolto nello scritto \"Warum bleiben wir in der Provinz?\" (\"Perch\u00e9 restiamo in provincia\").\nDa luglio a dicembre del 1930 tiene diverse conferenze a Karlsruhe, Brema, Marburgo, Friburgo e Dresda (estate 1932), sul tema del \"Vom Wesen der Wahrheit\" (\"Dell'essenza della verit\u00e0\"). Il 26 ottobre dello stesso anno tiene la conferenza nell'abbazia benedettina di Beuron su \"Augustinus: Quid est tempus?\".\nAdesione al nazismo.\nIl 30 gennaio 1933 Adolf Hitler, capo indiscusso del Partito Nazionalsocialista Tedesco dei Lavoratori (NSDAP), che aveva ottenuto l'incarico dal presidente della Repubblica di Weimar, Paul von Hindenburg (1847-1934), forma un nuovo governo, il quale tuttavia non dispone di una maggioranza in parlamento. Il 27 febbraio il parlamento tedesco, il Reichstag, viene dato alle fiamme, i nazionalsocialisti accusano del gesto i comunisti. Il giorno dopo un decreto a firma dello stesso Hindenburg sospende i diritti politici e civili. Il 5 marzo il partito nazista vince alle elezioni politiche e il 23 dello stesso mese Adolf Hitler fa approvare una legge che assegna al suo governo poteri eccezionali. Il 7 aprile il governo di Hitler vara una legge, la \"Gesetz zur Wiederherstellung des Berufsbeamtentums\", per la quale i funzionari pubblici (e tra questi i professori universitari) \"non ariani\" devono essere allontanati dal loro ruolo.\nIl 21 aprile 1933 Heidegger viene eletto rettore alla Albert-Ludwigs-Universit\u00e4t di Friburgo, prendendo il posto del dimissionario Wilhelm von M\u00f6llendorff (1887-1944), il quale, eletto l'anno precedente, aveva tentato senza successo di ritardare l'attuazione della legge del 7 aprile che metteva in congedo tutti i professori di origine ebraica. Heidegger viene proposto da un gruppo di docenti nazionalsocialisti guidati da Wolfgang Aly (1881-1962) e Wolfgang Schadewaldt (1900-1974). Il voto a favore di Heidegger \u00e8 pressoch\u00e9 unanime: gli unici 13 voti che non lo appoggiano, su 93 disponibili, sono proprio i voti dei professori \"ebrei\" che in virt\u00f9 del decreto attuato dal \"Gauleiter\" per il Baden, Robert Wagner, non possono essere conteggiati. Va attestato che dei restanti 80, solo 56 presero parte alla votazione.\nIl 1\u00ba maggio dello stesso anno, in quanto condizione prevista per assumere ufficialmente l'incarico, si iscrive al Partito Nazionalsocialista Tedesco dei Lavoratori.\nIl 27 maggio si insedia ufficialmente al rettorato, tenendo il famoso discorso \"Die Selbstbehauptung der deutschen Universit\u00e4t\" (\"L'autoaffermazione dell'universit\u00e0 tedesca\"). Gli effetti di questo discorso furono molteplici e con valutazioni contrastanti, da una parte Heidegger lo ricorder\u00e0 nel 1945 nel \"Das Rektorat 1933/1934. Tatsachen und Gedanken\" (Il rettorato 1933/1934. Fatti e pensieri) sostenendo che gi\u00e0 il giorno successivo se lo erano dimenticati tutti e che nulla cambi\u00f2; la stampa nazionalsocialista esulter\u00e0; i commentatori stranieri, tra cui Benedetto Croce che nella lettera a Karl Vossel del 9 settembre 1933 lo valuter\u00e0 come inadeguato e opportunista, criticheranno il testo. Diversa la valutazione di Karl Jaspers che il 23 agosto 1933 invier\u00e0 una lettera a Heidegger per complimentarsi, anche se successivamente spiegher\u00e0 che voleva dare la migliore lettura possibile di quel discorso per mantenere con lui un dialogo aperto. Franco Volpi nota come il testo sia influenzato dal \"Der Arbeiter. Herrschaft und Gestalt\" (1932) di Ernst J\u00fcnger (1895-1998), questo per la sua suddivisione nel triplice compito: \"Arbeitsdienst\" (servizio del lavoro), \"Wehrdienst\" (servizio di difesa) e \"Wissensdienst\" (servizio del sapere) consegnando a quest'ultimo il ruolo primario.\nNel settembre 1933 vengono offerte a Heidegger due ambiziose candidature alle cattedre delle prestigiose universit\u00e0 di Berlino e di Monaco. L'opposizione al suo nome proviene da due fronti: da una parte i professori conservatori, dall'altra diversi professori nazisti che non riconoscevano nella sua filosofia la \"Weltanschauung\" propria del partito. In questa circostanza inizia a circolare un documento stilato dal filosofo e psicologo nazista Erich Rudolf Ferdinand Jaensch (1883-1940), gi\u00e0 collega di Heidegger nel periodo di Marburgo, il quale lo descrive come \u00abpericoloso schizofrenico\u00bb, propugnatore di pensiero ebraico di genere \u00abavvocatesco-talmudico\u00bb che, per questa ragione, secondo Jaensch, avrebbe attratto cos\u00ec tanti ebrei ai suoi corsi. In realt\u00e0, secondo lo psicologo nazista, la condotta di Heidegger era solo un abile adattamento della sua filosofia al nazionalsocialismo. L'anno successivo Heidegger torna ad essere in predicato per un incarico molto ambizioso: la direzione del costituendo \"Nationalsozialistischer Deutscher Dozentenbund\" (\"Lega dei docenti nazionalsocialisti\").\nIn quella occasione Jaensch rincara la dose con una nuova relazione indicando le idee di Heidegger come \u00abciance schizofreniche\u00bb, \u00abbanalit\u00e0 con le sembianze di cose significative\u00bb, idee di un autore pronto a cambiare nuovamente bandiera qualora la rivoluzione nazista si fosse arrestata. In quella stessa circostanza, il filosofo nazista Ernst Krieck (1882-1947), gi\u00e0 nominato dai nazisti rettore della Johann Wolfgang Goethe-Universit\u00e4t di Francoforte, il quale mirava alla medesima posizione di filosofo del partito, esce allo scoperto e, sulla \"prestigiosa\" rivista di pedagogia nazista, da lui curata, \"Volk im Werden\", appare un articolo del seguente tenore:\nIn analogo modo si mosse Walter Gro\u00df (1904-1945), astro nascente del partito nazista, il quale, citando le relazioni di Jaensch e gli articoli di Krieck, avvert\u00ec l'ufficio di Joseph Goebbels dell'inopportunit\u00e0 di nominare a tale prezioso incarico Heidegger. Gro\u00df suggerisce a Goebbels anche di mettere fine alla politicizzazione delle universit\u00e0 di modo che si possa mettere fine agli \u00absforzi penosi\u00bb dei docenti \u00abdi recitare la parte del nazionalsocialismo\u00bb, riservando la cura ideologica alle predisposte sezioni di partito, lasciando alle universit\u00e0 il solo ambito tecnico, economico e scientifico.\nIl 14 aprile 1934 Heidegger rassegna le dimissioni da rettore della Albert-Ludwigs-Universit\u00e4t di Friburgo, che verranno accolte dall'universit\u00e0 il 27 dello stesso mese.\nI discorsi tenuti da Heidegger nel periodo del rettorato, compreso tra il 22 aprile 1933 e il 14 aprile 1934, sono integralmente riportati nel volume 16 della \"Martin Heidegger Gesamtausgabe\", segnatamente nella parte III (pp.\u00a081 \u2013274) e integralmente tradotti in italiano, sempre nella parte III (pp.\u00a075\u2013256), nel volume \"Discorsi e altre testimonianze del cammino di una vita 1910-1976\", curato da Nicola Curcio, per la casa editrice Il melangolo di Genova.\nDa queste testimonianze, e da altre testimonianza indirette, \u00e8 indiscusso per gli studiosi il fatto che Heidegger, nel suo ruolo di rettore, abbia comunque attivamente partecipato al programma di nazificazione della sua universit\u00e0. Gi\u00e0 nel discorso di insediamento a rettore, il filosofo tedesco ambiva a una rottura epocale, una sorta di lotta decisiva per la storia dell'essere a partire dalla riforma dell'universit\u00e0. E in questa battaglia egli si presenta come l'alfiere degli studenti rivoluzionari nazionalsocialisti in rivolta contro gli accademici borghesi. Una rivolta, come rileva lo storico R\u00fcdiger Safranski, che possiede parole d'ordine sovrapponibili a quelle del movimento studentesco del 1967. Lo studioso R\u00fcdiger Safranski ritiene che le dimissioni di Heidegger vadano imputate alla sua delusione nel riscontrare che il partito nazista non si dimostrasse sufficientemente \"rivoluzionario\" nei confronti dell'idealismo e del conservatorismo borghesi proprio delle universit\u00e0 dell'epoca.\nIn questo periodo la condotta di Heidegger nei confronti dei propri allievi e colleghi ebrei \u00e8 ambivalente. Franco Volpi nota come in alcuni casi, come con Werner Brock, Eduard Fraenkel, Elisabeth Blochmann, Paul Kristeller, Georg von Hevesy egli si sia adoperato per trovare loro una sistemazione all'estero; ma in altri casi, come con Richard H\u00f6nigswald, Eduard Baumgarten, Jonas Cohn, Hermann Staudinger, si comport\u00f2 diversamente, denunciandoli. Denunci\u00f2 come \u00abnon nazionalsocialista\u00bb anche il suo allievo cattolico Max M\u00fcller (1906-1994) che per questa ragione perse la docenza.\nIn sintesi Heidegger ader\u00ec con entusiasmo alla \"rivoluzione nazionalsocialista\", interpretata da lui come storica possibilit\u00e0 per la risorgenza dell'essere, e con altrettanto entusiasmo si adoper\u00f2, durante il suo rettorato, per la nazificazione della sua universit\u00e0. Diede le dimissioni quando ebbe contezza che il nazismo stava rinunciando alle sue premesse \"rivoluzionarie\" per mediare con gli interessi \"borghesi\".\nFatta salva quindi l'evidente adesione di Heidegger al nazismo, certamente secondo una visione del tutto personale dello stesso, adesione che egli non ritratter\u00e0 mai, diversi studiosi si sono interrogati se la sua filosofia potesse contenere anche delle posizioni antisemite.\nHadrien France-Lanord (specialista di Heidegger) nella voce \"Antis\u00e9mitisme\" del \"Le Dictionnaire Martin Heidegger\" (curato da Philippe Arjakovsky, Fran\u00e7ois F\u00e9dier, Hadrien France-Lanord, Editions du Cerf, 2013) afferma, nel 2013, testualmente (p.\u00a027):\nIl rifiuto di considerare Heidegger antisemita, fu la posizione di importanti studiosi quali, ad esempio, il gi\u00e0 citato R\u00fcdiger Safranski (\u00abHeidegger antisemita? Non lo fu nel senso del folle sistema ideologico dei nazionalsocialisti. Risulta infatti evidente che n\u00e9 nei corsi di lezioni n\u00e9 negli scritti filosofici, n\u00e9 nei suoi discorsi e \"pamphlets\" politici si possono trovare osservazioni antisemite e razziste.\u00bb, p.\u00a0309) e Bern Martin.\nRecentemente, l'intervista di Heidegger allo Spiegel \u00e8 stata analizzata dal punto di vista decostruttivo: in particolare, l'intervista \u00e8 caratterizzata da una serie di lapsus che tradirebbero la \"cattiva coscienza\" del filosofo di fronte alla \"questione ebraica\".\nDonatella Di Cesare rileva anche come tale posizione di rifiuto nel considerare Heidegger come un \"antisemita\" sia stata condivisa da molti allievi ebrei di Heidegger quali Karl L\u00f6with, Hans Jonas, Hannah Arendt e Herbert Marcuse che pure non gli fecero mancare critiche.\nNel 2014, tuttavia, la casa editrice tedesca Vittorio Klostermann di Francoforte, casa editrice che cura la \"Gesamtausgabe\" di Heidegger prevista in 102 volumi, ha dato alle stampe i volumi n. 94, 95 e 96 contenenti i primi \"Schwarze Hefte\" (\"Quaderni Neri\", taccuini in cui il filosofo raccoglieva, rivedendoli, i suoi pensieri, di fatto una vera e propria opera filosofica) titolati come \"\u00dcberlegungen\" (Riflessioni, dal II al XV; il I \u00e8 andato perduto) che coprono il periodo compreso tra il 1931 e il 1941. Questi testi, fino a quel momento sconosciuti in quanto mai pubblicati, contengono, per la maggioranza degli studiosi, delle affermazioni chiaramente antisemite. Cos\u00ec nei 1.694 passaggi numerati nelle \"\u00dcberlegungen\" (a cui vanno aggiunte le 120 pagine dell'ultimo volume che non contengono la numerazione), Heidegger cita per quattordici volte temi inerenti agli ebrei e all'ebraismo, sette di questi quattordici passaggi risulterebbero evidentemente antisemiti.\nIl dibattito tra gli studiosi sui temi sollevati dalla pubblicazione dei primi \"Schwarze Hefte\" \u00e8 ancora aperto. Cos\u00ec per lo stesso curatore delle edizioni degli \"Schwarze Hefte\", Peter Trawny, la presenza di tratti antisemiti nel pensiero heideggeriano \u00e8 indubitabile. La specialista di Heidegger Donatella Di Cesare, nella sua opera \"Heidegger e gli ebrei - I \"Quaderni neri\"\" del 2014, rileva, ad esempio, come la posizione di Heidegger sugli ebrei non possa essere considerata solo in base alla \"quantit\u00e0\" dei passaggi delle \"\u00dcberlegungen\" evidentemente antisemiti, quanto piuttosto su come questi \"passaggi\", unitamente ad altre espressioni maggiormente utilizzate in qualit\u00e0 di \"sinonimi\", possano far comprendere l'effettiva posizione filosofica di Heidegger sugli ebrei, qui evidentemente intesi come popolo posto al di fuori della storia dell'essere, il che iscriverebbe Heidegger in quella tradizione antisemita propria della filosofia tedesca, ad esempio di Kant, Hegel, Schopenhauer, Nietzsche, nonch\u00e9 di buona parte della passata cultura filosofica europea.\nLa studiosa Francesca Brencio, considerando che la prospettiva ermeneutica di tali affermazioni sia ancora di fatto assente, avanza invece l'ipotesi che tale antisemitismo sia piuttosto legato \u00aballa spietata critica che Heidegger muove al cristianesimo\u00bb. Di tutt'altro avviso il figlio di Heidegger, Hermann Heidegger, storico e curatore testamentario delle opere del filosofo tedesco, nonch\u00e9 diretto curatore di alcuni volumi della \"Martin Heidegger Gesamtausgabe\" che, in un suo articolo del 6 agosto 2015 pubblicato dallo \"Die Zeit\" di Amburgo, sostiene che il filosofo non \u00e8 mai stato antisemita. Allo stesso modo, il principale curatore della \"Martin Heidegger Gesamtausgabe\", Friedrich-Wilhelm von Herrmann, in un articolo a sua firma pubblicato il 4 ottobre 2015 sul quotidiano italiano il \"Corriere della Sera\" respinge l'accusa di antisemitismo rivolta al filosofo tedesco, evidenziando come un'analisi strettamente filologica dei termini usati negli \"Schwarze Hefte\" conduca a delle conclusioni assolutamente diverse rispetto a quelle finora considerate dai suoi critici e da lui considerate \"improvvisate\".\nDimissioni da rettore.\nDimessosi da rettore e rifiutato come direttore della Lega dei docenti nazionalsocialisti, nel maggio 1934 Heidegger diviene componente della Commissione di filosofia del diritto dell'\"Akademie f\u00fcr deutsches Recht\" (\"Accademia per il diritto tedesco\"). Nello stesso mese si reca a Weimar dove visita l'\"Archivio Nietzsche\" e dove incontra Elisabeth Nietzsche (1846-1935). In questo periodo il coinvolgimento di Heidegger con la politica si va allentando anche se nutre ancora fede in Hitler e nella rivoluzione nazionalsocialista. Significativo in tal senso \u00e8 il corso del semestre estivo del 1934 che previsto con il titolo \"Stato e scienza\", aveva attirato numerose personalit\u00e0 naziste curiose anche di conoscere cosa avrebbe sostenuto Heidegger rispetto alle sue dimissioni da rettore. Entrato in aula il filosofo comunica l'intenzione di mutare l'argomento del corso in \"Logica\" intesa come interrogazione sui fondamenti dell'essere, luogo della problematicit\u00e0: alla seconda ora di lezione la sala si svuota, solo gli interessati alla filosofia sono presenti.\nNel semestre invernale 1934-35 affronta per la prima volta la figura e la poesia di Friedrich H\u00f6lderlin (1770-1843). In una significativa lettera che Heidegger invia il 21 dicembre 1934, alla sua amica, amante e confidente Elisabeth Blochmann (1892-1972), nel frattempo rifugiatasi nel Regno Unito per via delle sue origini ebraiche, ne spiega le ragioni:\nL'atto del poetare \u00e8 quindi ci\u00f2 che istituisce la cultura. La \"Grundstimmung\" ovvero la tonalit\u00e0 emotiva fondante di un popolo, quindi la verit\u00e0 del suo esserci, \u00e8 istituita dai poeti che, unitamente ai pensatori e agli statisti, creano opere di grande potenza generando nuove condizioni dell'esserci. E, riferendosi a H\u00f6lderlin, il \"poeta del poetare\", rivela:\nLa scelta di H\u00f6lderlin \u00e8 da Heidegger ben meditata in quanto il poeta tedesco \u00e8 \u00abder Dichter des Dichters und der Dichtung\u00bb (\"il poeta dei poeti e della poesia\"), non solo, H\u00f6lderlin \u00e8 anche il \u00abder Dichter der Deutschen\u00bb (\"il poeta dei tedeschi\"), e siccome lui \u00e8 tutto questo ma il suo poetare \u00e8 \"difficile\" (\"Schwer\") e \"arcano\" (\"Verborgene\"), la sua \"potenza\" non \u00e8 divenuta \"potenza\" del popolo tedesco e \"siccome non lo \u00e8, lo deve diventare\" (\"Weil er das noch nicht ist, mu\u00df er es werden\").\nQuindi parlare di H\u00f6lderlin \u00e8 per Heidegger parlare di politica nel suo significato pi\u00f9 \"alto\" in quanto, e qui Heidegger cita direttamente l'ultima frase della lirica \"Andenken\" ('Ricordi') di H\u00f6lderlin:\nPer meglio significare questo valore, Heidegger introduce una modifica grafica al termine \"Sein\" che diventa \"Seyn\": all'\"essere\" (\"Sein\") si aggiunge, nella terminologia heideggeriana, l'Essere (\"Seyn\"):\nNei fondamentali scritti che inizier\u00e0 a redigere l'anno successivo, il 1936, e fino al 1938, e che saranno pubblicati con il titolo \"Beitr\u00e4ge zur Philosophie (Vom Ereignis)\" Heidegger rende conto dell'importanza di questa innovazione terminologica:\nLa \"svolta\" e gli ultimi anni.\nDimessosi dal rettorato, ed evitando ogni coinvolgimento politico diretto, Heidegger aveva continuato a tenere i suoi corsi accademici, ma senza pubblicare pi\u00f9 alcuna opera fino al 1942. Fra i corsi di questo periodo troviamo soprattutto quelli su Nietzsche, poi editi nel 1961, mentre del 1935 \u00e8 la conferenza su \"L'origine dell'opera d'arte\", e dell'anno seguente quella tenuta a Roma dedicata a \"H\u00f6lderlin e l'essenza della poesia\".\nAlla caduta del regime nazista, per un'interdizione accademica predisposta dalle potenze occupanti nel periodo post-bellico, per alcuni anni fu allontanato dall'insegnamento, al quale verr\u00e0 riammesso nel 1949 su sollecitazione di Jaspers, il quale era al corrente della compromissione di Heidegger con il nazismo, ma ritenne ugualmente di prendere le sue difese. Cessata l'interdizione, nel 1947 Heidegger pubblica \"La dottrina platonica della verit\u00e0\", ed una \"Lettera sull'\"umanismo\"\", in cui prende le distanze dall'esistenzialismo umanistico in primo luogo di Sartre, allora molto diffuso in Francia, rilevando come, a differenza di quest'ultimo, la propria filosofia sia volta principalmente alla riflessione sull'essere.\nDel resto \u00e8 proprio in questo periodo che egli comincia a tracciare, attraverso una serie di saggi e conferenze come \"Sentieri interrotti\", \"La questione della tecnica\", \"L'abbandono\", poi riuniti in varie raccolte, i temi di una \u00absvolta\u00bb intellettuale (\"Kehre\") che sposter\u00e0 la sua ricerca dai temi pi\u00f9 prettamente esistenzialistici a quelli riguardanti la verit\u00e0 dell'essere; per adeguarsi a questa svolta, anche il linguaggio delle sue opere diverr\u00e0 sempre pi\u00f9 vicino a quello della poesia e dunque pi\u00f9 oscuro e ambiguo. D'altra parte proprio il tema del linguaggio e della poesia sar\u00e0 messo in risalto in quest'ultima fase, come testimonia lo scritto \"In cammino verso il linguaggio\" del 1959, nonch\u00e9 gli incontri con poeti come Ren\u00e9 Char e Paul Celan. Nel 1969 Heidegger, a 80 anni, accetta un'intervista televisiva, svolta da Richard Wisser per la ZDF; in questa come in altre conferenze ed interviste giornalistiche degli ultimi anni, centrale \u00e8 la questione della tecnica, assurta ad evento dell'essere che scuote l'uomo nel profondo, minacciandolo nel suo stesso fondamento.\nPoco dopo la morte dell'amica Hannah Arendt (1975), Heidegger morir\u00e0 a Friburgo, a ottantasette anni, nel 1976.\nPensiero.\nL'ontologia esistenzialista di \"Essere e tempo\".\nL'intento di Heidegger \u00e8 quindi quello di costruire un'ontologia fondamentale che, sulle orme dell'ultimo Husserl, ricerchi la natura costitutiva degli oggetti del mondo a partire dal soggetto e dalla coscienza trascendentale che in qualche modo li rende possibili. Husserl aveva bens\u00ec evidenziato l'esigenza di indagare la soggettivit\u00e0 in maniera non astratta e generica, ma in relazione agli oggetti del mondo e della storia: in tal senso egli aveva dato avvio all'esplorazione delle cosiddette \"ontologie regionali\", ossia di quelle scienze rivolte allo studio di particolari aspetti o regioni della realt\u00e0, come la logica o la matematica, da un punto di vista \"a priori\", cio\u00e8 sulla base delle loro essenze ideali. Il tentativo di Husserl di dare concretezza al soggetto trascendentale, per\u00f2, secondo Heidegger non \u00e8 bastato, poich\u00e9 occorre tener conto anche della sua finitezza e della drammaticit\u00e0 della sua esistenza storica.\nNel costruire la sua ontologia, ossia la scienza che descrive l'essere e le sue strutture fondamentali, Heidegger ritiene si debba partire dal soggetto che pone la domanda su che cosa sia l'essere, cio\u00e8 l'uomo. L'uomo ha avuto un rapporto problematico con la definizione di essere, finendo per concepirlo come \"oggettivit\u00e0\", come \"semplice presenza\", come la qualit\u00e0 per cui diversi oggetti o entit\u00e0 sono \"posti\" davanti a me (\"ob-jecta\" in latino). Questa definizione non tiene conto dell'uomo stesso, al quale gli oggetti sono bens\u00ec presenti, ma che non \u00e8 una semplice presenza nel mondo, bens\u00ec un prendersi \u00abcura\u00bb di esso, un agire rivolto al futuro continuamente operando in vista di uno scopo. Recependo infatti l'insegnamento fenomenologico, secondo Heidegger l'esistenza umana significa essenzialmente \"trascendenza\", protesa per\u00f2 allo stesso tempo verso il mondo, al fine di modellarlo e progettarlo. L'uomo quindi non \u00e8 presenza ma \"progetto\", o alternativamente \"esser-ci\" (\"Dasein\"), \"essere nel mondo\", in quanto nodo inestricabile di situazioni nel quale si trova calato.\nL'uomo come progetto.\nSe si intende l'essere come progettare, si modifica anche la concezione dell'essere degli oggetti, o degli \u00abenti intramondani\u00bb: questi non sono pi\u00f9 presenze che sussistono in maniera indipendente da noi, come induce a credere il metodo scientifico, ma vengono visti come strumenti in funzione del nostro progetto. Un progetto che consiste appunto nel \u00abpreoccuparsi\u00bb di tali strumenti, averne \"cura\" nel senso latino del termine, un compito che l'uomo, per sua natura, ha nei confronti di essi. Del resto, anche la presunta oggettivit\u00e0 con cui la tecnica dice di guardare loro, \u00e8 in realt\u00e0 in funzione della loro strumentalit\u00e0 o utilizzabilit\u00e0.\nPoich\u00e9 ogni strumento coopera con altri strumenti in vista di un orizzonte pi\u00f9 vasto che \u00e8 il fine ultimo a cui devono servire, essi vanno compresi entro una totalit\u00e0, alla luce del mondo complessivo creato e unificato dall'uomo che persegue i suoi progetti. Ci\u00f2 significa che l'essere di questi enti intramondani \u00e8 dato dal fatto che c'\u00e8 l'uomo: \u00e8 l'uomo che li fa venire all'essere.\nTale risultato, che per certi aspetti avvicina Heidegger all'idealismo trascendentale e alla coscienza fenomenologica, per i quali appunto era il soggetto a creare l'oggetto, viene a questo punto ricondotto da Heidegger all'esigenza sua propria di connetterlo alla concretezza dell'esistenza. L'esserci, infatti, che progettando il mondo lo fa venire all'essere in quanto coscienza trascendentale, si trova ad essere a sua volta \"progettato\": egli stesso \u00e8 \"progetto gettato\" (\"Geworfenheit\"); nasce e muore senza averlo deciso, e si ritrova limitato dalla sua finitezza. Il \"Dasein\", pertanto, da un lato denota libert\u00e0 (in quanto trascendenza), dall'altro per\u00f2 questa stessa libert\u00e0 comporta di accettare le condizioni in cui essa si va ad esplicare (immanenza).\nEssere per la morte.\nSu questa auto-limitazione della libert\u00e0 si inserisce la riflessione di Heidegger sulla morte, che non viene affrontata con intento moraleggiante, ma viene studiata per la sua funzione di dare senso e struttura al progetto dell'esserci.\nMentre per le metafisiche passate, come ad esempio quella hegeliana, la morte aveva per lo pi\u00f9 rappresentato un intoppo, un ostacolo al procedere della ragione assoluta di cui l'uomo era ritenuto portatore, la filosofia heideggeriana vuole mostrare che solo attraverso la morte l'uomo si costituisce come coscienza trascendentale, che \"aprendo al mondo\" lo fa venire all'essere. La morte, infatti, si differenzia da ogni altra possibilit\u00e0 di scelta che l'uomo pu\u00f2 trovarsi ad avere nella sua esistenza, perch\u00e9 non solo \u00e8 una possibilit\u00e0 permanente con cui dovr\u00e0 misurarsi comunque, ma \u00e8 l'unica che, quando si realizzi, annulla e rende impossibili tutte le altre: morendo si perde infatti ogni altra possibilit\u00e0 di scelta. Solo la morte, per\u00f2, \u00e8 costitutiva dell'esserci come tale, cio\u00e8 come \"Dasein\", mentre le altre possibilit\u00e0 non realizzano la sua vera essenza.\nScegliendo di vivere una possibilit\u00e0 particolare come fondamentale e ineludibile (ad esempio dedicandosi totalmente alla famiglia, o al guadagno, o ad un mestiere specifico), l'uomo sviluppa un'esistenza inautentica. Questa \u00e8 connotata da un'uniformit\u00e0 di tipo circolare, per la quale egli tende a ricadere in futuro nei modi di essere del passato, o in situazioni gi\u00e0 vissute, conducendo un'esistenza quotidiana sostanzialmente insignificante e anonima, dove prevale l'adeguamento a modelli impersonali dettati dal termine \u00absi\u00bb (\"man\" in tedesco) ossia alle convenzioni dei vari \u00ab\"si\" dice\u00bb o \u00ab\"si\" fa\u00bb.\nPer ritrovare l'\"autenticit\u00e0\" dell'esistenza, termine ripreso da Kierkegaard ma in un senso nuovo, occorre fare della morte il cardine delle proprie possibilit\u00e0 di scelta, non in un'ottica pessimistica, ma anzi per trascendere le situazioni particolari in cui di volta in volta ci si viene a trovare: per evitare cio\u00e8 l'irrigidimento in esse, salvaguardando la propria trascendenza e la propria libert\u00e0, la cui essenza \u00e8 proprio la possibilit\u00e0 di scelta.\nLa tonalit\u00e0 emotiva che mantiene aperta sull'uomo la minaccia della morte \u00e8 l'angoscia, che non \u00e8 da intendere come timore, altrimenti foriero di debolezza e di desiderio di fuga dal proprio destino, ma va vista come il momento di comprensione emotiva della propria nullit\u00e0. Di fronte all'angoscia, infatti, \u00abl'uomo si sente in presenza del niente, dell'impossibilit\u00e0 possibile della sua esistenza\u00bb. Solo l'angoscia, mostrando ogni situazione alla luce della morte, gli consente di realizzare la storicit\u00e0 dell'esistenza, evitando di cristallizzarla su possibilit\u00e0 gi\u00e0 verificatesi; e d'altro lato, vivendo per la morte, l'uomo riesce ad accettare pi\u00f9 liberamente anche quelle circostanze che tendono a ripetersi, per poter restare fedele al destino suo e della comunit\u00e0 cui appartiene. L'essere-per-la-morte (\"Sein-zum-Tode\"), facendogli prendere coscienza del significato profondo della storia, costituisce quindi il progetto dell'esserci in quanto tale.\nL'orizzonte temporale del progetto.\nPoich\u00e9 ogni progetto \u00e8 limitato dalla morte, esso si ritrova calato in una dimensione temporale, crocevia di passato, presente e futuro. E dal momento che, come si \u00e8 visto, gli oggetti intramondani vengono all'essere attraverso quel progetto storico-temporale che \u00e8 l'uomo, si pu\u00f2 dire che l'essere si d\u00e0 nel tempo; un concetto, questo, gi\u00e0 di derivazione neoplatonica e agostiniana, per il quale l'Essere non solo \u00ab\u00e8\u00bb, ma appunto \u00absi d\u00e0\u00bb, \u00abavviene\u00bb, rivelandosi entro l'orizzonte della storia, dove \"ci\u00f2 che sar\u00e0\" \u00e8 destinato a cadere in \"ci\u00f2 che \u00e8 stato\", e al cui destino l'uomo \u00e8 chiamato a prestare fedelt\u00e0. Heidegger dir\u00e0 pi\u00f9 tardi: \u00abL'avvenire \u00e8 l'origine della storia. [...] L'Inizio \u00e8 ancora. Non \u00e8 alle nostre spalle, come un evento da lungo tempo passato, ma ci sta di fronte, davanti a noi. L'inizio, in quanto \u00e8 ci\u00f2 che vi \u00e8 di pi\u00f9 grande, precede tutto ci\u00f2 che \u00e8 sul punto di accadere e cos\u00ec \u00e8 gi\u00e0 passato oltre di noi, al di sopra di noi\u00bb. Le ulteriori riflessioni di Heidegger sulle consonanze tra \"Essere e tempo\" sono incompiute per l'impossibilit\u00e0 di disporre di una terminologia linguistica adeguata, che non fosse ereditata dalla metafisica tradizionale.\nSull'\"Essenza della Verit\u00e0\".\nNel corso della conferenza \"Essenza della Verit\u00e0\" tenuta nel 1930, Heidegger amplier\u00e0 tuttavia le sue riflessioni sul tempo, sostenendo l'impossibilit\u00e0 di darne una definizione oggettiva, ma assimilandolo al linguaggio che \u00e8 analogamente un orizzonte entro il quale ci troviamo ad operare: il linguaggio per lui non \u00e8 uno strumento manipolabile arbitrariamente, cos\u00ec come non lo sono il tempo e gli enti intramondani, ma sono \"quadri\", aperture, nel quale ci troviamo gettati e da cui veniamo condizionati, noi con i nostri progetti e le nostre esperienze. Quella tra linguaggio ed essere \u00e8 per Heidegger pi\u00f9 che un'analogia: con il linguaggio, ad esempio, abbiamo la libert\u00e0 di esprimerci nei modi che vogliamo, usando parole e costrutti in vista di quel che pi\u00f9 ci preme affermare, ma restando pur sempre vincolati dalle regole del discorso, della grammatica, dei vocaboli disponibili: la nostra libert\u00e0 di linguaggio ha quindi un limite in quella libert\u00e0 pi\u00f9 basilare dell'Essere, che attraverso il linguaggio si rivela. Non possiamo usare dell'essere a piacimento, perch\u00e9 non \u00e8 un oggetto: con un'immagine ripresa dalla teologia neoplatonica, l'Essere lo si pu\u00f2 pensare piuttosto come la \"luce\" grazie a cui \u00e8 possibile vedere gli oggetti.\nEvoluzione dell'ontologia heideggeriana.\nMentre nell'opera capitale del 1927, \"Essere e tempo\", Heidegger aveva affrontato principalmente le tematiche connesse all'esistenza dell'uomo, trattazione che fu accolta come innovativa e importante anche in campo teologico, tanto da accendere un ampio dibattito presso vari teologi come Bultmann e Kuhlmann, nei decenni successivi egli venne maturando una svolta, o \"Kehre\" come sostenne lui stesso, sebbene non si trattasse di una rottura delle posizioni esistenzialiste gi\u00e0 espresse in precedenza, ma piuttosto di un'attenzione maggiormente rivolta allo studio dell'ontologia, e quindi in fondo di quell'Essere che determina e condiziona la stessa esistenza umana.\nDiversi studi e ricerche avevano portato Heidegger ad approdare a questa nuova fase, le cui linee guida erano gi\u00e0 state accennate nella conferenza del 1930, e il cui periodo iniziale coincise con la sua breve adesione al nazismo. L'influenza che le vicende politiche possano aver avuto sul suo pensiero \u00e8 piuttosto discussa, dato che non mancarono riferimenti di Heidegger alla sua situazione storica, che a suo dire vedeva l'Europa stretta \u00abnella grande tenaglia tra Russia e America\u00bb, fra il totalitarismo sovietico da un lato e il regime monopolista dall'altro, ma accomunati entrambi dal fatto di esprimere \u00ablo stesso triste correre della tecnica scatenata\u00bb. Nella soverchiante struttura di questi apparati sovraindividuali Heidegger vedeva la conferma di come il singolo uomo non possa decidere arbitrariamente del proprio operato rispetto al mondo, ma di come si trovi inevitabilmente condizionato da situazioni storico-linguistiche fuori dal suo controllo.\nA testimonianza di questo suo convincimento vi sono i suoi studi rivolti in particolare a Nietzsche, che molto aveva insistito sulla liberazione dell'individuo dagli schemi di pensiero precostituiti, e poi un saggio del 1946 riguardante un frammento dell'antico filosofo Anassimandro, a cui si dedic\u00f2 non per un interesse storiografico, ma per cercare di trascendere le forme tipiche del linguaggio odierno cristallizzate ormai a suo dire dalla riflessione metafisica, andando alla ricerca della libert\u00e0 basilare dell'Essere che fonda e condiziona il nostro modo di pensare e di parlare.\nNon a caso il suo metodo di indagine si bas\u00f2 sempre pi\u00f9 spesso sulla rilettura di testi poetici o filosofici ed in particolar modo di frammenti di pensatori greci arcaici.\nLa \"Lettera sull'\u00abumanismo\u00bb\".\nCon la pubblicazione della \"Lettera sull'\u00abumanismo\u00bb\" Heidegger rese note le tematiche dell'evoluzione del suo pensiero, rispondendo anche alla pressante richiesta di un'etica che completasse la sua ontologia. Risalendo al detto di Eraclito, secondo cui \u00ab\"Ethos anthr\u00f2po daimon\"\u00bb (\u00abil carattere proprio dell'uomo \u00e8 il suo destino\u00bb), Heidegger lo analizza interpretando etimologicamente la parola \"ethos\" come soggiorno, dimora: ed il linguaggio viene ad essere considerato appunto come il luogo aperto, la finestra, attraverso cui l'Essere si pu\u00f2 manifestare all'uomo nella sua verit\u00e0. In un celebre passaggio della \"lettera\", Heidegger afferma che:\nL'uomo, quindi, non pu\u00f2 imporre all'essere la sua verit\u00e0, ma si deve piuttosto comportare, nei confronti di ci\u00f2 che \u00e8, come nei confronti dell'ospite atteso: custodire e preparare la dimora, rammemorando un incontro passato, e predisponendosi consapevolmente alla possibilit\u00e0 di un incontro futuro. Il suo umano essere-nel-mondo, connotato dalla ricerca del senso dell'essere quale fondamento della sua possibilit\u00e0 di scelta, viene ora interpretato come un soggiornare e-statico (ossia \"fuori di s\u00e9\") nella verit\u00e0 dell'Essere, concetto dal resto gi\u00e0 presente in \"Essere e tempo\" dove, come sottolinea Heidegger, il Dasein \u00abesperisce l'esistenza estatica come \"cura\"\u00bb. L'uomo diventa cos\u00ec il \u00abpastore dell'Essere\u00bb, \u00abla cui dignit\u00e0 consiste nell'esser chiamato dall'Essere stesso a custodia della sua verit\u00e0\u00bb e \u00abla cui essenza, in quanto \"e-sistenza\", consiste nell'abitare nella vicinanza dell'essere\u00bb. Ci\u00f2 a cui danno voce i poeti ed i pensatori, ossia innanzitutto il \u00abpensiero poetante\u00bb, in quanto maggiormente dedito alla cura del linguaggio, meglio sapr\u00e0, secondo Heidegger, predisporre all'ascolto della parola e dell'avvento dell'essere.\nNella stessa \"lettera\" Heidegger respinge pertanto ogni forma umanistica di etica, cio\u00e8 che riconduca l'etica alla volont\u00e0 e soggettivit\u00e0 di \u00abun'umanit\u00e0 che, come \"subiectum\", \u00e8 a fondamento di tutto l'ente\u00bb, facendone qualcosa di intrinsecamente nichilista. L'unica etica possibile \u00e8 quella che viene prima di ogni etica, che tenga conto di quella differenza ontologica che consente all'uomo di esperire la trascendenza dell'essere rispetto all'ente, e quindi di abbandonare la pretesa di impossessarsi dell'ente e di manipolarlo riducendolo a mero strumento della propria tecnica.\nIl Destino dell'Essere.\nIl tema della differenza ontologica tra enti ed Essere, ossia tra la dimensione ontica dei primi e quella ontologica del secondo, \u00e8 stato affrontato da Heidegger negli ultimi anni in relazione alla domanda, gi\u00e0 posta in \"Essere e tempo\", sul perch\u00e9 l'Essere sia stato via via identificato con l'oggettivit\u00e0 e la semplice-presenza. L'Essere infatti non \u00e8 un oggetto, cosa che comporta l'impossibilit\u00e0 di definirlo; ma poich\u00e9 l'uomo non sceglie arbitrariamente il linguaggio in cui si esprime, essendogli dato dal modo in cui l'Essere liberamente si rivela, non si pu\u00f2 attribuire ai filosofi che via via si sono succeduti la responsabilit\u00e0 dell'argomentare metafisico che ha determinato l'\u00aboblio\u00bb dell'Essere. Una tale questione deve avere a che fare piuttosto con il destino stesso dell'Essere (\"Seins Geschick\").\nRipercorrendo le tappe della storia della filosofia, Heidegger qualifica come \"metafisica\" tutto il pensiero che si \u00e8 sviluppato dopo Parmenide. Quest'ultimo ancora parlava di Essere senza attribuirgli un predicato, e quindi senza farne un oggetto, ma dopo di lui l'Essere \u00e8 stato progressivamente confuso con gli enti e reso dialettico. Gi\u00e0 con Platone ha avuto inizio il tentativo di oggettivarlo, sebbene costui lo identificasse con l'Ente sommo situato al di sopra della dialettica. In seguito, dopo che le dieci categorie di Aristotele da leggi della mente furono divenute leggi dell'ente, Kant con lo schematismo trascendentale fornir\u00e0 un equivalente spazio-temporale per ognuna di esse, collocandole nello spazio e nel tempo. Lo strumento del pensiero filosofico sono diventate cos\u00ec le categorie aristoteliche, e un essere concepito in filosofia \u00e8 via via divenuto un essere categoriale, che per la teoria di Kant \u00e8 anche un essere spazio-temporale, non trascendente, ma ente anch'esso.\nCon Hegel infine si \u00e8 avuto il culmine di quel modo di pensare che di fatto ha estromesso l'ontologia dalla filosofia, sancendo il primato definitivo della metafisica e del \"sistema\". Di fronte all'occultamento dell'Essere operato dalla dialettica hegeliana non rimane che tentare un superamento di quest'ultima e del suo presunto \u00absapere assoluto\u00bb, consapevoli per\u00f2 degli esiti irreversibili cui \u00e8 approdato il pensiero occidentale.\nParadossalmente, l'ultimo esponente della metafisica \u00e8 stato colui che pi\u00f9 di tutti ne ha tentato il superamento, cio\u00e8 Nietzsche, il quale, pur mostrando l'illusoriet\u00e0 e il nichilismo di fondo celato dietro ai valori della tradizione filosofica occidentale, ne \u00e8 rimasto imprigionato opponendovi la volont\u00e0 di potenza, che di quelli rappresenta la radice per via del suo carattere oggettivante e quindi nichilistico: \u00abLa metafisica di Platone non \u00e8 meno nichilistica di quella di Nietzsche. In quella l'essenza del nichilismo resta solo celata, in questa giunge interamente alla comparsa\u00bb.\nLa fine della metafisica porta adesso a ripensare il ruolo della filosofia, per accordarlo ad una verit\u00e0 il cui disvelamento non \u00e8 affatto progressivo e crescente: Heidegger infatti legge la storia della filosofia alla luce della filosofia della storia, secondo una visione per cui l'essere si dis-vela e ritorna a \u00abnascondersi\u00bb nelle varie epoche: questo processo \u00e8 da lui chiarito attraverso un'indagine linguistica ed etimologica sul vocabolo greco indicante la verit\u00e0, cio\u00e8 \"a-l\u00e9theia\" (\u00abnon-nascosto\u00bb). Si tratta di un termine composto da \"alfa privativo\" che indica appunto la negazione, e dalla radice della parola \"l\u00e9the\" (oblio), presente anche nel verbo \"lanth\u00e1no\" significante \u00abnascondersi\u00bb. In quanto \"al\u00e9theia\", quindi, l'essere si ri-\"vela\" (termine che contiene in s\u00e9 una contraddizione interna: manifestarsi, celandosi) come un uscir fuori dall'oblio e dall'essere nascosto; e tuttavia il termine primo di questa dialettica resta pur sempre l'oblio, il ritrarsi dell'Essere ad ogni sua rappresentazione nell'ente.\nIn questo aspetto si avvertono echi della teologia negativa: come nell'immagine neoplatonica citata in precedenza, l'Essere \u00e8 come la luce che non vediamo direttamente, ma solo in quanto rende visibili gli oggetti. Cos\u00ec l'Essere rimane nascosto dietro quel che fa apparire: e ci\u00f2 che appare \u00e8 la storia con le sue epoche. Anche qui l'analisi della temporalit\u00e0 dell'essere si fonda su un'indagine linguistica, in questo caso della parola greca \"epoch\u00e9\", \u00absospensione\u00bb. L'epoca \u00e8 la forma propria della temporalizzazione, ed ogni epoca indica una particolare modalit\u00e0 di sospensione dell'essere, il quale, in quanto \"al\u00e9theia\", se per un verso \u00absi d\u00e0\u00bb e si disvela, per l'altro rimane sempre in qualche misura in s\u00e9 stesso, appunto, in sospensione, ossia nascosto.\nAlla verit\u00e0 dell'essere, dunque, appartiene originariamente, etimologicamente, la possibilit\u00e0 del suo nascondimento, e quindi la sua non-verit\u00e0: a partire da questo aspetto \u00e8 possibile comprendere meglio il senso dell'inautenticit\u00e0 della condizione umana, centrale gi\u00e0 in \"Essere e tempo\", che non \u00e8 una connotazione morale, ma la modalit\u00e0 in cui innanzitutto e per lo pi\u00f9 l'uomo esperisce il suo riferimento all'essere. Il nichilismo stesso della nostra epoca non pu\u00f2 essere considerato una degenerazione del pensiero filosofico, ma un evento dell'essere, un suo destino.\n\"La questione della tecnica\".\nLa riflessione sulla tecnica, condotta pi\u00f9 volte, aveva portato Heidegger gi\u00e0 in \"Essere e tempo\" a evidenziare come l'uomo, il cui compito \u00e8 \"prendersi-cura\" degli utilizzabili, ossia degli enti intramondani, tenda invece a ridurli a semplici mezzi sottoposti alla sua manipolazione.\nIn particolare nella conferenza \"La questione della tecnica\", del 1953, il pensatore tedesco pone la domanda circa l'essenza della tecnica moderna, rintracciando la sua origine nella mentalit\u00e0 metafisica, che riduce tutto al livello dell'oggettivit\u00e0 misurabile e pianificabile, a partire dalla sua impiegabilit\u00e0 concreta. La tecnica \u00e8 divenuta cos\u00ec il modo prevalente del \u00abdisvelamento\u00bb (\"aletheia\"), nel senso che l'uomo di oggi esperisce la verit\u00e0 dell'Essere sotto forma di tecnica, la quale si \u00abimpone\u00bb all'uomo come \u00abpro-\"vocazione\"\u00bb. Essa \u00e8 cio\u00e8 un appello dell'Essere: per definirne l'essenza Heidegger usa il termine \"Gestell\" (\u00abscaffale\u00bb, \u00abmontatura\u00bb, e appunto \u00abimposizione\u00bb) che spinge l'uomo a dirigere ogni elemento della natura, ogni energia, persino s\u00e9 stesso al fine di immagazzinarli, modificarli e nuovamente impiegarli.\nDi fronte a questa im-\"posizione\", l'uomo pu\u00f2 recuperare la sua libert\u00e0 soltanto divenendo consapevole del vero carattere della tecnica, che al fondo non \u00e8 qualcosa di meramente strumentale, e la cui \u00abmontatura\u00bb non ha nulla di tecnico, ma \u00e8 ancora una volta parte del destino dell'essere. Questo, da un lato, non pu\u00f2 essere dunque contrastato, tuttavia una sorta di \"amor fati\", di assunzione di responsabilit\u00e0 nei confronti di un tale destino, pu\u00f2 consentirci di custodire la possibilit\u00e0 di una salvezza, oggi messa in grave pericolo dalla tecnocrazia. Come aveva scritto Friedrich H\u00f6lderlin, \u00e8 proprio nel pericolo che si annida ci\u00f2 che salva; e Heidegger in quest'ottica, a partire dal senso originario della parola \"techne\" (\u00abarte\u00bb), ne riscopre l'affinit\u00e0 con la \"poiesis\": entrambe, nell'antica Grecia, stavano a indicare la produzione del vero e del bello.\nA quel tempo, opere d'arte e opere \"tecniche\", erano, in un certo senso, lo stesso, e l'estetica non era diventata ancora una branca del tutto separata nel modo di conoscere umano. \u00c8 proprio questa, quindi, la via di salvezza che Heidegger propone all'uomo moderno: essa passa per un ambito che \u00e8 strettamente affine alla tecnica stessa, e tuttavia ne \u00e8 distinto nel fondamento, ovvero l'ambito dell'arte, poich\u00e9\n\"L'abbandono\".\nIl fatto che Heidegger ritenesse un destino ineluttabile l'avvento dell'era tecnocratica ha indotto alcuni critici a vedere in questa sua convinzione, paradossalmente, una sorta di giustificazione e apologia della tecnica stessa. Quel che traspare dai suoi scritti, tuttavia, \u00e8 una speranza e quasi un'attesa religiosa che, se pure il destino del mondo sfugge alle decisioni dei singoli uomini, un cambiamento epocale potr\u00e0 un giorno verificarsi.\nIl termine utilizzato in proposito da Heidegger nella conferenza del 1955 \u00e8 \"Gelassenheit\" (\u00ababbandono\u00bb), termine che, come sempre accade nell'ultima fase del pensiero di Heidegger, pone significativi problemi di traduzione. Il pensatore tedesco intende con questa espressione richiamare l'uomo a un atteggiamento speculativo di fronte alla realt\u00e0, che consiste, a suo avviso, in un raccoglimento (cui allude il prefisso tedesco \"ge-\"), che \"lascia-essere\" le cose cos\u00ec come sono, senza intervenire.\nHeidegger volge cos\u00ec sempre pi\u00f9 il suo pensiero a un atteggiamento mistico, sintetizzabile nella formula \u00abormai solo un dio ci pu\u00f2 salvare\u00bb, che egli pronunci\u00f2 in una celebre intervista. Egli intende lanciare una sorta di allarme nei confronti della tecnica, con cui l'uomo mette a repentaglio s\u00e9 stesso nell'obiettivo di conseguire l'egemonia sull'ente, obiettivo che lo ha infatti portato, egli sostiene, sulla soglia dell'era atomica. Si tratta quindi, di fronte al predominio della tecnica, di approdare ad un'etica originaria, attraverso una duplice condotta:\nQuesto atteggiamento meditabondo, che recupera la mistica renano-fiamminga rappresentata soprattutto da Meister Eckhart, Johannes Tauler ed Enrico Suso, non esclude neanche il silenzio quale modo per cercare di superare le forme linguistico-concettuali della metafisica, il che non significa affatto rinunciare ad indagare i \u00abmassimi problemi\u00bb. Occorre piuttosto trovare un altro mezzo che possa farci riaccostare all'Essere senza i limiti del linguaggio. La poesia pu\u00f2 servire a questo. Essa infatti \u00e8 la prima forma di linguaggio che, per la sua giovinezza, mantiene ancora intatta la vivacit\u00e0 dell'Essere.\nRicezione critica.\nI primi studi su Heidegger risalgono agli anni trenta in seguito alla pubblicazione di \"Essere e tempo\", che accese un vivo dibattito sui temi dell'esistenzialismo, soprattutto in Francia, mentre in Germania si inseriva in quello gi\u00e0 avviato da Karl Jaspers. In Italia Heidegger fu introdotto da studiosi di formazione cattolica, come Carlo Mazzantini e Luigi Pareyson, in contrapposizione all'idealismo immanentista e storicista della tradizione hegeliana, dominante in quegli anni e rappresentato soprattutto da Benedetto Croce, che su di lui espresse un giudizio fortemente negativo. Ad una rivalutazione della sua filosofia esistenzialistica, ma al di fuori di un contesto religioso, concorse anche la ricezione di Nicola Abbagnano e Pietro Chiodi.\nIn seguito agli sviluppi del pensiero heideggeriano nel secondo dopoguerra, lo stesso Chiodi e diversi seguaci come L\u00f6with presero le distanze dalla sua \u00absvolta\u00bb, giudicandola un'involuzione. Tra gli altri critici, soprattutto di area marxista, Jean Wahl contest\u00f2 il tentativo heideggeriano di unire i temi del soggettivismo esistenzialista, come l'angoscia e la cura, con quelli del realismo ontologico attraverso la categoria di \"essere-nel-mondo\", mentre Levinas e Derrida, pur essendone stati inizialmente influenzati, lo accusarono di ricadere nella metafisica per via degli aspetti logocentrici presenti nella sua filosofia.\nDiverse letture hanno invece sottolineato l'importanza dell'ispirazione religiosa ed escatologica che fa da sfondo alla filosofia di Heidegger, ad esempio da parte di Otto P\u00f6ggeler, di Enrico Garulli, o di Umberto Regina, per il quale il filosofo tedesco, rivelando la direzione ontologica della conoscenza umana, ne ha svelato anche la dignit\u00e0 e la destinazione teologica.\nA vario titolo, Heidegger ha dato spunto ad altri pensatori come Umberto Galimberti, Emanuele Severino, Emil Cioran, Jean-Paul Sartre, Albert Camus, Alexandre Koj\u00e8ve, Georges Bataille, Herbert Marcuse, Michel Onfray.\nIspiratori di Heidegger.\nSugli anticipatori e le ascendenze teologiche che possano aver ispirato il pensiero di Heidegger, oltre agli interpreti gi\u00e0 citati, soprattutto Hans-Georg Gadamer ha evidenziato la nota mistico-religiosa che risuona spesso nelle sue pagine, dovuta in particolare all'influenza esercitata su di lui da San Paolo e dal giovane Lutero, nonch\u00e9 da altri esponenti del misticismo tedesco come Angelus Silesius e i renano-fiamminghi. La stessa avversione di Heidegger verso l'oggettivismo e la metafisica sarebbe nata dall'idea che questa sia stata inquinata dal concetto greco dell'Essere, e quindi resa incapace di pensare la visione cristiana dell\"'Eschaton\".\nSarebbe dovuto in particolare a Platone e Aristotele il fatto di averci tramandato un concetto travisato dell'Essere, che pure gli antichi greci avevano conosciuto nell'originaria purezza con cui l'aveva enunciato Parmenide, verso il quale Heidegger si fece quindi fautore di un ritorno, e nel cui alveo viene fatta inserire la sua riflessione.\nUn altro filosofo ad aver ispirato Heidegger, specialmente nella sua seconda fase, \u00e8 Friedrich Schelling, anticipandolo nel fare dell'arte l'organo della filosofia che pi\u00f9 si avvicina alla comprensione dell'essere. Di Schelling Heidegger apprezz\u00f2 in particolar modo le riflessioni da lui condotte intorno al 1809 sulla libert\u00e0 umana in funzione di contrapposizione al nascente sistema filosofico onnicomprensivo di Hegel; fu proprio verso quest'ultimo invece che Heidegger ebbe un approccio sintetizzabile nella seguente formula: \u00abtenere il sistema di Hegel in cima allo sguardo e quindi pensare in una direzione totalmente opposta\u00bb. E aggiungeva: \u00abio stesso non so ancora abbastanza chiaramente come debba essere definita la mia \"posizione\" rispetto a Hegel. Come \"posizione \"antitetica\"\" sarebbe troppo poco\u00bb.\nTra i filosofi pi\u00f9 recenti a cui invece Heidegger esplicitamente si richiam\u00f2 emergono Edmund Husserl, padre della fenomenologia, di cui fu discepolo, oltre a Friedrich Nietzsche, il poeta Friedrich H\u00f6lderlin, S\u00f8ren Kierkegaard, e Arthur Schopenhauer, che gi\u00e0 svolsero prima di Heidegger riflessioni analoghe anche sulla poesia, la tecnica, l'essere, la temporalit\u00e0, l'abitare.\nIl filosofo contemporaneo Stanley Cavell, emerito di Harvard, ha rilevato notevoli somiglianze fra il pensiero di Heidegger e le principali opere dei due primi grandi filosofi americani dell'800, Henry David Thoreau e Ralph Waldo Emerson. Analoghe forti somiglianze sono state evidenziate con il neoplatonismo greco e cristiano, specialmente sul tema dell'ineffabilit\u00e0 dell'essere. Al di fuori invece della filosofia occidentale, \u00e8 oggi ammesso e documentato un accostamento di Heidegger al taoismo e al buddhismo Zen.\nHeidegger e la Foresta Nera.\nIl legame particolarmente forte, quasi atavico, di Heidegger con la Foresta Nera \u00e8 stato messo in luce da un testo, \"Il messaggero della Foresta Nera\", pubblicato da Fr\u00e9deric de Towarnicki, un giovane francese che nel 1945 aveva raggiunto e conosciuto il pensatore proprio nella sua baita montana, restandone vivamente impressionato.\nIn seguito alla pubblicazione di numerose fotografie di Heidegger, che lo ritraevano in atteggiamenti di vita quotidiana nella sua baita di Todtnauberg, sempre nella Foresta Nera, lo scrittore austriaco Thomas Bernhard sembra invece stigmatizzare causticamente la figura del pensatore.\nOpere.\n\"Gesamtausgabe\".\nLa \"Martin Heidegger Gesamtausgabe\" (abbreviato in GA o HGA) \u00e8 l'edizione completa di Heidegger, pubblicata dalla casa editrice tedesca Vittorio Klostermann, con sede in Francoforte sul Meno.\nLe opere di Heidegger corrispondono, per larga parte, alla rielaborazione degli appunti inerenti alle lezioni universitarie svoltesi nei semestri accademici; seguendone il percorso si pu\u00f2 seguire lo sviluppo negli anni del suo pensiero filosofico.\nHeidegger ha tuttavia lasciato un suo scritto, datato 1937-1938, in cui suggeriva un percorso di lettura della sua opera. Tale scritto, \"\u00dcber die Bewahrung des Versuchten\", \u00e8 in GA 66.\nFranco Volpi ritiene che tale scritto spieghi le ragioni per cui, ad esempio, l'opera \"Beitr\u00e4ge zur Philosophie (Vom Ereignis)\" (in GA 65, \"Contributi alla filosofia. Dell'evento\")) sia risultata inedita fino alla morte del filosofo. Secondo Volpi, Heidegger intendeva applicare quel criterio \"tradizionale\" proprio del \"Corpus Aristotelicum\", quindi una suddivisione delle opere \"exoteriche\", dirette al pubblico, e un insieme di opere \"esoteriche\", dirette a coloro che risultavano pronti a recepirne i contenuti. Quindi una specie di cammino \"iniziatico\" verso il \"cuore\" del suo pensiero. Tale lettura \u00e8 stata recepita anche da Donatella Di Cesare, secondo la quale ci\u00f2 spiegherebbe, tra l'altro, l'importanza degli \"Schwarze Hefte\" nella complessiva opera heideggeriana.\nIl \"percorso\" suggerito da Heidegger in \"\u00dcber die Bewahrung des Versuchten\" \u00e8 il seguente:\n1. Lezioni universitarie (die Vorlesungen)\n2. Le conferenze (die Vortr\u00e4ge)\n3. Appunti per le esercitazioni seminariali, in particolare: (die Aufzeichnungen zu den \u00dcbungen, im besonderen)\n4. Lavori preparatori per l'opera (Vorarbeiten zum Werk)\n5. \u00dcberlegungen und Winke Heft II-\"IV\"-V\n6. die H\u00f6lderlinvorlesung und Vorarbeiten zum \u00bbEmpedokles\u00ab\n7. Vom Ereignis (Beitr\u00e4ge zur Philosophie) dazu Nr. 4"}
{"id": "37924", "revid": "124585622", "url": "https://it.wikipedia.org/wiki?curid=37924", "title": "Minuto", "text": "Il minuto primo o semplicemente minuto (dal latino \"minutum\", \"particella\") \u00e8 un'unit\u00e0 di misura del tempo.\nDefinizione.\nUn minuto \u00e8 composto da 60 secondi e costituisce di ora.\n\u00c8 opportuno distinguere il minuto primo, chiamato comunemente \"minuto\", e il minuto secondo, chiamato comunemente \"secondo\" e caratterizzato dal simbolo \"s\".\nIl minuto non \u00e8 un'unit\u00e0 di misura del SI, ma ne \u00e8 comunque accettato l'uso con il SI.\nSimboli.\nIl simbolo ufficiale del minuto primo \u00e8 \"min\" (senza il punto).\nNon di rado il minuto primo viene indicato con il simbolo \u2032 e il minuto secondo con il simbolo \u2033; questa simbologia non fa parte dello standard del SI, nel quale tali simboli sono riservati alle misure di ampiezze di archi nel sistema sessagesimale.\nAltre unit\u00e0 di misura omonime.\nLe seguenti unit\u00e0 di misura, pur legate dall'utilizzo del medesimo termine, misurano grandezze fisiche diverse e sono pertanto del tutto separate.\nMisure angolari.\nIn geometria, il minuto, o pi\u00f9 precisamente il \"primo d'arco\" o \"minuto d'angolo\", \u00e8 un'unit\u00e0 di misura angolare. Un minuto d'arco dell'angolo costituisce 1/60 di grado ed \u00e8 costituito da 60 secondi d'arco.\nIn astronomia, il minuto di ascensione retta \u00e8 un'unit\u00e0 di angolo che costituisce 1/60 di un'ora di ascensione retta.\nMisure di superficie.\nIl minuto \u00e8 anche un'antica unit\u00e0 di misura pontificia di superficie, la venticinquesima parte del palmo romano quadro.\nMisure di lunghezza.\nIl minuto venne usato anche come unit\u00e0 di lunghezza, un quinto di oncia, cio\u00e8 0,37\u00a0cm.\nIl minuto luce \u00e8 un altro esempio di unit\u00e0 di misura di lunghezza."}
{"id": "37925", "revid": "125235666", "url": "https://it.wikipedia.org/wiki?curid=37925", "title": "Dream Theater", "text": "I Dream Theater sono un gruppo musicale progressive metal statunitense, fondato a Boston nel 1985 da John Petrucci, John Myung e Mike Portnoy. Nonostante alcuni cambiamenti di formazione, i tre componenti originari sono sempre stati presenti nel gruppo fino all'8 settembre 2010, giorno in cui Portnoy decise di lasciare il gruppo.\nNati inizialmente col nome di Majesty, i Dream Theater sono diventati uno dei gruppi progressive di maggior successo commerciale degli anni novanta. La band \u00e8 rimasta celebre negli anni, grazie anche alla qualit\u00e0 dei suoi componenti e ai progetti esterni a cui hanno preso parte: Petrucci fu chiamato per sei volte come terzo componente dei G3, nel 2009 fu nominato come il \"secondo miglior chitarrista metal di sempre\" da Joel McIver nel suo libro \"The 100 Greatest Metal Guitarists\", oltre ad essere stato inserito nella lista \"Top 10 Greatest Guitar Shredders of All Time\" stilata dalla rivista \"GuitarOne\". L'ex batterista Mike Portnoy ha vinto 29 premi dalla rivista \"Modern Drummer\" ed \u00e8 la seconda persona pi\u00f9 giovane ad essere stata inserita nella \"Rock Drummer Hall of Fame\" all'et\u00e0 di 37 anni. Il suo successore Mike Mangini invece ha vinto cinque volte il titolo di WFD World's Fastest Drummer Extreme Sport Drumming. John Myung fu votato come il pi\u00f9 grande bassista di tutti i tempi in un sondaggio effettuato dalla rivista MusicRadar nel settembre 2010; la stessa MusicRadar ha annoverato Jordan Rudess tra i migliori tastieristi di sempre. Nel 2010 inoltre, i Dream Theater sono stati introdotti nella Long Island Music Hall of Fame. Il simbolo del gruppo \u00e8 lo stemma dell'anello di Maria Stuart di Scozia: raffigura la sua iniziale (M) incastonata con quella di suo marito, Francesco II di Francia (phi greco \u03a6).\nIl loro disco pi\u00f9 venduto \u00e8 \"Images and Words\" (1992), il quale fu certificato disco d'oro dalla RIAA e si piazz\u00f2 alla posizione numero 61 della classifica Billboard 200, vendendo complessivamente 2 milioni di copie nel mondo. Anche gli album \"Awake\" (1994) e \"Six Degrees of Inner Turbulence\" (2002) entrarono nella Billboard 200, rispettivamente alla posizione 32 e 46. \"\" entr\u00f2 alla posizione 95 nell'edizione di ottobre 2006 della lista stilata dalla rivisita \"Guitar World\" relativa ai 100 migliori album di tutti i tempi, oltre anche ad essere stato nominato il miglior album progressive di tutti i tempi secondo la rivista \"Rolling Stone\". Nel 2007 \"Systematic Chaos\" entr\u00f2 nella Billboard 200 alla posizione 19, mentre i successivi \"Black Clouds &amp; Silver Linings\" e \"A Dramatic Turn of Events\" entrarono nella classifica statunitense rispettivamente alla posizione 6 e 8. Il singolo \"On the Backs of Angels\", estratto da \"A Dramatic Turn of Events\", ha ricevuto una candidatura ai Grammy Award nella categoria miglior interpretazione hard rock/metal, segnando la prima nomination in assoluto del gruppo ai Grammy Award. A questa nomination hanno fatto seguito una seconda candidatura con \"The Enemy Inside\" nel 2014 ed una terza con \"The Alien\" nel 2022.\nAl 2011, i Dream Theater hanno venduto oltre 10 milioni di copie in tutto il mondo.\nStoria del gruppo.\nPrimi anni: i Majesty (1985-1987).\nIl primo nucleo storico dei futuri Dream Theater sorse nel 1985 nel Berklee College of Music di Boston, con la fondazione dei Majesty da parte del chitarrista John Petrucci, del bassista John Myung e del batterista Mike Portnoy, tutti studenti dell'istituto. A completare la formazione furono il tastierista Kevin Moore e il cantante Chris Collins.\nLa denominazione del progetto fu scelta in seguito ad un commento di Portnoy sulla traccia \"Bastille Day\" dei Rush, definita dal batterista maestosa, traducibile in lingua inglese proprio con il termine \"majestic\".\nFin dagli esordi, il gruppo present\u00f2 forti influenze derivative dal sound di Rush, Genesis, Yes e Queensr\u00ffche. Numerosi furono i concerti che il gruppo tenne a Long Beach (New York), presentando in scaletta molte cover, alcuni pezzi propri (successivamente resi disponibili nel bootleg ufficiale del 2003 \"The Majesty Demos 1985-1986\") e assoli dei singoli componenti.\nCollins venne presto licenziato a causa delle sue deludenti prestazioni dal vivo, ma lasci\u00f2 diversi segni di s\u00e9 nel gruppo, tra i quali i brani \"Afterlife\" e \"Cry for Freedom\". Attualmente, dopo aver trascorso un periodo di inattivit\u00e0, \u00e8 il cantante dei Winterspell.\nCambio di nome e \"When Dream and Day Unite\" (1988-1989).\nIl cambio di nome del gruppo si rese necessario nel 1988, poco prima dell'incisione del primo album, per problemi di copyright: esisteva infatti gi\u00e0 un gruppo di genere jazz chiamato Majesty. Fu cos\u00ec che il gruppo, su suggerimento del padre di Portnoy, cambi\u00f2 nome in Dream Theater, il nome di un cinema di Monterey, in California.\nSempre nel 1988, Charlie Dominici entr\u00f2 a far parte del gruppo come cantante, sostituendo Collins, e con lui il gruppo registr\u00f2 l'anno successivo l'album d'esordio \"When Dream and Day Unite\", pubblicato dalla Mechanic Records, etichetta con la quale il gruppo firm\u00f2 un contratto il 23 giugno 1988.\nIl disco present\u00f2 ancora forti ispirazioni all'opera di gruppi come Rush e Queensr\u00ffche, entrambi noti per aver tentato di unire in un unico pacchetto sonoro elementi hard rock, heavy metal e rock progressivo. Rispetto a questi esempi, tuttavia, i Dream Theater lavorarono su un rafforzamento delle sonorit\u00e0, che appaiono di maggiore potenza e maggiormente intrise di arrangiamenti sinfonici e melodie dai richiami classicheggianti. Tra i brani dell'album d'esordio, riscossero successo in particolare \"A Fortune in Lies\", \"The Ytse Jam\" e \"Only a Matter of Time\", poi divenute cavalli di battaglia delle esibizioni dal vivo del gruppo.\nDopo alcuni concerti a sostegno di \"When Dream and Day Unite\", che videro il gruppo esibirsi anche in Rhode Island e a New York, il gruppo decise di licenziare Dominici a causa delle sue limitate capacit\u00e0 vocali.\nL'arrivo di James LaBrie, \"Images and Words\" (1990-1992).\nDopo quasi due anni di ricerche per trovare un nuovo cantante, nel mese di marzo 1991 il posto vacante fu ricoperto dal cantante canadese James LaBrie, allora frontman del gruppo hair metal Winter Rose.\nPoco prima di pubblicare il secondo album, i Dream Theater cambiarono etichetta, abbandonando la Mechanic Records in favore della ATCO. Nel 1991 i Dream Theater incisero \"Images and Words\", poi pubblicato nel 1992. Questo album \u00e8 tutt'oggi considerato uno dei primi esempi di progressive metal in senso compiuto, nonch\u00e9 uno dei dischi heavy metal pi\u00f9 rappresentativi degli anni novanta. Lo stile di \"Images and Words\" present\u00f2 una rilettura in chiave metal del rock progressivo. Il riferimento fu soprattutto al progressive classico degli anni settanta (Yes, King Crimson, Pink Floyd), ma vi furono punti di contatto evidenti anche con esperienze successive (dai Rush al neoprogressive di gruppi come Marillion o IQ).\nPer promuovere l'album, l'etichetta pubblic\u00f2 un CD singolo e un videoclip per il brano \"Another Day\", il quale ottenne un discreto successo commerciale. La traccia d'apertura \"Pull Me Under\" ricevette un notevole livello di airplay radiofonico, senza alcuna promozione pianificata dall'etichetta n\u00e9 dal gruppo. Pertanto ne fu girato un videoclip, che ebbe un'ampia rotazione su MTV. La ATCO produsse un videoclip anche per il singolo promozionale \"Take the Time\", il quale non ottenne lo stesso successo di \"Pull Me Under\". Grazie al successo di \"Pull Me Under\", unito a un esteso tour in supporto di \"Images and Words\", quest'ultimo fu certificato disco d'oro negli Stati Uniti e disco di platino in Giappone.\nNel 1993 fece seguito un tour europeo, tra cui un concerto tenuto al Marquee Club di Londra nel mese di aprile. Questo concerto fu registrato e pubblicato nel primo album dal vivo dei Dream Theater, \"Live at the Marquee\". Nello stesso anno venne inoltre pubblicato il VHS \"\", che racchiude i concerti giapponesi del gruppo uniti a un documentario del loro viaggio in Giappone.\n\"Awake\" e l'arrivo di Derek Sherinian (1993-1996).\nNel 1994, i Dream Theater pubblicarono il loro terzo album, \"Awake\". La pubblicazione di \"Awake\" coincise con la dipartita dalla band di Kevin Moore, a causa di incomprensioni musicali con gli altri componenti del gruppo. A sostituire il tastierista fu chiamato Derek Sherinian.\nRispetto a \"Images and Words\", l'album present\u00f2 tinte pi\u00f9 forti, dure e oscure, mantenendo per\u00f2 invariata l'influenza progressive. Forse ancora pi\u00f9 che nei precedenti lavori, con \"Awake\" emerge il virtuosismo tecnico come uno dei tratti distintivi dello stile del gruppo. \"Awake\" fu inizialmente accolto in modo tiepido dal pubblico e dalla critica, che non vi ritrov\u00f2 molti degli elementi che avevano decretato il successo di \"Images and Words\"; a posteriori, molti sostengono invece che si tratti di un punto fondamentale della carriera della band e una prova della loro capacit\u00e0 di innovazione.\nNel 1995 la band pubblic\u00f2 l'EP \"A Change of Seasons\", dove le partiture di tastiera dell'omonima traccia d'apertura, una suite di 23 minuti a cui il gruppo aveva iniziato a lavorare fin dal 1989, furono l'ultima eredit\u00e0 compositiva di Moore. Infatti Sherinian le mantenne invariate, salvo piccole modifiche. L'EP incluse anche alcune cover di gruppi celebri hard rock quali Deep Purple e Led Zeppelin, rock quali i Queen, e infine progressive quali i Pink Floyd e i Genesis. Questi brani furono registrati dal vivo nel gennaio del 1995 in un concerto al \"Ronnie Scott's Jazz Club\".\n\"Falling into Infinity\" (1997-1998).\nNel 1997 i Dream Theater registrarono e pubblicarono un nuovo album, \"Falling into Infinity\". Il disco fu dai critici ritenuto pi\u00f9 lontano dai canoni del progressive metal e da sonorit\u00e0 maggiormente accessibili. La casa produttrice neg\u00f2 al gruppo la richiesta di una realizzazione per questo disco di un doppio CD, non essendo pi\u00f9 interessata a produrre un ulteriore disco dei Dream Theater dato che \"Awake\" non aveva bissato, almeno in termini di vendite, il successo di \"Images and Words\". Fu cos\u00ec che molti dei pezzi scritti per l'album dovettero aspettare diversi anni per vedere la luce, pubblicati sotto forma di disco regalo esclusivo al fanclub del gruppo.\nPochi mesi prima dell'uscita del disco, i Dream Theater realizzarono un tour in cui presentarono in anteprima alcuni brani di \"Falling into Infinity\". Nello speciale contenuto del DVD \"\" (2006), Mike Portnoy afferm\u00f2 che lo stesso tour fu ideato dal gruppo per mostrare ai loro produttori che c'erano ancora molti fan disposti a supportarli. Si dice che fu proprio grazie a questa serie di concerti che il disco fu pubblicato, anche se ci\u00f2 cost\u00f2 molti sacrifici alla band, che proprio per i numerosi compromessi a cui era arrivata aveva rischiato un inevitabile scioglimento. Brani come \"You Not Me\" e \"Burning My Soul\" vennero registrati in versioni diverse da come erano stati concepiti originariamente, a causa delle pressioni ricevute proprio dalla casa discografica. In particolare il secondo brano conteneva una sezione strumentale, la quale fu poi riciclata dal gruppo, divenendo il brano \"Hell's Kitchen\".\nQuesto album, visto come contraltare di \"Awake\", fu ben considerato dalla critica ma non riscosse grandi responsi da parte dei fan, specie da quelli pi\u00f9 integralisti che videro in esso un'eccessiva fuoriuscita da parte del gruppo dalle proprie attitudini e sonorit\u00e0 musicali.\nNel 1998 usc\u00ec anche il doppio album dal vivo \"Once in a LIVEtime\", il quale non ottenne n\u00e9 buone vendite n\u00e9 apprezzamenti della critica, forse a causa della scarsa produzione, portata avanti da Kevin Shirley.\nL'arrivo di Jordan Rudess e \"Metropolis Pt. 2: Scenes from a Memory\" (1999-2001).\nDopo un anno dedicato ai numerosi progetti personali dei singoli componenti, tra cui i Liquid Tension Experiment di John Petrucci e Mike Portnoy, i Dream Theater ritornarono con un concept album dal titolo \"\", che vide alle tastiere un nuovo elemento, Jordan Rudess, partecipante anch'egli al progetto Liquid Tension Experiment e subentrato a Derek Sherinian il 18 gennaio 1999. Rudess avrebbe dovuto essere in realt\u00e0 il componente scelto per rimpiazzare Kevin Moore dopo l'uscita di quest'ultimo avvenuta nel 1994. Tuttavia, a causa di alcuni progetti personali, Rudess declin\u00f2 l'offerta ed il gruppo dovette ripiegare sulla collaborazione di Derek Sherinian.\nDal titolo, l'album si presenta come il seguito ideale di \"Metropolis\u2013Part I: \"The Miracle and the Sleeper\"\", quinta traccia di \"Images and Words\". La maggior parte dei rimandi al brano del 1992 sono di carattere puramente musicale, con numerose citazioni o variazioni che compaiono nel corso dell'album. Riguardo al testo, invece, la vicenda raccontata nell'album \u00e8 completamente indipendente da quella del brano del 1992. L'unico aspetto che accomuna le due storie \u00e8 la presenza di due personaggi chiamati col nome di \"The Miracle\" e \"The Sleeper\". Nel brano del 1992, tali personaggi non sono identificati e si sa solo che sono collegati da una sorta di legame mentale indissolubile. Nel disco, invece, sono i soprannomi attribuiti a due fratelli vissuti all'inizio del XX secolo e che si trovano al centro di una tragica storia basata su relazioni amorose, tradimenti, omicidi e reincarnazioni.\nAll'album fecero seguito il \"Scenes from a Memory Tour\", svoltosi esclusivamente in Europa nel 1999, e il \"Metropolis 2000 Tour\", svoltosi nell'anno seguente. Il concerto conclusivo del \"Metropolis 2000 Tour\", avvenuto il 30 agosto 2000 al Roseland Ballroom di New York, fu registrato e pubblicato in DVD con il titolo di \"\" e in formato 3CD con il titolo di \"Live Scenes from New York\". La copertina originaria di \"Live Scenes from New York\" ritraeva le Torri Gemelle, la Statua della Libert\u00e0 e la Grande mela avvolte nelle fiamme, in una sorta di citazione dell'iconografia del Sacro Cuore di Ges\u00f9, gi\u00e0 utilizzata in passato dai Dream Theater. Per una sfortunata coincidenza, l'album venne pubblicato nello stesso giorno degli attentati dell'11 settembre 2001 e pertanto il gruppo richiam\u00f2 tutte le copie originarie dell'album, il quale fu ripubblicato con una nuova copertina.\n\"Six Degrees of Inner Turbulence\" e \"Train of Thought\" (2002-2004).\nDopo un'attesa di tre anni, nel 2002 i Dream Theater ritornarono con un nuovo disco, dal titolo \"Six Degrees of Inner Turbulence\", un doppio album contenente nel secondo disco il brano omonimo, una suite moderna di oltre 42 minuti che alterna parti pi\u00f9 melodiche e leggere con accelerazioni influenzate dal thrash metal, oltre ad altre sezioni influenzate dal rock progressivo e dal rock sinfonico. Nel primo disco \u00e8 invece presente il brano \"The Glass Prison\", una suite di 13 minuti dedicata a Bill W., fondatore degli Alcolisti Anonimi, oltre a canzoni pi\u00f9 progressive ma sempre dominate da uno stile atipico per il gruppo, sicuramente pi\u00f9 duro di quello rivelato nei precedenti lavori.\nQuesto disco si rivel\u00f2 un buon successo e si piazz\u00f2 fin dalla sua uscita nelle posizioni di vertice delle classifica Billboard 200. A seguito di questa pubblicazione, la band pot\u00e9 partire per un tour mondiale, denominato \"World Tourbulence 2002 Tour\".\nIl successivo album fu pubblicato nel 2003 e denominato \"Train of Thought\". Il disco sembr\u00f2 ribadire la svolta della formazione verso un approccio pi\u00f9 \"duro\" al progressive rispetto alle loro opere precedenti. Il risultato fu un album dai toni molto oscuri che cerc\u00f2 in parte di ricalcare le orme di \"Awake\".\nTuttavia, anche tra i fan pi\u00f9 accaniti del gruppo vi furono perplessit\u00e0, legate al fatto che questo disco non vide melodie di particolare rilievo, a causa anche di una produzione dove le tastiere furono soffocate dalla chitarra di un Petrucci che sembr\u00f2 aver preferito un approccio pi\u00f9 virtuosistico che melodico, specie all'interno dei suoi assoli. Inoltre le canzoni, in media molto lunghe, sembrarono basarsi troppo su sezioni strumentali che si rifacevano, anche in modo troppo esplicito, a gruppi come Metallica o Megadeth.\nIl 28 aprile 2004, durante il tour mondiale di questo album, il gruppo fece tappa al celebre Nippon Budokan di Tokyo. Dal concerto, della durata di quasi tre ore, venne estratto il quarto live della loro carriera, denominato \"Live at Budokan\" e commercializzato a fine 2004 sia sotto forma di triplo CD che sotto forma di doppio DVD.\n\"Octavarium\" (2005-2006).\nIl 7 giugno 2005 fu pubblicato \"Octavarium\", disco che present\u00f2 un ritorno alla melodia e sonorit\u00e0 pi\u00f9 soft rispetto al precedente lavoro. La \"title track\" \u00e8 una suite moderna della durata di 24 minuti che in pi\u00f9 punti, sia nelle musiche che nei testi, richiama alla memoria i gruppi storici del rock progressivo degli anni settanta, quali Pink Floyd, Genesis, The Alan Parsons Project ed Emerson, Lake &amp; Palmer.\nIl 1\u00ba aprile 2006 i Dream Theater conclusero il tour di supporto a \"Octavarium\" con un concerto al Radio City Music Hall di New York, che fu registrato e pubblicato a settembre sotto il nome di \"\". In quest'opera si vollero celebrare i vent'anni di carriera del gruppo, includendo anche alcune suite raramente proposte durante i concerti, come ad esempio \"Six Degrees of Inner Turbulence\" e \"Octavarium\". La scaletta ha visto l'esecuzione di un brano per ogni album della discografia, partendo da \"The Majesty Demos\" fino ad \"Octavarium\", con l'eccezione dell'album \"Falling into Infinity\", rimpiazzato da \"Raise the Knife\", brano escluso dalle lavorazioni di quest'ultimo album. La seconda parte del concerto ha visto la partecipazione dell'orchestra denominata The Octavarium Orchestra, condotta da Jamshied Sharifi.\n\"Systematic Chaos\" e il primo Best of (2007-2008).\nIl 4 giugno 2007 usc\u00ec il nono lavoro dei Dream Theater, \"Systematic Chaos\". In un'intervista a \"I Love Rock n'Roll\", Mike Portnoy afferm\u00f2 che l'album fu composto, registrato e missato in cinque mesi, tra il settembre 2006 e il febbraio 2007. Inoltre, l'album \u00e8 stato prodotto prima di firmare il contratto con la nuova etichetta, la Roadrunner Records, che ha ricevuto l'anteprima del disco per valutare un probabile contratto discografico. Il disco ha debuttato alla posizione numero 19 della Billboard 200, segnando il miglior posizionamento in classifica del gruppo fino ad allora.\nPer la sua promozione il gruppo pubblic\u00f2 un video musicale per la terza traccia \"Constant Motion\", il primo dopo quasi dieci anni dal precedente (\"Hollow Years\"). Nello stesso anno fu inoltre pubblicato un libro ufficiale del gruppo, dal titolo \"Lifting Shadows\", riassunto dei primi 20 anni di carriera della band. Un ulteriore video, quello per la seconda traccia \"Forsaken\", fu reso disponibile il successivo 26 gennaio 2008. In concomitanza con l'uscita di \"Systematic Chaos\", i Dream Theater intrapresero il \"Chaos in Motion World Tour\", che ebbe inizio in Italia in occasione del Gods of Metal: durante tale evento il gruppo esegu\u00ec per intero il secondo album \"Images and Words\" al fine di celebrarne i 15 anni dalla sua uscita. Nel 2008 presero parte al \"Progressive Nation Tour 2008\", iniziato il 2 maggio 2008 e svoltosi nell'America del Nord; al loro fianco suonarono gli Opeth, i Between the Buried and Me e i 3. Il 23 settembre 2008 usc\u00ec l'album video \"Chaos in Motion 2007-2008\", contenente immagini tratte da diversi concerti del \"Chaos in Motion World Tour\", durato un anno e un giorno, per 115 show, 105 citt\u00e0 toccate, 35 paesi, 5 continenti.\nIl 1\u00ba aprile 2008 fu pubblicata la prima raccolta ufficiale dei Dream Theater, intitolata \"Greatest Hit (...and 21 Other Pretty Cool Songs)\" e il cui titolo \u00e8 un riferimento al singolo \"Pull Me Under\", unico vero successo della formazione. L'album fu diviso in due CD, intitolati \"Dark Side\" e \"Light Side\" e comprendenti alcune edit version o remix di brani gi\u00e0 pubblicati, insieme a brani mai apparsi ufficialmente.\n\"Black Clouds &amp; Silver Linings\" (2009-2010).\nIl 23 giugno 2009 fu pubblicato il decimo album dei Dream Theater, intitolato \"Black Clouds &amp; Silver Linings\". Il primo singolo estratto dal disco fu \"A Rite of Passage\", per il quale la band gir\u00f2 anche un video. Immediatamente partirono per un tour europeo promozionale, che li vide anche come co-headliner al \"Gods of Metal\" del 2009.\nNell'inverno dello stesso anno realizzarono una nuova edizione del \"Progressive Nation\", insieme a Unexpect, Bigelf e Opeth. Le riprese effettuate durante questo tour verranno utilizzate per realizzare il videoclip del brano \"Wither\", secondo singolo estratto dal disco.\nAll'inizio del 2010 la band torn\u00f2 in studio per registrare \"Raw Dog\", brano strumentale presente nell'EP \"\", relativo all'edizione speciale del videogioco \"God of War III\", per poi imbarcarsi in un tour sudamericano, nel quale suon\u00f2 per la prima volta in Per\u00f9. Nell'estate dello stesso anno, la band accompagn\u00f2 gli Iron Maiden in un tour nordamericano, che li port\u00f2 a suonare al Madison Square Garden per la prima volta nella loro carriera.\nL'abbandono di Mike Portnoy e l'arrivo di Mike Mangini (2010-2011).\nL'8 settembre 2010 il batterista Mike Portnoy, attraverso il suo sito ufficiale, annunci\u00f2 la sua uscita dal gruppo dopo 25 anni.\nDopo lo sgomento iniziale e alcune dichiarazioni contrastanti tra Portnoy e il resto del gruppo, i componenti del gruppo affermarono che avrebbero proseguito la propria attivit\u00e0. Il 3 gennaio, John Petrucci, attraverso la sua pagina di Facebook, dichiar\u00f2 che la band sarebbe tornata in studio per iniziare a lavorare sui nuovi brani.\nMentre la band continuava a mantenere segreto il nome del nuovo batterista, su Internet iniziavano a circolare numerose voci sul presunto sostituto di Mike Portnoy, tuttavia nessuna di queste voci fu accompagnata da dichiarazioni ufficiali. La voce pi\u00f9 diffusa era quella che si trattasse di Marco Minnemann, ma il 14 gennaio 2011 il sito \"Blabbermouth.net\" sment\u00ec tale ipotesi.\nIl 18 aprile il gruppo rese disponibile attraverso la propria pagina di Facebook il trailer delle audizioni tenute da sette noti batteristi: Mike Mangini, Virgil Donati, Marco Minnemann, Thomas Lang, Derek Roddy, Aquiles Priester e Peter Wildoer; dopo tre episodi delle audizioni, raggruppati in un documentario intitolato \"Dream Theater 2011 - The Spirit Carries On\", i Dream Theater annunciarono come nuovo batterista Mike Mangini.\n\"A Dramatic Turn of Events\" (2011-2012).\nIl 24 maggio la band ha reso noto di aver concluso la fase di registrazione del nuovo disco, missato da Andy Wallace. Il disco, intitolato \"A Dramatic Turn of Events\", \u00e8 stato pubblicato il 13 settembre 2011.\nL'album \u00e8 stato anticipato dalla pubblicazione del brano \"On the Backs of Angels\", che gi\u00e0 dal 28 giugno era liberamente ascoltabile sul canale YouTube della Roadrunner Records. Nelle settimane successive, sono state diffuse brevi anteprime, della durata di un minuto ciascuna, relative ad altri brani del disco. Il giorno successivo l'uscita del disco, \u00e8 stato pubblicato il videoclip di \"On the Backs of Angels\".\nIl 4 luglio 2011 \u00e8 partito all'Ippodromo delle Capannelle di Roma lA Dramatic Tour of Events\", il quale si \u00e8 concluso il 19 e il 20 agosto 2012 al Luna Park di Buenos Aires. Questi due concerti sono stati filmati e pubblicati nel film ', da cui \u00e8 stato estratto il relativo DVD, pubblicato il 4 novembre 2013.\n\"Dream Theater\" (2013-2014).\nIl 24 aprile 2012 la band ha comunicato tramite la loro pagina Facebook di aver iniziato le registrazioni per il dodicesimo album in studio mentre erano in tour a Osaka, Giappone, pochi giorni prima. Tuttavia, il gruppo dopo la fine del tour mondiale conclusosi nell'America meridionale si \u00e8 presa qualche mese di pausa, ed ha ufficialmente iniziato le registrazioni nel gennaio 2013.\nIl 6 giugno 2013 il gruppo ha annunciato il titolo del dodicesimo album in studio, dal titolo omonimo, e la data di pubblicazione, fissata al 24 settembre dello stesso anno; dopo tre giorni sono state annunciate anche la copertina e la lista tracce. L'album \u00e8 stato anticipato dal singolo \"The Enemy Inside\", trasmesso in anteprima mondiale il 5 agosto attraverso il sito della rivista \"USA Today\", ed \u00e8 stato promosso dall\"'Along for the Ride World Tour\", la cui prima tappa ha visto i Dream Theater in concerto in Europa e in America.\nIl 21 agosto 2014 i Dream Theater hanno annunciato la pubblicazione del decimo DVD \"Breaking the Fourth Wall - Live from the Boston Opera House\". Pubblicato il 30 settembre 2014, il disco contiene l'intera esibizione tenuta dal gruppo il 25 marzo 2014 al Boston Opera House di Boston.\n\"The Astonishing\" (2015-2016).\nIn un'intervista del 6 gennaio 2014, John Petrucci ha rivelato che i Dream Theater avevano gi\u00e0 \u00abpianificato le prime bozze per il tredicesimo album\u00bb: \nSecondo quanto dichiarato da James LaBrie, il gruppo ha pianificato di entrare in studio di registrazione nel febbraio 2015, aspettandosi che il tredicesimo album possa venire pubblicato nell'autunno dello stesso anno, seguito da un tour mondiale dal gennaio 2016; Il 2 febbraio 2015 Mike Mangini ha confermato che il giorno seguente il gruppo avrebbe iniziato le registrazioni dell'album.\nTra giugno e agosto 2015 il gruppo ha preso una breve pausa dalle registrazioni per esibirsi in alcuni festival per celebrare il trentennale dalla loro fondazione, passando per il Metal Hammer Festival di Katowice, il Pistoia Blues Festival di Pistoia e il Wacken Open Air di Wacken. Durante l'esibizione al Pistoia Blues Festival, LaBrie ha dichiarato al pubblico che l'album sarebbe uscito nel corso del 2016, fatto confermato anche da Petrucci in un'intervista tenuta poco prima dell'esibizione al Wacken Open Air.\nIl 23 ottobre 2015 i Dream Theater hanno aggiornato il proprio sito ufficiale con la possibilit\u00e0 di iscriversi a due newsletter differenti, mostrando i titoli \"The Great Northern Empire\" e \"The Ravenskill Rebel Militia\". A ci\u00f2 ha fatto seguito l'annuncio di un tour europeo avvenuto nel 2016 nel quale \u00e8 stato eseguito nella sua interezza il tredicesimo album in studio, intitolato \"The Astonishing\". Anticipato a dicembre dal singolo \"The Gift of Music\", l'album \u00e8 uscito il 29 gennaio 2016 ed \u00e8 un'opera rock suddivisa in due dischi.\nDurante il 2017 il gruppo ha tenuto un nuovo tour mondiale volto a celebrare i 25 anni dall'uscita di \"Images and Words\", eseguito nella sua interezza insieme alla suite \"A Change of Seasons\", originariamente scartata dal disco.\nFirma con Sony Music, \"Distance over Time\" (2017-2020).\nNel maggio 2017 James LaBrie, durante un'intervista concessa a \"Rockbook\", ha rivelato l'intenzione del gruppo di registrare un album atto a rappresentare ci\u00f2 che sono attualmente, cercando di realizzare \u00abil nostro miglior sforzo\u00bb. Qualche mese pi\u00f9 tardi viene annunciata la firma di un accordo a lungo termine a livello mondiale con la Sony Music attraverso la Inside Out Music, che si sarebbe occupata della distribuzione del quattordicesimo album in studio. Tuttavia l'uscita dell'album, come spiegato da John Petrucci, non sarebbe avvenuta prima del 2019.\nLe sessioni di registrazione sono cominciate nella met\u00e0 di luglio 2018, dove tutti i componenti si sono riuniti in un fienile di New York adattato in uno studio di registrazione. Come spiegato da Petrucci, le musiche sono state scritte da tutto il gruppo e i testi dallo stesso, da John Myung, LaBrie e per la prima volta anche da Mike Mangini.\nIl 2 novembre 2018 sono stati annunciati il titolo dell'album, \"Distance over Time\", e la relativa tourn\u00e9e, durante la quale \u00e8 stato proposto nella sua interezza il quinto album in studio \"\" del 1999. Il disco \u00e8 stato pubblicato il 22 febbraio 2019 e preceduto dai singoli \"Untethered Angel\", \"Fall into the Light\" e \"Paralyzed\", usciti tra dicembre 2018 e febbraio 2019.\nL'estesa tourn\u00e9e mondiale ha avuto culmine a Londra il 21 e 22 febbraio 2020, concerti dai quali \u00e8 stato estratto l'album dal vivo \"Distant Memories - Live in London\", uscito il 27 novembre dello stesso anno.\nCover.\nI Dream Theater hanno eseguito numerose cover durante la loro intera carriera, soprattutto a partire dal tour promozionale dell'album \"Six Degrees of Inner Turbulence\". In tre serate speciali, precisamente nelle citt\u00e0 di Barcellona, Chicago e New York, il gruppo ha eseguito interamente l'album \"Master of Puppets\" dei Metallica, dopo un set completo del loro repertorio e tra lo stupore dei fan.\nMike Portnoy concep\u00ec l'idea di questi \"cover show\" come la prima di una serie di serate da suonare come \"omaggio\" ai gruppi che maggiormente influenzarono i Dream Theater nella loro formazione e nel loro sviluppo. Alla tappa successiva del tour il gruppo esegu\u00ec l'album \"The Number of the Beast\" degli Iron Maiden. Infine, l'11 ottobre 2005 i Dream Theater riproposero l'album \"The Dark Side of the Moon\" dei Pink Floyd.\nGi\u00e0 nel 1993 i Dream Theater avevano proposto in concerto una reinterpretazione di \"Damage Inc.\", brano conclusivo di \"Master of Puppets\" dei Metallica, con ospite Mark \"Barney\" Greenway, cantante dei Napalm Death. Nello stesso concerto, suonarono inoltre insieme a Steve Howe, chitarrista degli Yes, effettuando un medley che riprendeva alcuni suoi classici come \"Machine Messiah\", \"Heart of the Sunrise\", \"Close to the Edge\" e terminava con \"Wurm\" (dall'album \"The Yes Album\", terza parte del pezzo \"Starship Trooper\"). Assieme al cantante Steve Hogarth e al chitarrista Steve Rothery dei Marillion, eseguirono anche una reinterpretazione di \"Easter\".\nSerate di sole reinterpretazioni furono riproposte ancora ad Amsterdam, Londra, Buenos Aires, San Paolo e Tokyo (11 ottobre, 25 ottobre, 4 dicembre, 11 dicembre e 13 gennaio), oltre che il 15 gennaio durante il concerto di Osaka. \"The Dark Side of the Moon\" fu nuovamente eseguito il 25 ottobre a Londra. Il 13 e il 15 gennaio 2006, rispettivamente a Tokyo e Osaka, i Dream Theater eseguirono dal vivo l'album dei Deep Purple \"Made in Japan\".\nNel 2009, con la pubblicazione del decimo album in studio \"Black Clouds &amp; Silver Linings\", il gruppo si \u00e8 cimentato anche nella registrazione di 6 cover (rock, progressive e metal), racchiuse nel secondo disco dell'edizione speciale dell'album.\nDa menzionare anche un'esecuzione dal vivo di \"Cemetery Gates\" dei Pantera a Dallas, in Texas, per commemorare la scomparsa di Dimebag Darrell, eseguita durante una data del \"Gigantour\". In questa esibizione LaBrie cant\u00f2 le parti pulite del brano, mentre quelle pi\u00f9 dure furono eseguite da Russell Allen dei Symphony X e Burton C. Bell dei Fear Factory. L'assolo venne eseguito da Dave Mustaine dei Megadeth.\nStile musicale.\nInfluenzati da storici gruppi di genere rock progressivo tra cui Pink Floyd, Yes, Jethro Tull, King Crimson, Kansas ed Emerson, Lake &amp; Palmer, i Dream Theater sono considerati il gruppo principale e di maggior riferimento della scena progressive metal e sono inoltre indicati tra gli inventori del genere. L'uscita dell'album \"Images and Words\", nel 1992, \u00e8 spesso menzionata come \"data ufficiale di nascita\" del progressive metal.\nIn realt\u00e0 prima di loro vi erano stati gi\u00e0 alcuni gruppi che avevano provato una commistione tra heavy metal e rock progressivo, tra cui Rush, Queensr\u00ffche, Fates Warning e Sieges Even. Il loro heavy metal, infatti, si presentava pi\u00f9 sperimentale rispetto ad altri gruppi di quel periodo. Tuttavia, la loro musica risultava ancora basata sulle sonorit\u00e0 classiche del metal e solo per brevi tratti si concedeva a momenti di sperimentazione che tuttavia consistevano in semplici arpeggi di chitarra e melodie leggermente pi\u00f9 delicate che solo in parte si rifacevano alla tradizione progressive. La loro musica, per quanto pi\u00f9 evoluta rispetto ad altri gruppi metal, non aveva ancora le caratteristiche per essere considerata vero e proprio progressive metal.\nSolo con l'arrivo dei Dream Theater si arriver\u00e0 ad una vera e propria fusione fra i due e solo dopo l'uscita di \"Images and Words\" la definizione progressive metal comincer\u00e0 ad essere utilizzata ed altri gruppi adotteranno questa formula dando origine ad una nuova realt\u00e0 musicale. Proprio per questo motivo i Dream Theater vengono designati come i padri del progressive metal."}
{"id": "37926", "revid": "2142040", "url": "https://it.wikipedia.org/wiki?curid=37926", "title": "Samhain", "text": "Il Samhain (pronuncia irlandese: , scozzese gaelica: , inglese: , o ), scritto anche Sauin (alla mannese, e pronunciato in questa maniera ) o Samonios (come veniva chiamata dai celti insubri del Nord Italia), \u00e8 un'antica festa celtico-pagana, celebrata tra il 31 ottobre e il 1\u00ba novembre; conosciuta spesso anche come Capodanno celtico.\nRisalente al VI secolo a.C. o addirittura prima, il suo nome deriverebbe dall'irlandese antico \"samain\", \"samuin\" o \"samfuin\", che si suppone significhi \"fine dell'estate\", mentre in irlandese moderno significa \"novembre\". Successivamente divent\u00f2 anche una festivit\u00e0 neopagana, celebrata negli stessi giorni, in particolare nel Celtismo e nella Wicca; secondo la ruota dell'Anno, nell'emisfero australe il \"Samhain\" si celebra tra il 30 aprile e il 1\u00ba maggio, data che nell'emisfero boreale corrisponde invece alla notte di Valpurga, a essa stagionalmente speculare.\nLe celebrazioni di \"Samhain\", sia quelle religiose sia quelle folcloristiche, hanno origine da un'antica festivit\u00e0 del paganesimo celtico, che si suppone abbia influenzato anche la festa popolare di Halloween e la festivit\u00e0 cristiana di Tutti i Santi.\nStoria.\nIl Calendario di Coligny (epigrafe in bronzo del II secolo d.C. ritrovata in Francia) \u00e8 l'unica fonte archeologica che fa riferimento al computo del tempo presso i Celti, su questo calendario l'unica festa chiaramente indicata \u00e8 proprio il \"Trinuxtion Samoni\", o \"Samonios\"; tradizionalmente, si ritiene che questo popolo dividesse l'anno in due parti: inverno detto \"geimhredh\" (il cui inizio o capodanno era segnato dalla festa di Samonios/Samhain) ed estate, detta \"samradh\" (di cui l'inizio era segnato da Beltane). I Celti erano influenzati principalmente dai cicli lunari e delle stelle che segnavano lo scorrere dell'anno agricolo, che iniziava appunto con Samhain (in novembre), alla fine dei raccolti, quando il terreno veniva preparato per l'inverno.\nLa vigilia del mese di novembre (in irlandese \"Oidhche Shamhna\") era dunque, in quanto rappresentava l'inizio del nuovo anno, una importante festivit\u00e0 dell'antico calendario celtico, celebrata presumibilmente il 31 ottobre, rappresentando l'ultimo raccolto agricolo. Oggi, in Irlanda, \"O\u00edche Shamhna\" indica la notte di Halloween. I fal\u00f2 hanno avevano un ruolo importante in questa festa. Anche in epoca cristiana i villici usavano lanciare nel fuoco le ossa del bestiame macellato (il bestiame aveva un ruolo preminente nel mondo gaelico pre-cristiano). Una volta che i fal\u00f2 erano stati accesi, tutti gli altri fuochi venivano spenti, e ogni famiglia prendeva solennemente il nuovo fuoco dal fal\u00f2 sacro situato a Tlachtga, vicino alla reale Collina di Tara.\nCome molte feste celtiche, veniva celebrata a pi\u00f9 livelli: dal punto di vista materiale era il tempo della raccolta e dell'immagazzinamento del cibo per i lunghi mesi invernali. Essere soli in questa occasione significava esporre s\u00e9 stessi e il proprio spirito ai pericoli dei rigori invernali. Naturalmente, questo aspetto della festa ha perso in epoca moderna gran parte del suo significato, visto che oggi le carestie fortunatamente non costituiscono pi\u00f9 un problema come presso le antiche societ\u00e0 rurali.\nSpiritualmente parlando, la festa era un momento di contemplazione. Per i Celti morire con onore, vivere nella memoria della trib\u00f9 ed nella grande festa che si sarebbe svolta la vigilia di Samhain era una cosa molto importante (in Irlanda questa sarebbe stata \"Fleadh nan Mairbh\", \"Festa dei Morti\"). Questo era il periodo pi\u00f9 magico dell'anno: il giorno che non esisteva. Durante la notte il grande scudo di Sc\u00e1thach veniva abbassato, eliminando le barriere fra i mondi e permettendo alle forze del caos di invadere i reami dell'ordine e al mondo dei morti di entrare in contatto con quello dei vivi. .\nSamhain fa parte dei momenti dell'anno che segnano tangibilmente il ritmo solare - lunare - agricolo ed \u00e8 una festa di distruzione e ricostruzione del tempo cosmico, per cui chi non vi partecipa rischia di essere distrutto poich\u00e9 \u00e8 escluso dal tempo. A questo proposito in un testo ogamico si trova scritto che \u201cchi non veniva a Emain in occasione della notte di Samhain perdeva la sua ragione. Si provvedeva ad alzare il tumulo, la sua tomba e la sua pietra tombale nella mattina seguente \u201c (\u201cOgam\u201d, XI, 61).\nL'autorit\u00e0 reale \u00e8 sospesa, il re subisce la morte rituale, \u00e8 annegato in una botte di vino e la sua casa viene incendiata (\u201cOgam\u201d , VII, 38).\nSamhain \u00e8 una festa mitico-rituale che presenta evidenti aspetti di culto orgiastico, di rottura delle norme tradizionali e di riti di propiziazione e fecondazione. A quest'ultimo proposito antichi testi gaelici irlandesi parlano di sacrifici di primogeniti di animali (\u00e8 dubbio che venissero eseguiti anche sacrifici umani), offerti all'idolo \"Cromm Cruaich\" (\u201cTesta del Tumulo\u201d). Tale uso crudele sarebbe stato abolito da San Patrizio (\"Dindshenchas di Mag Slecht\"; Vita Triplice, I, 90-91).\nInfine, dal punto di vista dell'ordine cosmico, il sorgere delle Pleiadi, le stelle dell'inverno, segna la supremazia della notte sul giorno. In alcune parti della Bretagna occidentale, si usa cucinare le \"kornigou\", torte a forma di corna di cervo, a simboleggiare il Dio cornuto che perde le corna prima di ritornare nel suo regno nell'Aldil\u00e0.\nLa festa.\nQuando i Romani entrarono in contatto coi Celti, il Samhain con la loro festa dei morti (\"Lemuria\") che era per\u00f2 celebrata nei giorni 9, 11 e 13 maggio, invece ne hanno visto l'analogia col Mundus Cereris. Con la cristianizzazione, , nel 835 venne istituita da Papa Gregorio IV la festa delle reliquie cristiane prima dei santi apostoli, poi di tutti i santi il 1\u00ba novembre, giorno in cui a Roma si festeggiava San Cesario diacono e martire (santo tutelare degli imperatori romani). ; gli imperiali installati sul Palatino gli ricordavano ogni anno, con la festa di San Cesario, . Pi\u00f9 tardiva di circa un secolo (998) invece, risulta l'istituzione della Commemorazione di tutti i defunti (2 novembre), questa volta grazie alla riforma di Oddone di Cluny. Oggi, nei paesi di cultura anglosassone si celebra la festa di Halloween la quale, tuttavia, ha avuto una larga diffusione, negli ultimi anni, anche in Paesi non anglosassoni.\nNel neopaganesimo.\n\"Samhain\" \u00e8 oggi ripreso nella cultura neopagana. \u00c8 una delle feste principali nella Ruota dell'anno per i wiccan (nello specifico quello in cui allegoricamente il Dio muore e la Dea ne piange la scomparsa) ed \u00e8 una festa etnica tradizionale per i ricostruzionisti celtisti. Questi ultimi lo celebrano nel rispetto pi\u00f9 scrupoloso possibile delle usanze celtiche storiche.\nLa festivit\u00e0 corrispondente nel neopaganesimo germanico \u00e8 Winternights (anche chiamato \"Winternacht\", \"Vetrablot\" o \"Vetrn\u00e6tr\" [\"Veturn\u00e8tur\"])."}
{"id": "37928", "revid": "486946", "url": "https://it.wikipedia.org/wiki?curid=37928", "title": "Conservazione della quantit\u00e0 di moto", "text": ""}
{"id": "37930", "revid": "79968", "url": "https://it.wikipedia.org/wiki?curid=37930", "title": "EEPROM", "text": "EEPROM (anche scritto E2PROM), acronimo di Electrically Erasable Programmable Read-Only Memory (Memoria Elettricamente Cancellabile Programmabile di Sola-Lettura), \u00e8 un tipo di memoria non volatile, usata nei computer e altri dispositivi elettronici per memorizzare piccole quantit\u00e0 di dati che devono essere mantenuti quando viene tolta l'alimentazione elettrica (per esempio la configurazione del dispositivo). Le operazioni di scrittura, cancellazione e riscrittura hanno luogo elettricamente.\nCiascuna cella di memoria capace di memorizzare un singolo bit \u00e8 costituita da due transistori MOS, uno \"di memoria\" e uno \"di accesso\".\nNascita della tecnologia.\nNel 1978 George Perlegos svilupp\u00f2 l'Intel 2816 basandosi sulla tecnologia EPROM, ma usando uno strato sottile di ossido per il gate. In questo modo il chip pu\u00f2 cancellare i propri bit senza richiedere l'uso di una sorgente UV. In seguito Perlegos e altri lasciarono Intel per fondare Seeq Technology, che aggiunse nel dispositivo le pompe di carica per fornire le alte tensioni per programmare le EEPROM.\nLa tecnologia EEPROM \u00e8 stata quindi sviluppata sulla base della preesistente tecnologia EPROM, al fine di ovviare al problema della cancellazione dei dati. Nelle EPROM, infatti, la cancellazione viene effettuata attraverso l'esposizione a radiazione UV, con conseguenti difficolt\u00e0 di natura logistica (necessit\u00e0 di rimozione del chip dalla scheda su cui \u00e8 assemblato, perdita di tempo per l'esposizione/cancellazione stessa).\nIl transistor di memoria.\nIl transistor di memoria ha due gate.\nIl primo \u00e8 un gate tradizionale, collegato elettricamente con il resto del gruppo. In questa tecnologia \u00e8 denominato \"control gate\". Il secondo gate \u00e8 sepolto nell'ossido e quindi isolato elettricamente. Esso \u00e8 separato dal primo gate, cos\u00ec come dal canale del transistor, per mezzo di un sottilissimo strato di materiale isolante. Per questo motivo \u00e8 detto \"floating gate\". In gergo, lo si definisce \"flottante\".\nA differenza delle EPROM, nelle EEPROM vi \u00e8 una regione, in prossimit\u00e0 del drain, in cui lo spessore dello strato di ossido che separa il floating gate dal canale \u00e8 ridotto al punto tale da permettere il passaggio di elettroni per effetto tunnel (Fowler-Nordheim).\nIl transistor di memoria viene programmato attraverso il pilotaggio in tensione del control gate. La variazione del potenziale a cui questo si trova esposto determina, nella zona in cui il ridotto spessore dell'ossido isolante lo rende possibile, il manifestarsi dell'effetto tunnel e la conseguente attrazione di elettroni dal drain al gate sepolto.\nIl transistor di accesso.\nCome nel caso delle memorie EPROM, anche le EEPROM presentano una criticit\u00e0 legata alla fase di cancellazione. \nIl processo di scarica del floating gate pu\u00f2 infatti determinare, come effetto indesiderato, l'accumulo di una carica positiva con conseguente variazione della tensione di soglia del dispositivo. Il problema \u00e8 stato risolto mediante l'introduzione dei transistori di accesso, che sono parte integrante della cella.\nLa presenza di questi ultimi determina tuttavia, un maggiore impiego di area rispetto alle EPROM. Per ovviare a questo problema sono nate le memorie flash. \u00c8 bene ricordare che le memorie flash differiscono dalle EEPROM per il fatto che la programmazione si basa, in quest'ultimo caso, sul fenomeno fisico della iniezione a valanga, e non su quello dell'effetto tunnel.\nIl transistor di accesso, pilotato dalla word line, svolge inoltre la funzione di mettere in comunicazione il transistor di memoria con la bit line quando \u00e8 necessario leggere il dato binario immagazzinato sotto forma di carica elettrica all'interno del canale del transistor.\nLimitazioni.\nCi sono due limitazioni sulle informazioni immagazzinate: resistenza e ritenzione.\nDurante le riscritture, l'ossido del gate nei transistor floating-gate accumula gradualmente elettroni intrappolati. Il campo elettrico di questi elettroni si somma a quello degli elettroni nel gate flottante, abbassando la differenza tra le tensioni associate ai due stati logici. Dopo un certo numero di cicli di riscrittura, la differenza diventa troppo piccola per essere misurabile, la cella \u00e8 bloccata nello stato programmato e si verificano problemi di resistenza. I produttori tipicamente specificano un numero massimo di riscritture pari a 106 e oltre.\nNello stato programmato, inoltre, col tempo gli elettroni iniettati nel gate flottante possono andare in deriva attraverso l'isolante, soprattutto ad alte temperature. Questo causa una perdita di carica, riportando la cella nello stato cancellato. Tipicamente i produttori garantiscono una durata del ritenzione del dato di 10 o pi\u00f9 anni.\nConsiderazioni conclusive.\nLe EEPROM sono il pi\u00f9 diffuso componente elettronico ad utilizzare principi della meccanica quantistica; ad esempio, l'effetto tunnel."}
{"id": "37934", "revid": "287204", "url": "https://it.wikipedia.org/wiki?curid=37934", "title": "Velia", "text": ""}
{"id": "37944", "revid": "32731", "url": "https://it.wikipedia.org/wiki?curid=37944", "title": "Alberto Sordi", "text": "Fra i pi\u00f9 importanti attori del cinema italiano, ha recitato in 160 film ed \u00e8 considerato uno dei pi\u00f9 grandi interpreti della commedia all'italiana con Ugo Tognazzi, Vittorio Gassman e Nino Manfredi, un quartetto al quale sono generalmente accostati anche Marcello Mastroianni e Monica Vitti. Inoltre, insieme ad Aldo Fabrizi e Anna Magnani, fu tra i massimi esponenti della romanit\u00e0 cinematografica.\nBiografia.\nLe prime esperienze.\nAlberto Sordi nacque il 15 giugno 1920 in via San Cosimato 7, nel rione di Trastevere, ultimo figlio di Pietro Sordi (Valmontone, 14 maggio 1879 \u2013 Roma, 4 giugno 1941), professore di musica e strumentista, titolare della tuba contrabbassa dell'orchestra del Teatro dell'Opera di Roma, e di Maria Righetti (Sgurgola, 11 febbraio 1889 \u2013 Roma, 29 febbraio 1952), insegnante elementare. La famiglia era composta anche dalla sorella Savina (Roma, 1911 \u2013 Udine, 19 agosto 1972), dal fratello Giuseppe (Roma, 1915 \u2013 Livorno, 24 agosto 1990) e dalla sorella Aurelia (Roma, 15 luglio 1917 \u2013 Roma, 12 ottobre 2014), mentre il terzogenito, anch'egli di nome Alberto, era morto il 24 maggio 1916 dopo pochi giorni di vita.\nTrascorse parte dell'infanzia nella cittadina di Valmontone e frequent\u00f2 la scuola elementare \"Armando Diaz\", dove inizi\u00f2 a improvvisare piccole recite con un teatrino di marionette. Cant\u00f2 inoltre come soprano nel coro di voci bianche della Cappella Sistina diretto da don Lorenzo Perosi, fino alla precoce trasformazione della voce in basso, divenuta poi una delle sue caratteristiche distintive. Studi\u00f2 canto lirico e si esib\u00ec sulla scena operistica per un certo periodo della giovinezza.\nNel 1936 incise un disco di fiabe per bambini per la casa discografica Fonit e con il ricavato part\u00ec per Milano, dove si iscrisse al corso di recitazione all'Accademia dei filodrammatici. Per trasferirsi al nord abbandon\u00f2 gli studi all'Istituto di Avviamento Commerciale \"Giulio Romano\" di Trastevere (consegu\u00ec comunque come privatista il diploma di ragioniere alcuni anni pi\u00f9 tardi per fare contenta la madre). L'esperienza ebbe un esito fallimentare e si concluse con l'espulsione del giovane Sordi a causa della sua percepibile inflessione dialettale romanesca.\nComparsa e doppiatore.\nRientrato nella capitale, nel 1937 trov\u00f2 lavoro come comparsa a Cinecitt\u00e0, apparendo nel film kolossal \"Scipione l'Africano\" in un ruolo da generico soldato romano. Nello stesso anno vinse un concorso indetto dalla Metro-Goldwyn-Mayer per doppiare la voce di Oliver Hardy (inizialmente presentandosi con lo pseudonimo \"Albert Odisor\"), insieme a Mauro Zambuto, che prestava la voce a Stan Laurel. Come Sordi stesso ebbe a raccontare nel programma televisivo \"Laurel &amp; Hardy - Due teste senza cervello\", si present\u00f2 alle audizioni privo di esperienza specifica di doppiaggio e con poche aspettative di successo, considerata la concorrenza di professionisti affermati del settore; fu il direttore della MGM a ritenere il suo registro basso e il timbro di voce \u00abcaldo e pastoso\u00bb un connubio ideale per la notevole mole del personaggio (nonostante la voce di Hardy fosse in realt\u00e0 nel registro tenorile); fu dunque scritturato senza indugi, debuttando nel ridoppiaggio della comica \"Sotto zero\" nel 1939, seguita dal lungometraggio \"I diavoli volanti\" nello stesso anno. Nel 1938 apparve sempre come comparsa nel film \"La principessa Tarakanova\" con Anna Magnani.\nIl 25 giugno 1950, Sordi ebbe l'occasione di incontrare e doppiare dal vivo Hardy, nascosto dietro il sipario assieme a Zambuto, in occasione di una \"tourn\u00e9e\" italiana della coppia comica a Villa Aldobrandini a Roma, dove era stato organizzato uno spettacolo per bambini. Come doppiatore, Sordi lavor\u00f2 fino al 1956; oltre a numerosi altri film di Stanlio e Ollio, diede la voce, tra gli altri, a Bruce Bennett, Anthony Quinn, John Ireland, Robert Mitchum, Pedro Armend\u00e1riz e, per gli italiani, a Franco Fabrizi e persino Marcello Mastroianni, nel film \"Domenica d'agosto\" del 1950.\nLa sua voce \u00e8 riconoscibile anche nei film di Frank Capra \"La vita \u00e8 meravigliosa\" (1946) e di Vittorio De Sica \"Ladri di biciclette\" (1948), nonch\u00e9 nel film di Alessandro Blasetti \"Prima comunione\" (1950) e ne \"I pinguini ci guardano\" del 1956 (ultimo suo lavoro come doppiatore), dove gli animali presenti nella pellicola parlano con le voci di famosi attori. In due occasioni, tuttavia, si trov\u00f2 come interprete a essere doppiato da un altro attore: nel film \"Cuori nella tormenta\" diretto da Carlo Campogalliani nel 1940, venne doppiato da Gualtiero De Angelis, e nel film \"Il Passatore\", diretto da Duilio Coletti nel 1947, dove interpretava il ruolo di un brigante, gli prest\u00f2 la voce Carlo Romano.\nIl teatro di rivista e la guerra.\nNel teatro leggero, dopo un tentativo infruttuoso con la compagnia di Aldo Fabrizi e Anna Fougez avvenuto nella stagione 1936-1937 nello spettacolo \"San Giovanni\", ritent\u00f2 in quella seguente; insieme con un amico d'infanzia e compagno di scuola form\u00f2 un duo di imitatori e fantasisti durato per poco tempo, e riusc\u00ec finalmente a debuttare nel teatro di rivista nella compagnia di Guido Riccioli e Nanda Primavera nella stagione 1938-1939 con lo spettacolo \"Ma in campagna \u00e8 un'altra... rosa\". In questo spettacolo ebbe inizialmente il ruolo di \"stil\u00e9\" (ballerino di fila), fu poi promosso al ruolo di maggiordomo in uno sketch di Benini e Gori scritto appositamente per lui.\nNel 1940 Sordi fu chiamato alle armi; indoss\u00f2 l'uniforme del Regio Esercito, prestando servizio presso la banda musicale presidiaria dell'81\u00ba Reggimento fanteria \"Torino\", accompagnando le partenze dei militari italiani per la breve campagna francese. Il servizio militare gli lasci\u00f2 comunque sufficiente tempo libero per proseguire la sua carriera artistica. \u00c8 di questo periodo (stagione 1941-1942) la partecipazione a \"Tutto l'oro del mondo\" con la compagnia di Guido Fineschi e Maria Donati, \"Teatro della caricatura\" (1942) accanto a Fanfulla, \"Ritorna Za-Bum\" (1943) e \"Sai che ti dico?\" (1944) entrambe scritte da Marcello Marchesi e dirette da Mario Mattoli, la rivista musicale \"Un mondo di armonie\" di Alberto Semprini (1944), \"Imputati... alziamoci!\" di Michele Galdieri (1945), \"Soffia so'...\" di Garinei &amp; Giovannini (1946), \"E lui dice...\" di Benecoste, diretto da Oreste Biancoli e Adolfo Celi (1947) e infine, nella stagione 1952-1953, \"Gran baraonda\"; fu questa la sua ultima apparizione sul palcoscenico, accanto a Wanda Osiris, che avr\u00e0 poi modo di dirigere nel 1973 in una scena di \"Polvere di stelle\", film ambientato proprio nel mondo della rivista.\nLa radio.\nFu alla radio, tra il 1946 e il 1953, che cominci\u00f2 a ottenere una certa notoriet\u00e0. Nel 1946, ispiratosi agli ambienti dell'Azione Cattolica, ide\u00f2 la sua satira dei personaggi de \"I compagnucci della parrocchietta\", dal caratteristico parlato nasale e atteggiamento da \"persona come si deve\". Uno di questi personaggi piacque talmente a Vittorio De Sica da proporre a Sordi la trasposizione cinematografica in \"Mamma mia, che impressione!\" del 1951, attraverso la neonata \"P.F.C.(Produzione Film Comici)\", fondata da essi stessi. Il film, sceneggiato da Cesare Zavattini e diretto da Roberto Savarese, pur basato sul modello di recitazione tutto verbale sperimentato in radio, contribu\u00ec al consolidamento del personaggio, poi riproposto in altri lavori minori.\nFurono di questo periodo le partecipazioni a vari programmi (alcuni presentati da Corrado), che lo lanciarono in radio: \"Opl\u00e0\" (1947), \"Vi parla Alberto Sordi\" (1948-1950) e \"Rosso e nero\" (1951). Qui cre\u00f2 altri personaggi come il \"Signor Dice\" in collaborazione con Fiorenzo Fiorentini ed Ettore Scola, il \"Conte Claro\", e \"Mario Pio\". Quest'ultima caratterizzazione fu presentata anche al cinema nel film d'esordio di Mauro Bolognini, \"Ci troviamo in galleria\" del 1953, oltre alla riproposizione radiofonica, durante la stagione 1968-1969, nella trasmissione \"Gran variet\u00e0;\" fu anche ripresa da Alighiero Noschese, nel 1970, nella trasmissione satirica \"Doppia coppia\".\nAl mezzo radiofonico, nel 1947, dedic\u00f2 anche un omaggio con il film \"Il vento m'ha cantato una canzone\" diretto da Camillo Mastrocinque, accanto a Loris Gizzi, Galeazzo Benti e Laura Solari, riemerso di recente dall'oblio in una pubblicazione su DVD; qui imperson\u00f2 l'amico di un cantante desideroso di sfondare a livello nazionale in un radiodramma sponsorizzato da una fantomatica radio privata italiana, \"Radio Sibilla\".\nA parte la riproposizione di personaggi noti in \"Gran variet\u00e0\" sul finire degli anni sessanta, l'ultima esperienza radiofonica prima che il cinema divenisse preponderante nella sua carriera fu \"Il teatrino di Alberto Sordi,\" in onda solo per pochi mesi sul Secondo Programma tra il 1952 e il 1953.\nSempre alla radio nacquero anche alcune sue canzoni o meglio \"ritmi\".\nLe prime esperienze cinematografiche.\nNel cinema, per oltre dieci anni, interpret\u00f2 ruoli minori in una ventina di film; di maggior rilievo fu la partecipazione in \"I 3 aquilotti\" di Mario Mattoli e ne \"L'innocente Casimiro\" di Carlo Campogalliani; ebbe anche l'occasione di lavorare con l'attore genovese Gilberto Govi e un giovane Walter Chiari nel ruolo di un impresario argentino nel film \"Che tempi!\", versione cinematografica della commedia teatrale \"Pignasecca e Pignaverde\" di Emerico Valentinetti.\nTra questi film misconosciuti, fu ritenuto perduto, poi ritrovato nel giugno 2003 dalla Cineteca di Bologna (in una copia incompleta pubblicata in DVD) \"Lo scocciatore (Via Padova 46)\", diretto nel 1953 da Giorgio Bianchi, dove Sordi interpret\u00f2 il ruolo di un vicino di casa petulante oltre ogni misura e gran scocciatore di un modesto impiegato (Peppino De Filippo), tutto proteso alla ricerca di un'avventura galante con una bella donna.\nLa grande popolarit\u00e0.\nTra il 1953 e il 1955 la popolarit\u00e0 di Sordi giunse sul grande schermo; dopo l'esiguo successo di pubblico di \"Lo sceicco bianco,\" diretto da Federico Fellini nel 1952, maggior riscontro ebbe il suo ruolo da non protagonista nel film \"I vitelloni,\" ancora diretto da Fellini l'anno successivo, e poi con alcuni di Steno: \"Un giorno in pretura\" (1953), \"Un americano a Roma\" (1954) e \"Piccola posta\" (1955), dove prese forma il personaggio del giovane vigliacco, approfittatore, indolente e scansafatiche, infantile e qualunquista che lo accompagner\u00e0 per tutti gli anni cinquanta. Il successo e il favore presso il grande pubblico inizi\u00f2, di fatto, interpretando il personaggio di Ferdinando Mericoni (detto Nando), un logorroico ragazzo romano ossessionato dal mito dell'America in \"Un giorno in pretura\".\nIl successo fu tale che il personaggio venne sviluppato e riproposto in \"Un americano a Roma\", il suo primo film da protagonista con un rilevante incasso al botteghino (circa di lire dell'epoca, equivalenti a quasi 6 milioni di euro del 2020) e ancora, molti anni dopo, nell'episodio \"Il Fuoco\" del film \"Di che segno sei?\" di Sergio Corbucci (1975), in cui un attempato Nando interpreta la guardia del corpo di un industriale miliardario. La popolarit\u00e0 del personaggio cinematografico varc\u00f2 addirittura i confini nazionali e gli valse un invito a Kansas City (un ricorrente tormentone di Moriconi) nel 1955, dove, accolto con tutti gli onori e alla presenza del presidente Eisenhower, venne nominato cittadino onorario e governatore onorario dell'American Royal.\nLa fama di Sordi crebbe, nonostante alcune controversie. I noleggiatori delle pellicole avevano richiesto che il suo nome non comparisse sui manifesti de \"I vitelloni\" a causa della presunta modesta simpatia presso il pubblico cinematografico (anche perch\u00e9 \"Lo sceicco bianco\" si rivel\u00f2 un insuccesso di critica), ma la fiducia che Fellini aveva nelle capacit\u00e0 di Sordi fece s\u00ec che il malinconico e cinico personaggio di \"Alberto\" ne \"I vitelloni\" gli garantisse un successo duraturo; Sordi si trov\u00f2, di l\u00ec in avanti, a recitare senza soluzione di continuit\u00e0, arrivando a girare sino a 10 pellicole l'anno.\nUna volta entrato nel mondo del cinema, non trascur\u00f2 le sue origini musicali: nel 1956 realizz\u00f2 una commedia dal titolo \"Mi permette, babbo!\" che narrava le turbolente vicende di uno studente di canto viziato, presuntuoso e mantenuto dall'esasperato suocero (interpretato da Aldo Fabrizi), che aspira a calcare le scene della lirica. Vi presero parte anche noti cantanti lirici dell'epoca, tra cui il basso senese Giulio Neri.\nNel 1957 Sordi si iscrisse alla SIAE come suonatore di mandolino, strumento che conosceva in virt\u00f9 dei suoi trascorsi militari. Ottenne la qualifica di \"Compositore melodista\".\nL'italiano medio di Sordi.\nCon l'avvento della commedia all'italiana diede vita a una moltitudine di personaggi che la critica identific\u00f2 come assimilabili all'italiano medio, spesso collaborando anche al soggetto e sceneggiatura dei film interpretati (190 in tutto, dei quali si ha certa la sua partecipazione a \"soli\" 146/147) e alle diciannove pellicole da lui dirette.\nVi sono nei personaggi di Sordi delle caratteristiche ricorrenti: tendenzialmente prepotenti con i deboli e servili con i potenti, a cui cercano di mendicare qualche privilegio. Secondo alcuni proporre personaggi di questo tipo darebbe il \"cattivo esempio\", porterebbe infatti certi spettatori che altrimenti non avrebbero avuto il coraggio di rivendicare la propria pochezza, ad avere un alibi e addirittura un esempio da seguire, sentendosi rappresentati e legittimati.\nRuoli di rilievo.\nTra le sue numerose interpretazioni di questo periodo sono da citarne alcune, ritenute esempi significativi della commedia all'italiana: il maestro elementare supplente Impallato, che scopre per caso un allievo prodigio nel canto lirico e lo sfrutta per ottenere riconoscimenti e ricchezza in \"Bravissimo\" di Luigi Filippo D'Amico (1955), il rigattiere Peppino in \"Fortunella\" di Eduardo De Filippo (1958), il gondoliere rivale in amore di Nino Manfredi in \"Venezia, la luna e tu\" di Dino Risi (1958), il marito vessato dalla moglie e colmo di debiti ne \"Il vedovo\", sempre diretto da Dino Risi e interpretato con Franca Valeri (1959), il componente di una commissione censoria che giudica impietosamente manifesti e film piccanti salvo poi, in privato, reclutare a fini immorali ballerine di \"night club\" ne \"Il moralista\" di Giorgio Bianchi (1959).\nLa svolta degli anni sessanta.\nA partire da \"La grande guerra\" diretto da Mario Monicelli nel 1959 (nel quale interpreta un soldato indolente e imboscato, costretto suo malgrado a morire da eroe), si distinse come interprete versatile, calandosi anche in ruoli drammatici.\nTra le interpretazioni di rilievo di questo decennio sono da citare il sottotenente Innocenzi di \"Tutti a casa\" di Luigi Comencini (1960), il vigile inflessibile costretto a capitolare davanti al potente di turno ne \"Il vigile\" di Luigi Zampa (1960), il giornalista Silvio Magnozzi di \"Una vita difficile\" di Dino Risi (1961), il piccolo imprenditore oberato dai debiti disposto a vendere un occhio per riassestare le sue finanze e accontentare una moglie sin troppo esigente ne \"Il boom\" di Vittorio De Sica (1963), il giovane medico disposto a qualsiasi compromesso per far carriera, fino a diventare primario in una clinica di lusso nel dittico \"Il medico della mutua\" di Luigi Zampa (1968) e \"Il prof. dott. Guido Tersilli primario della clinica Villa Celeste convenzionata con le mutue\" di Luciano Salce (1969), l'editore partito alla ricerca del cognato disperso in Africa in \"Riusciranno i nostri eroi a ritrovare l'amico misteriosamente scomparso in Africa?\" di Ettore Scola (1968).\nNel 1969 fu membro del VI Festival cinematografico internazionale di Mosca.\nTra i personaggi degli anni '70 vi sono il geometra incarcerato senza motivo mentre si trova in vacanza di \"Detenuto in attesa di giudizio\" di Nanni Loy (1971) (per questo ruolo si aggiudic\u00f2 nel 1972 l'Orso d'argento al Festival di Berlino) e il baraccato che una volta all'anno insieme alla moglie (Silvana Mangano) organizza interminabili partite a carte nella villa lussuosa di una ricca e bizzarra signora con segretario ed ex amante al seguito (impersonati da Bette Davis e Joseph Cotten) in \"Lo scopone scientifico\" di Luigi Comencini (1972), fino al drammatico ruolo che recita in \"Un borghese piccolo piccolo\" di Mario Monicelli (1977), ritenuto da parte della critica come il vertice delle sue capacit\u00e0 recitative.\nAffront\u00f2 anche libere trasposizioni di Moli\u00e8re (\"Il malato immaginario\" del 1979 e \"L'avaro\" del 1990, entrambi diretti da Tonino Cervi) e \"Romanzo di un giovane povero\", diretto nel 1995 da Ettore Scola, il quale, nel 2003, dopo la sua morte, gli dedicher\u00e0 il film \"Gente di Roma\". Detentore di cinque Nastri d'argento, di sette David di Donatello e altri numerosissimi premi minori, ottenne nel 1995 il Leone d'oro alla carriera al Festival di Venezia.\nCome regista.\nCome regista diresse in totale 19 pellicole, a partire dal 1966, quando ne realizz\u00f2 due: \"Fumo di Londra\", basato sulle manchevolezze comportamentali e sociali di un italiano in trasferta all'estero (tematica gi\u00e0 affrontata da Gian Luigi Polidoro in molti suoi film, tra cui \"Il diavolo\" con Sordi stesso, dove cominci\u00f2 anche a introdursi nel campo della regia, poich\u00e9 la pellicola era quasi del tutto improvvisata) e \"Scusi, lei \u00e8 favorevole o contrario?\", ritratto di un agiato commerciante di tessuti, separato dalla moglie, con tante amanti da mantenere quanti sono i giorni della settimana, in un'Italia scossa dalle polemiche sull'eventuale introduzione del divorzio.\nDiresse tre film con protagonista Monica Vitti oltre se stesso: \"Amore mio aiutami\" (1969), \"Polvere di stelle\" (1973) e \"Io so che tu sai che io so\" (1982). Tra gli altri lavori dietro la macchina da presa rimangono \"Un italiano in America\", insieme con Vittorio De Sica (1967), \"Finch\u00e9 c'\u00e8 guerra c'\u00e8 speranza\" (1974) e l'episodio \"Le vacanze intelligenti\" dal collettivo \"Dove vai in vacanza?\" (1978).\nGli ultimi film.\nDi spessore ritenuto inferiore risultarono i film girati nell'ultima fase della sua carriera, dagli anni 1980 in poi (che inaugur\u00f2 con il film, interpretato e diretto da lui stesso, \"Io e Caterina\", 1980): declino in parte condizionato dal tramonto in generale del filone della commedia all'italiana, ma anche dovuto ad una certa tendenza di Sordi stesso a riproporre in quegli anni un tipo di personaggio ormai datato e non pi\u00f9 molto originale. Non mancarono tuttavia apprezzamenti di pubblico e critica, come nella commedia storica \"Il marchese del Grillo\" di Mario Monicelli (1981), dove Sordi si cala nel doppio ruolo di un nobile romano dedito alle burle e di un popolano carbonaro suo sosia.\nDi questo periodo sono inoltre da citare il dittico di film, anche diretti, \"Il tassinaro\" del 1983 (dove compaiono, interpretando se stessi Giulio Andreotti, Silvana Pampanini e Federico Fellini) e \"Un tassinaro a New York\" (1987). Lavor\u00f2 inoltre con Carlo Verdone (da alcuni considerato il suo naturale erede, pur perseguendo stili e tematiche assai diverse) nei film \"In viaggio con pap\u00e0\", con regia di Sordi (1982) e \"Troppo forte\", diretto da Verdone (1986). Significativo fu inoltre il ruolo di un giudice incorruttibile e spregiudicato nel film \"Tutti dentro\" del 1984, che fu da lui stesso diretto, con al centro i temi, anticipatori dei fatti di Tangentopoli, della corruzione politica dilagante e dell'esposizione mediatica della magistratura.\nTra gli ultimi film, Sordi ebbe particolarmente a cuore, come disse in alcune interviste, \"Nestore, l'ultima corsa\" (1994), dove interpret\u00f2 un vetturino non ancora rassegnato a portare il suo cavallo al macello. L'ultima pellicola da lui diretta fu \"Incontri proibiti\" (1998) accanto a Valeria Marini, presentato ancora nel 2002 con montaggio diverso e un altro titolo, \"Sposami pap\u00e0\".\nLe canzoni e la televisione.\nSono da citare i proficui sodalizi artistici con gli sceneggiatori Rodolfo Sonego, con cui lavor\u00f2 in 44 film dal 1954 in avanti (\"Il seduttore\" di Franco Rossi \u00e8 il suo esordio) e Piero De Bernardi. Inoltre, collabor\u00f2 assiduamente con il compositore Piero Piccioni, che firm\u00f2 molte delle colonne sonore dei suoi film pi\u00f9 celebri, nonch\u00e9 alcune delle sue canzoni irriverenti e maliziose.\nNoto presso il grande pubblico con l'epiteto di \"Albertone\", prese parte a numerose trasmissioni televisive (tra cui \"Studio Uno\", condotto dalla cantante Mina, nel 1966).\nContribu\u00ec inoltre alla sua popolarit\u00e0 televisiva la realizzazione del programma \"Storia di un italiano\", in quattro edizioni, dove, attraverso una selezione tematica di spezzoni dei suoi numerosi film, si presentava la figura di un certo italiano medio, con i suoi pregi e i suoi difetti: ad essa trent'anni dopo lo studioso di cinema Alessandro Ticozzi dedic\u00f2 il saggio \"L'Italia di Alberto Sordi\", pubblicato dalla Fermenti Editrice di Roma, mentre nel 2020 - per il centenario della nascita di Sordi - Giancarlo Governi (uno degli autori della trasmissione) gli dedic\u00f2 il saggio \"Alberto Sordi. Storia di un Italiano\", pubblicato con la Fandango Libri di Roma.\nVita privata.\nA dispetto della sua immagine pubblica estroversa e dalla personalit\u00e0 strabordante, Sordi mantenne sempre un estremo riserbo sulla sua vita privata, di cui sono noti pochi dettagli. Cattolico praticante, non ebbe figli e non si spos\u00f2 mai e, al di l\u00e0 delle numerose vere o presunte relazioni attribuitegli (tra le altre, con Katia Ricciarelli, Patrizia De Blanck, Shirley MacLaine, Uta Franz e con la principessa Soraya Esfandiary Bakhtiari), l'unico rapporto sentimentale accertato fu quello avuto con Andreina Pagnani, quasi quindici anni pi\u00f9 vecchia di lui, durato nove anni. Si conobbero nel 1941 durante il doppiaggio de \"Il giardino di Allah\", nel quale entrambi lavorarono (la Pagnani prestando la voce a Marlene Dietrich). Alla ricorrente domanda sul perch\u00e9 non fosse mai convolato a nozze, chiosava con uno dei suoi tormentoni \"Che mi metto un'estranea in casa?\"; salvo poi spiegare, in alcune interviste che l'assoluta dedizione al suo mestiere non gli avrebbe consentito di dedicare a una famiglia il tempo e l'impegno necessari.\nA parte un soggiorno a Milano per frequentare l'Accademia dei filodrammatici, Alberto Sordi visse sempre a Roma. Abit\u00f2 dalla nascita sino al 1930 in via san Cosimato 7; dopo la demolizione dell'edificio originario per il costruendo palazzo delle Sacre Congregazioni, si trasfer\u00ec in un appartamento in via Venezia; in seguito, alla morte del padre nel 1941, si spost\u00f2 in un appartamento di via dei Pettinari e, dal 1958 fino alla morte, in una villa di via Druso (all'epoca via della Ferratella), posta all'interno del parco archeologico delle Terme di Caracalla e fatta costruire nel 1932 da Alessandro Chiavolini, per molti anni segretario particolare di Benito Mussolini. Visse insieme alle sorelle e al fratello, suo amministratore, e con la segretaria Annunziata Sgreccia, che dalla sua morte sovrintese per un certo periodo al suo archivio personale. Nel 1962 aveva acquistato inoltre una villa a Castiglioncello, poi rivenduta nel 1997, dove era solito trascorrere l'estate. Aveva posseduto inoltre un paio di appartamenti a Parigi e vari terreni a Roma e dintorni, uno dei quali, in localit\u00e0 Trigoria, Sordi in parte vendette e in parte don\u00f2 per la costruzione dell'Universit\u00e0 Campus Bio-Medico. Qui sorse inoltre il Centro per la Salute dell'Anziano, struttura voluta dall'attore per l'assistenza medica e la ricerca applicata alle patologie della terza et\u00e0. Questa e altre iniziative filantropiche di cui Sordi si rese protagonista sono tuttora amministrate dalla Fondazione che porta il suo nome.\nMantenne il suo riserbo anche in materia di idee politiche, nonostante nutrisse una evidente simpatia verso il politico democristiano Giulio Andreotti, il quale apparve nel film \"Il tassinaro\". Nel 1996 si diffuse una diceria secondo la quale Sordi volesse candidarsi come primo cittadino di Roma, sfidando Francesco Rutelli. Come riport\u00f2 il \"Corriere della Sera\", il 23 novembre di quello stesso anno, prese parte ad una puntata del \"Tappeto volante\" di Luciano Rispoli, su Telemontecarlo, in cui dichiar\u00f2: \"Il sindaco non si deve preoccupare: io sono stato, sono e rester\u00f2 attore fino alla fine dei miei giorni\". Il giorno del suo ottantesimo compleanno, il 15 giugno 2000, il sindaco di Roma Rutelli gli cedette comunque, simbolicamente, la fascia tricolore, nominandolo sindaco onorario per un giorno come tributo a uno dei cittadini pi\u00f9 illustri.\nIn tema di passione calcistica non fece mai mistero di essere un grande tifoso della Roma, non mancando di far trasparire questa sua passione in alcuni film.\nLe ultime apparizioni.\nSordi si ammal\u00f2 di tumore ai polmoni nel 2001 e da allora le sue uscite pubbliche si diradarono. Una delle sue ultime apparizioni televisive risale al 18 dicembre 2001, nel programma \"Porta a Porta\" condotto da Bruno Vespa e dedicato interamente a lui, dove fu esposta la Harley Davidson 750cc WLA del 1942, esemplare originale usato nelle scene del film \"Un americano a Roma.\" Nel 2002 ricevette due lauree \"honoris causa\", una a marzo dalla IULM di Milano e una il mese successivo dall'Universit\u00e0 di Salerno, presenziando a entrambe le cerimonie. Partecip\u00f2 ancora nel luglio di quell'anno al programma \"Italiani nel mondo\" presentato da Pippo Baudo, sua ultima partecipazione pubblica. Il 17 dicembre 2002 avrebbe dovuto partecipare a una serata in suo onore al teatro Ambra Jovinelli di Roma ma dovette rinunciare per l'aggravarsi delle sue condizioni, limitandosi a comparire in un filmato girato nel suo studio e proiettato per il pubblico del teatro. Fu questa la sua ultima apparizione in video.\nLa morte.\nMor\u00ec nella sua casa di Roma la sera del 24 febbraio 2003, all'et\u00e0 di 82 anni, afflitto durante l'intera stagione invernale da forme di polmonite e bronchite; la salma, successivamente sottoposta a imbalsamazione, venne traslata al Campidoglio nella \"Sala Giulio Cesare\" dove per due giorni ricevette l'omaggio ininterrotto di una folla immensa, compresi molti personaggi noti del cinema italiano e della politica; il 27 febbraio, si svolsero i funerali solenni nella Basilica di San Giovanni in Laterano dove presenziarono oltre 250\u00a0000 persone; dopo la cerimonia funebre, il feretro venne tumulato nella cappella di famiglia nel Cimitero Monumentale del Verano di Roma. Su una lapide a forma di pergamena \u00e8 inciso l'epitaffio: \u00ab\"Sor Marchese, \u00e8 l'ora\u00bb\" battuta ripresa da uno dei suoi film pi\u00f9 celebri, \"Il marchese del Grillo.\"\nOnorificenze.\nTributi.\nNel 1999 gli venne consegnato, su ideazione del regista Angelo Antonucci, il premio \"Reggia d'oro\" per l'interpretazione, come primo film da protagonista, del film \"I tre aquilotti\" ambientato alla Reggia di Caserta.\nIl 7 dicembre 2003 gli fu intitolata la restaurata galleria Colonna a Roma, divenuta dunque galleria Alberto Sordi. Sempre a Roma, il 16 febbraio 2013 \u00e8 stato inaugurato all'interno di Villa Borghese un viale dedicato ad Alberto Sordi, alla presenza della sorella dell'attore, Aurelia, e del sindaco Gianni Alemanno. La citt\u00e0 di Grosseto ha dedicato ad Alberto Sordi il viale principale nel nuovo quartiere del Casalone, cos\u00ec come successo a Cagliari - Pirri, Taranto, Noceto (PR), a Jesolo (VE); a Castiglioncello (LI), dove frequentemente trascorreva le sue vacanze gli fu dedicato un lungomare. Anche Vigevano (PV), Guidonia Montecelio (RM), Orta di Atella (CE), Sabaudia (LT), Capaci (PA), Misterbianco (CT), Ponte San Giovanni (PG), San Nicola la Strada (CE), Grugliasco (TO), Valenzano (BA), Frosinone, Ragusa e Taranto gli hanno dedicato una via.\nAd Alberto Sordi \u00e8 stato dedicato il film del 2003 di Ettore Scola \"Gente di Roma\".\nDal 2004 viene consegnato il premio speciale \"Leggio d'oro \"Alberto Sordi\"\" agli attori che si sono distinti dell'ambito del doppiaggio, del teatro, della televisione o del cinema. Tale premio viene conferito durante l'annuale edizione del Leggio d'oro, \u00e8 stato dedicato all'attore perch\u00e9 egli fu il primo vincitore dello stesso premio nel 1995, per il doppiaggio di Oliver Hardy in \"Stanlio &amp; Ollio.\"\nNel 2011 il Bif&amp;st di Bari ha assegnato un Premio intitolato ad Alberto Sordi per il \"miglior attore non protagonista\" tra i film del festival.\nAd Alberto Sordi \u00e8 stata dedicata una scuola a Roma, l'Istituto comprensivo \u201cAlberto Sordi\u201d, nata dall'unione delle Scuole Medie Statali \"PierLuigi Nervi\" di piazzale Hegel e \"Giacomo Puccini\u201d di piazza Giuseppe Gola.\nDal 14 febbraio al 31 marzo 2013 il Vittoriano di Roma ha ospitato la mostra \"Alberto Sordi e la sua Roma\", dedicata soprattutto al suo rapporto con la citt\u00e0 natale.\nGli \u00e8 stato dedicato un asteroide, 83657 Albertosordi.\nDoppiatore.\nFilm con Stanlio &amp; Ollio.\nOliver Hardy in: \"Tempo di pic-nic\", \"Sotto zero\", \"Un marito servizievole\", \"Un nuovo imbroglio\", \"Andiamo a lavorare\", \"Un salvataggio pericoloso\", \"Muraglie\", \"La scala musicale\", \"Il circo \u00e8 fallito\", \"Il compagno B\", \"Ospiti inattesi\", \"Ospedale di contea\", \"Noi e il piccolo Slim\", \"Buone vacanze\", \"La ronda di mezzanotte\", \"Lavori in corso\", \"Fra Diavolo\", \"Alchimia\", \"Il regalo di nozze\", \"I figli del deserto\", \"Annuncio matrimoniale\", \"Vita in campagna\", \"Andando a spasso\", \"Nel paese delle meraviglie\", \"Il fantasma stregato\", \"Questione d'onore\", \"Allegri poeti\", \"Fratelli di sangue\", \"La ragazza di Boemia\", \"Avventura a Vallechiara\", \"Venti anni dopo\", \"I diavoli volanti\", \"Noi siamo le colonne\", \"C'era una volta un piccolo naviglio\", \"Ciao amici!\", \"Sim sal\u00e0 bim\", \"Il nemico ci ascolta\", \"Gli allegri imbroglioni\", \"Sempre nei guai\", \"I toreador\" e \"Atollo K\". \"(in altri film l'attore \u00e8 doppiato da Carlo Croccolo e Giorgio Ariani)\"\nDoppiatori italiani.\nAnche se italiano, \u00e8 stato doppiato da:\nCompositore e cantante.\nIl primo contatto di Sordi con la musica avviene gi\u00e0 tra il 1939 e il 1942, periodo in cui viene doppiato e distribuito il film \"I diavoli volanti\" in cui doppia Oliver Hardy, doppiando anche una canzoncina, \"Guardo gli asini che volano nel ciel\", rielaborazione di \"A Zonzo\" di Ernesto Bonino.\nLe canzoni di leggera satira o meglio i \"ritmi lenti\" da lui scritti e attribuiti al suo pseudonimo \"Maestro Gambara\" e cantate intorno agli anni quaranta. Alcune di esse: \"Nonnetta\", \"Carcerato\", \"Cerco una donna\", \"Il bimbo che non conobbe infanzia\", \"L'alpino\". Alcune le ricant\u00f2 nel 1957 in Carosello, negli \"sketch\" per la casa vinicola Gancia, unici episodi che lo videro protagonista nella nota rubrica pubblicitaria. "}
{"id": "37945", "revid": "9", "url": "https://it.wikipedia.org/wiki?curid=37945", "title": "Geert Geertsz", "text": ""}
{"id": "37946", "revid": "125771618", "url": "https://it.wikipedia.org/wiki?curid=37946", "title": "Anime salve", "text": "Anime salve \u00e8 il tredicesimo e ultimo album d'inediti del cantautore italiano Fabrizio De Andr\u00e9, pubblicato il 19 settembre 1996 dalla BMG Ricordi e realizzato con Ivano Fossati, compositore di gran parte della musica.\nL'album ha ottenuto un riscontro molto positivo sia da parte dalla critica musicale, che gli ha assegnato la Targa Tenco 1997, sia dal punto di vista commerciale, debuttando direttamente al primo posto della Classifica FIMI Album e raggiungendo in seguito la certificazione di triplo disco di platino in Italia.\nIl disco.\n\"Anime salve\" \u00e8 frutto di un lavoro a quattro mani di De Andr\u00e9 con il collega e concittadino Ivano Fossati, che era gi\u00e0 stato suo collaboratore sporadico in passato, autore di gran parte delle musiche. Fossati dichiar\u00f2 a Riccardo Bertoncelli (nel suo libro \"Bel\u00ecn, sei sicuro? Storia e canzoni di Fabrizio De Andr\u00e9\"): \u201cIl risultato finale \u00e8 che Fabrizio ha scritto il 90% dei testi, che per\u00f2 contengono qualche idea e intuizione mia, e io il 90% della musica, anche qui con qualche contributo suo. Per\u00f2 non \u00e8 mai stato programmato. Era istintivo.\u201d Il disco \u00e8 considerato da molti il testamento artistico di Fabrizio De Andr\u00e9 (anche se, all'epoca in cui \"Anime salve\" fu realizzato, De Andr\u00e9 non era ancora a conoscenza della malattia che tre anni dopo lo avrebbe portato alla scomparsa ed anzi aveva in progetto altri lavori discografici gi\u00e0 da poco dopo la pubblicazione dell'album), non solo musicale ma anche spirituale, soprattutto per quanto riguarda il brano di chiusura dell'opera, \"Smisurata preghiera\". Attraverso i brani del disco, il cantautore compie un viaggio nel mondo degli umili, dei reietti e dei dimenticati, figure che sono sempre state molto presenti nei suoi testi durante tutta la sua carriera. Il tema prevalente \u00e8 la solitudine, in tutte le sue forme: quella della transessuale, dei Rom, dell'amante, del pescatore, anche quella positiva scelta come condizione ideale. Lo stesso titolo dell'album deriva dall'etimologia delle parole \"Anime\" e \"Salve\", che significano \"spiriti solitari\".\nL'intero disco pu\u00f2 essere considerato un \"elogio della solitudine\", che permette di essere liberi e non condizionati dalla societ\u00e0, come spiegato dallo stesso De Andr\u00e9 durante un live poi pubblicato nell'album \"Ed avevamo gli occhi troppo belli\":\nLo stesso De Andr\u00e9, nel corso del concerto tenuto al Teatro Brancaccio di Roma nel 1998, definir\u00e0 \"Anime salve\" un \u00abdiscorso sulla libert\u00e0\u00bb.\nLe canzoni dell'album, arrangiate da Piero Milesi, sono caratterizzate da una ricerca sonora indirizzata verso ritmi e temi tipici delle culture musicali sudamericane, cari a Fossati ma che hanno appassionato anche De Andr\u00e9 stesso fin da giovane, e verso il tropicalismo di Caetano Veloso, ma vi sono anche chiari riferimenti alle atmosfere balcaniche e mediterranee.\nDue dei brani del disco, \"Princesa\" e \"Smisurata preghiera\", sono ispirati a opere letterarie per i rispettivi testi.\nAnche in quest'ultimo disco De Andr\u00e9 fa ampiamente uso di dialetti e lingue diverse dall'italiano: i cori di \"Princesa\" sono in portoghese del Brasile, i cori di \"Dolcenera\" e l'intero testo di \"\u00c2 c\u00famba\" sono in genovese, il finale di \"Khorakhan\u00e9\" \u00e8 in lingua rom ed il titolo della sesta canzone, \"Disamistade\", \u00e8 un termine sardo dalla forte connotazione sociale.\nNei ringraziamenti compare anche una dedica al percussionista Naco, al secolo Giuseppe Bonaccorso, scomparso pochi mesi prima della pubblicazione del disco in un incidente stradale. Naco \u00e8 presente in tutti i brani dell'album, contribuendo non poco alle sonorit\u00e0 con un gran numero di strumenti anche non canonici.\nLe canzoni.\n\"Princesa\".\nIl primo brano del disco trae spunto dall'omonimo libro autobiografico di Fernanda Farias de Albuquerque, scritto con l'ex brigatista romano Maurizio Iannelli, in cui viene narrata la storia della transessuale brasiliana che, nata maschio con il nome di Fernandinho, abbandona l'infanzia contadina per seguire un desiderio di femminilit\u00e0 che ha fin dall'infanzia, trasferendosi in citt\u00e0 per farsi operare e correggere chirurgicamente quello che considera un errore della natura, diventare finalmente donna e, citando il testo della canzone, correre \"all'incanto dei desideri\", per poi donare il suo amore ad un avvocato di Milano.\nNonostante la canzone sia spesso riportata come \"Prin\u00e7esa\", l'ortografia brasiliana corretta \u00e8 \"Princesa\".\n\"Khorakhan\u00e9 (a forza di essere vento)\".\nIl brano \u00e8 una ballata lenta incentrata sullo stile di vita e sull'assoluta libert\u00e0 del popolo Rom. La parola \"Khorakhan\u00e9\" indica proprio un sottogruppo Rom di religione musulmana, situato maggiormente nelle regioni balcaniche del Kosovo, della Bosnia e del Montenegro.\nNel corso del citato concerto al Teatro Brancaccio, De Andr\u00e9 aveva dichiarato a proposito dei Rom: \u00abSarebbe un popolo da insignire con il Nobel per la pace per il solo fatto di girare per il mondo senza armi da oltre 2000 anni\u00bb.\nNella canzone vi \u00e8 un riferimento al Porrajmos, termine con cui i Rom indicano lo sterminio perpetrato al loro popolo da parte della Germania nazista: \n\"\u00abI figli cadevano dal calendario / Iugoslavia Polonia Ungheria / i soldati prendevano tutti / e tutti buttavano via\u00bb\".\nIl testo in coda a questo brano \u00e8 in roman\u00ed, lingua madre del popolo Rom protagonista della canzone, ed \u00e8 una poesia di Giorgio Bezzecchi, esponente della comunit\u00e0 Rom \"harvati\" di Pavia, professore universitario in tale citt\u00e0 ed iniziatore nel 2011 del Museo del viaggio \"Fabrizio De Andr\u00e9\" di Milano insieme al padre Goffredo, sopravvissuto al Porrajmos. Nel disco questo finale \u00e8 cantato da Dori Ghezzi; nelle riprese del pezzo dal vivo \u00e8 invece solitamente interpretato dalla figlia di De Andr\u00e9, Luvi.\n\"Anime salve\".\nIl pezzo, che d\u00e0 il titolo al disco, \u00e8 cantato in duetto con Ivano Fossati (che presta la sua voce anche in \"\u00c2 c\u00famba\").\nIl testo \u00e8 incentrato sulla solitudine, sui citati \"spiriti solitari\": la loro salvezza deriva forse proprio da questo essere \"diversi\", solitari per scelta, liberi.\nNella raccolta \"In direzione ostinata e contraria\", del 2005, il pezzo \u00e8 stato dedicato alla memoria del bassista Stefano Cerri (figlio del chitarrista Franco), scomparso nel novembre 2000.\n\"Dolcenera\".\nDurante un concerto a Treviglio, il 24 marzo 1997, De Andr\u00e9 afferm\u00f2: \nLa canzone, cantata principalmente in italiano con un ritornello in genovese, ha una musica profonda, un linguaggio ricco di rime e di assonanze e un ritmo ondeggiante e sinuoso. Il tema portante \u00e8 suonato alla fisarmonica da Gianni Coscia. Tale parte della canzone \u00e8 stata utilizzata dal 2011 al 2013 come sigla del programma di Rai 3 \"Che tempo che fa\", condotto da Fabio Fazio.\n\"Le acciughe fanno il pallone\".\nIl brano parla di un povero pescatore di acciughe che ritorna sulla terraferma a vendere il pesce, lamentandosi della gente che ignora il duro lavoro compiuto per pescarlo o che addirittura finge di non vederlo. La spiegazione del titolo e dei primi versi del brano viene fornita direttamente dalle note del CD: \u00ab\"Le acciughe fanno il pallone: cos\u00ec si usa dire in Liguria quando in autunno le acciughe inseguite dal grande pesce azzurro (l'alalunga) scappano verso la superficie. Nelle giornate senza vento si possono vedere dalla riva saltare a migliaia fuori dall'acqua a formare scintillanti semisfere.\"\u00bb.\n\"Disamistade\".\n\"Disamistade\" in sardo significa \"inimicizia\" e, per estensione, faida, lotta. Il brano racconta appunto il conflitto tra due famiglie, probabilmente per motivi d'onore e promesse non mantenute, ed \u00e8 uno spaccato delle classiche inimicizie e \"guerre\" tra famiglie che si potevano spesso osservare soprattutto nelle zone centro-meridionali italiane e in Sardegna fino a qualche decennio fa, dovute soprattutto a un fortissimo senso dell'onore e dell'orgoglio e ad una sorta di obbedienza a un \"codice non scritto\" (codice barbaricino) che imponeva la vendetta come unica soluzione a un torto o un delitto sub\u00ecto. \"Disamistade\" \u00e8 anche il titolo di un film del 1988 di Gianfranco Cabiddu, ambientato nella Sardegna del 1950, che tratta appunto della vendetta tra famiglie in Sardegna.\n\"\u00c2 c\u00famba\".\nIl titolo tradotto \u00e8 \"La colomba\". Nel pezzo il volatile che vola via \u00e8, metaforicamente, la ragazza che si allontana dalla casa dei genitori per sposarsi e nel fare ci\u00f2 cambia \"nido\", cio\u00e8 abitazione. Il brano \u00e8 l'unico dell'album interamente in lingua genovese. Il testo \u00e8 incentrato sull'operazione di convincimento che il pretendente fa verso il padre della ragazza per convincerlo a cedergli la figlia in sposa. Il ragazzo promette di trattarla con rispetto e riverenza e riesce a convincere con buone parole il padre della ragazza, ma nel finale del brano De Andr\u00e9 ribalta tutto e mostra la realt\u00e0, raccontando che la ragazza \u00e8 a casa trascurata mentre il marito va in giro a divertirsi.\n\"Ho visto Nina volare\".\nLo spunto di questa canzone sarebbe il primo amore d'infanzia di De Andr\u00e9. Descrive la solitudine del ragazzo che deve disobbedire al padre, non trovando il coraggio di informarlo del suo amore per Nina, ed \u00e8 terrorizzato dal fatto che se il padre venisse a saperlo lui sarebbe costretto a scappare lontano. L'ombra \u00e8 il rimorso del protagonista che si ribella all'autorit\u00e0 paterna, ma lui \u00e8 ben pronto a cacciarla con il coltello (ovvero con violenza) e con la maschera di gelso (ovvero nascondendosi). Elementi presenti nella canzone sono l'altalena, su cui Fabrizio e Nina giocavano, il cortile della cascina e l'arnia (\u00abmastica e sputa, da una parte il miele, mastica e sputa, dall'altra la cera\u00bb). Ivano Fossati riferir\u00e0 in seguito, in un'intervista, che il \"masticare e sputare da una parte il miele e dall'altra la cera\" \u00e8 un'antichissima pratica relativa all'apicoltura osservata con stupore dagli stessi De Andr\u00e9 e Fossati mentre veniva effettuata da alcune anziane contadine nel materano, in Basilicata. Un caro ricordo di De Andr\u00e9 bambino, quando, con i suoi genitori, nei fine settimana andava nella sua casa di campagna nell'Astigiano, \u00e8 Nina Manfieri (veramente esistita e tuttora viva), una bambina del posto che, nei pomeriggi estivi, era la compagna di giochi del futuro cantautore, il quale non raramente si fermava a vederla andare sull'altalena: da qui il titolo del brano.\n\"Smisurata preghiera\".\n\u00c8 tratta dal libro di poesie (regalato all'artista genovese dall'editore Vittorio Bo) \"Summa di Maqroll il gabbiere. Antologia poetica 1948-1988\" di \u00c1lvaro Mutis (divenuto poi amico di De Andr\u00e9) che racconta di un marinaio errante e delle sue considerazioni sui temi fondamentali della vita (il quale, al contrario della canzone in questione, prega: \"Ricorda Signore che il tuo servo ha osservato pazientemente le leggi del branco. Non dimenticare il suo volto\").\nConsiderata, anche dal suo autore, l'epitome dell'intero disco e dei suoi temi, \u00e8 una sorta di richiesta, da parte di quegli uomini che per ottenere la libert\u00e0 hanno scelto la solitudine e per questo sono stati emarginati dalla maggioranza, di un riscatto impossibile, smisurato. Lo stesso De Andr\u00e9 afferma, durante un concerto:\n\"Smisurata preghiera\" potrebbe essere considerata quasi il sunto dell'intera opera di Fabrizio De Andr\u00e9, il suo messaggio \"definitivo\".\n\u00c8 un atto d'amore per le minoranze, \u00abper chi viaggia in direzione ostinata e contraria col suo marchio speciale di speciale disperazione\u00bb contro una maggioranza incline a coltivare le sue meschinit\u00e0.\nIl pezzo si chiude con una coda strumentale lunga pi\u00f9 di due minuti, eseguita da tastiere e organetto diatonico (suonato da Riccardo Tesi).\nNel 2019 Vasco Brondi realizza una cover del brano inserita nel disco tributo \"Faber nostrum\".\nTracce.\nTesti e musiche di De Andr\u00e9 e Fossati.\nCD (TCDMRL 392352)"}
{"id": "37949", "revid": "92723", "url": "https://it.wikipedia.org/wiki?curid=37949", "title": "Henry Pearce", "text": "Originario di Sydney, Henry Pearce era \"figlio d'arte\", perch\u00e9 suo padre e suo nonno prima di lui erano stati campioni di canottaggio.\nAlla sua prima partecipazione olimpica fu nel 1928 ad Amsterdam si distinse per un gesto di \"fair play\" nei confronti di... una famiglia di anatre. Durante i quarti di finale del singolo, mentre era in lotta con il francese Victor Saurin, Henry Pearce si trov\u00f2 davanti una fila di anatre che stava tranquillamente attraversando il canale. Si ferm\u00f2, le lasci\u00f2 passare, e poi riprese a vogare con grande spinta. Riusc\u00ec lo stesso a vincere la gara, tra l'entusiasmo generale. Passata anche la semifinale, Pearce si ritrov\u00f2 in finale contro lo statunitense Kenneth Myers. L'australiano si impose con l'ampio margine di 9.8 secondi, aggiudicandosi l'oro.\nDopo la vittoria olimpica, Pearce sognava di partecipare alla prestigiosa competizione \"Diamond Sculls\" alla Regata di Henley, in Inghilterra. Ma i soli titoli sportivi non erano sufficienti per gli organizzatori, e Pearce non fu ammesso in quanto manovale disoccupato. Rientrato a Sydney, non riusc\u00ec a trovare lavoro a causa della grande depressione del '29.\nNel 1930 Pearce vinse i Giochi del Commonwealth a Hamilton, nell'Ontario. Venuto a sapere dei suoi problemi di lavoro, il proprietario di un'importante fabbrica di whisky canadese gli offr\u00ec un impiego da venditore. Pearce accett\u00f2 e rimase a vivere in Canada. Avendo ottenuto una qualifica professionale adeguata, nel 1931 Pearce pot\u00e9 finalmente gareggiare ai \"Diamond Sculls\", e li vinse.\nNel 1932 fu la volta delle Olimpiadi di Los Angeles. Pearce partecip\u00f2 come componente della nazionale australiana, nonostante vivesse ormai da qualche anno in Canada. Vinse nuovamente il singolo, battendo in finale lo statunitense William Miller e diventando il primo canottiere ad aggiudicarsi due ori nel singolo.\nDopo quelle Olimpiadi Pearce pass\u00f2 al professionismo, e si ritir\u00f2 imbattuto dalle competizioni allo scoppio della Seconda guerra mondiale. Nel 1938 ricevette il Trofeo Lou Marsh come sportivo dell'anno del Canada, sua patria d'adozione."}
{"id": "37953", "revid": "11266", "url": "https://it.wikipedia.org/wiki?curid=37953", "title": "Pietro Mennea", "text": "Campione olimpico dei 200 metri piani a , \u00e8 stato il primatista mondiale della specialit\u00e0 dal 1979 al 1996 con il tempo di 19\"72, che costituisce tuttora il record europeo. Ha detenuto inoltre, dal 1979 al 2018, il record italiano dei 100 metri piani con il tempo di 10\"01 (record europeo fino al 1984).\nSoprannominato \"La Freccia del Sud\", \u00e8 l'unico duecentista della storia che si sia qualificato per quattro finali olimpiche consecutive (dal 1972 al 1984). In virt\u00f9 della sua carriera sportiva \u00e8 stato insignito dell'ordine olimpico nel 1997 e introdotto nella Hall of Fame della FIDAL.\nLaureatosi quattro volte, dopo la carriera agonistica svolse attivit\u00e0 politica e scrisse molti saggi su vari argomenti, esercitando le professioni di avvocato e commercialista.\nBiografia.\nPietro Mennea nacque in una modesta famiglia di Barletta. Il padre era sarto e la mamma casalinga; aveva tre fratelli e una sorella. Dopo le medie si iscrisse a ragioneria. Un curioso aneddoto racconta che all'et\u00e0 di 15 anni, su uno stradone di Barletta, sfid\u00f2 in velocit\u00e0 una Porsche e un'Alfa Romeo 1750 sui 50 metri, battendo entrambe e guadagnando le 500 lire per pagarsi un biglietto d'ingresso al cinema o un panino. Successivamente prosegu\u00ec gli studi all'ISEF di Cassino (FR).\nSi laure\u00f2 a Bari una prima volta in scienze politiche, su consiglio di Aldo Moro, allora ministro degli Esteri. Consegu\u00ec poi anche le lauree in giurisprudenza, scienze motorie e sportive e lettere. Era sposato dal 1996 con Manuela Olivieri, avvocato e giornalista; non ebbero figli.\nNel 2000 il nome di Mennea torn\u00f2 agli onori delle cronache quando l'Universit\u00e0 degli Studi dell'Aquila, presso cui aveva partecipato a un concorso per la cattedra di sistematica, regolamentazione e organizzazione dell'attivit\u00e0 agonistica presso la facolt\u00e0 di scienze motorie, gli propose l'assunzione, dato che si era classificato primo in graduatoria; ma, giudicando la posizione di professore a contratto incompatibile con la carica di membro del Parlamento europeo, gli chiese le dimissioni da deputato. La vicenda provoc\u00f2 polemiche e interrogazioni parlamentari. Tuttavia il Governo Amato II, rappresentato dall'allora Sottosegretario di Stato per l'Universit\u00e0 e la Ricerca Scientifica e Tecnologica Luciano Guerzoni, diede ragione all'Universit\u00e0.\nMennea \u00e8 stato poi docente a contratto di Legislazione europea delle attivit\u00e0 motorie e sportive presso la facolt\u00e0 di scienze dell'educazione motoria dell'Universit\u00e0 \"Gabriele d'Annunzio\" di Chieti-Pescara.\nNel 2006 diede vita, insieme con la moglie, alla \"Fondazione Pietro Mennea\", onlus di carattere filantropico che, attraverso progetti specifici, effettua donazioni e assistenza sociale ad enti caritatevoli o di ricerca medico-scientifica, associazioni culturali e sportive. Lo scopo secondario \u00e8 di carattere culturale e consiste nel diffondere lo sport e i suoi valori, nonch\u00e9 promuovere la lotta al doping.\nOltre alla carriera sportiva, oper\u00f2 come insegnante di educazione fisica, avvocato, curatore fallimentare, eurodeputato (a Bruxelles dal 1999 al 2004) e commercialista. Fu, per alcuni mesi, anche direttore generale della squadra di calcio della Salernitana nell'annata 1998-1999.\nNel 2010, insieme con la consorte (avevano uno studio a Roma, ubicato vicino al Tribunale Civile), si occup\u00f2 di \"class action\" negli Stati Uniti per difendere alcuni risparmiatori italiani finiti nel crac della Lehman Brothers.\nMor\u00ec il 21 marzo 2013, a 60 anni e 9 mesi, in una clinica di Roma, per un tumore al pancreas. \u00c8 sepolto nel Cimitero Flaminio a Roma.\nCarriera sportiva.\nTesserato per l'AVIS Barletta, inizi\u00f2 l'attivit\u00e0 agonistica nelle competizioni nazionali nel 1968 quando ad ottobre prese parte al trofeo \"Vele dello Sport\" organizzato dal Corriere dello Sport a Termoli. Trasferitosi a Formia, dove era allenato dal marchigiano Carlo Vittori, Mennea inizi\u00f2 una lunga carriera atletica internazionale nel 1971 quando debutt\u00f2 ai Campionati europei con un terzo posto nella staffetta 4\u00d7100 metri e un sesto nei 200 metri piani.\nFece il suo debutto olimpico a Monaco di Baviera, ai Giochi olimpici estivi del 1972, dove raggiunse la finale dei 200 m piani. Fu terzo dietro al sovietico Valerij Borzov e allo statunitense Larry Black. A questa sarebbero seguite altre tre finali olimpiche consecutive nella stessa specialit\u00e0.\nAi Campionati europei del 1974 Mennea vinse l'oro nei 200\u00a0m davanti al pubblico di casa di Roma, e si piazz\u00f2 secondo nei 100 m (dietro a Borzov, suo rivale storico) e nella staffetta veloce. Nel 1975 a Nizza vinse i 200 m in Coppa Europa.\nDopo alcune prestazioni deludenti, nel 1976 Mennea decise di saltare i Giochi olimpici, ma il pubblico italiano protest\u00f2 e Mennea and\u00f2 a Montr\u00e9al. Riusc\u00ec a qualificarsi per la finale dei 200\u00a0m, ma vide l'oro finire nelle mani del giamaicano Don Quarrie, mentre lui fin\u00ec ai piedi del podio, quarto. Lo stesso risultato, mancando di poco il bronzo, venne raggiunto nella staffetta 4\u00d7100 metri. Nel 1978, a Praga, difese con successo il suo titolo europeo dei 200\u00a0m, ma mostr\u00f2 le sue doti anche sulla distanza pi\u00f9 breve, ugualmente vinta. In quell'anno si aggiudic\u00f2 anche l'oro nei 400 metri piani agli Europei indoor.\nNel 1979 Mennea, studente di scienze politiche, prese parte alle Universiadi che si disputavano sulla pista di Citt\u00e0 del Messico. Il tempo di 19\"72 con cui vinse i 200 metri piani costitu\u00ec il nuovo record mondiale: esso resistette per quasi 17 anni, fino ai \"trials\" statunitensi per i Giochi olimpici del 1996, quando Michael Johnson ferm\u00f2 il cronometro sul tempo di 19\"66. In Messico ottenne pure il record europeo dei 100 metri con 10\"01, tempo che ha rappresentato il record italiano fino al 22 giugno 2018 quando venne migliorato da Filippo Tortu. Mennea detenne anche la miglior prestazione mondiale a livello del mare dal 1980 al 1983, con 19\"96, tempo stabilito nella sua citt\u00e0 natale, Barletta. Sempre nel 1979 a Torino vinse i 100 m in Coppa Europa.\nIn quanto detentore del primato mondiale, Mennea era senz'altro uno dei favoriti per l'oro olimpico a Mosca nei Giochi olimpici del 1980, ai quali il barlettano pot\u00e9 partecipare poich\u00e9 non fece parte di alcun corpo militare. Nella finale dei 200\u00a0m, Mennea affront\u00f2, tra gli altri, il campione uscente Don Quarrie e il campione dei 100\u00a0m Allan Wells. Wells, in settima corsia, sorpass\u00f2 subito Mennea, che gli correva a fianco in ottava corsia, e sembr\u00f2 dirigersi verso una vittoria netta ma Mennea lo rimont\u00f2 sul rettilineo e lo sopravanz\u00f2 negli ultimi metri, aggiudicandosi l'oro per 2 centesimi di secondo; il barlettano vinse anche il bronzo con la staffetta 4\u00d7400 metri.\nNel 1981 annunci\u00f2 il suo ritiro concedendosi pi\u00f9 tempo per lo studio. Successivamente ritorn\u00f2 sui suoi passi e l'anno dopo prese parte agli Europei gareggiando per\u00f2 solo nella 4\u00d7100 m in cui arriv\u00f2 quarto.\nIl 22 marzo 1983 stabil\u00ec la miglior prestazione mondiale (manuale) dei 150 metri piani, con 14\"8 sulla pista dello stadio di Cassino: questo primato \u00e8 ancora imbattuto, in quanto il tempo di 14\"35, stabilito il 17 maggio 2009 da Usain Bolt a Manchester, \u00e8 stato ottenuto su pista rettilinea.\nSuccessivamente partecip\u00f2 alla prima edizione dei Campionati mondiali che si svolse ad Helsinki dove vinse la medaglia di bronzo nei 200 m e quella d'argento con la staffetta 4\u00d7100 m.\nUn anno dopo, scese in pista nella sua quarta finale olimpica consecutiva dei 200 m piani, primo atleta al mondo a compiere tale impresa. In quest'occasione termin\u00f2 al settimo posto e, a fine stagione, si ritir\u00f2 dalle competizioni per la seconda volta.\nAncora una volta, Mennea fece il suo ritorno alle gare e gareggi\u00f2 nelle sue quinte Olimpiadi a Seul nel 1988, sempre nei 200 metri, dove si ritir\u00f2 dopo aver superato il primo turno delle batterie. In quest'edizione dei Giochi fu alfiere portabandiera della squadra azzurra durante la cerimonia d'apertura.\nIn un'intervista al quotidiano italiano La Repubblica del 1987, ha detto che nel 1984, durante i Giochi olimpici di , un fisioterapista americano, il professor Kerr, gli propose un trattamento di doping. Tornato in Italia si sottopose a due iniezioni di ormone della crescita umana (somatotropina), ma la crisi di coscienza che ne scatur\u00ec fu tale da indurlo a ritirarsi dall'attivit\u00e0 agonistica: \"\u00abHo capito che nella mia vita stavo cercando tutto tranne che quello\u00bb\". Anche se l'uso di tale sostanza \u00e8 vietato nelle competizioni odierne, non lo era all'epoca per i regolamenti della IAAF.\nDal punto di vista tecnico Mennea (come in seguito Carl Lewis) aveva una partenza dai blocchi relativamente lenta ma progressivamente accelerava riuscendo a raggiungere velocit\u00e0 di punta superiori a qualunque atleta. Questa partenza lenta ha relativamente penalizzato le sue prestazioni sui 100 metri (dove comunque ha primeggiato a livello europeo), mentre le gare sui 200 si concludevano spesso con rimonte ai limiti del prodigioso (come la finale dei Giochi olimpici di Mosca). Sempre grazie alla sua eccezionale velocit\u00e0 di punta le ultime frazioni e le relative rimonte di Mennea nella 4\u00d7100 m (nelle quali partiva lanciato) erano impressionanti per la superiorit\u00e0 sugli altri atleti. Da sottolineare, in particolare, l'unicit\u00e0 di Mennea, che con l'impresa del record mondiale dei 200 metri piani del 1979 (tempo: 19\"72), port\u00f2 tale distanza ad essere la pi\u00f9 veloce tra le gare di atletica leggera, primato generalmente appannaggio della distanza breve dei 100 metri piani. Tale particolarit\u00e0 dur\u00f2 fino al nuovo record sulla distanza breve stabilito da Leroy Burrell (tempo: 9\"85) nel 1994.\nCarriera politica.\nAlle elezioni europee del 1999 fu eletto deputato europeo nella lista I Democratici nella circoscrizione Sud e ader\u00ec al Gruppo del Partito Europeo dei Liberali, Democratici e Riformatori.\nAlle elezioni politiche del 2001, candidato al Senato della Repubblica nel collegio di Barletta-Trani con l'Italia dei Valori non fu eletto. Nel 2002 candidato a sindaco di Barletta con Forza Italia fu sconfitto al primo turno.\nIl 4 febbraio 2002 ader\u00ec al Gruppo del Partito Popolare Europeo e dal 7 luglio 2003 al Misto e alle elezioni europee del 2004 si ricandid\u00f2 nella lista PRI-Liberal Sgarbi ma non fu eletto.\nMennea nella cultura di massa.\nLa popolarit\u00e0 di Mennea in Italia negli anni in cui gareggiava era tale che fu citato in numerosi film dell'epoca: \"Brutti, sporchi e cattivi\" (1976), \"Febbre da cavallo\" (1976), \"I padroni della citt\u00e0\" (1976), \"Travolto dagli affetti familiari\" (1978), \"Il diavolo e l'acquasanta\" (1983), \"L'uomo in pi\u00f9\" (2001).\nNel brano di Samuele Bersani del 2002 \"Che vita!\" Pietro Mennea \u00e8 citato insieme a Sara Simeoni in due versi del ritornello: \nNel marzo del 2012 Londra, nell'ambito delle iniziative connesse ai Giochi olimpici di , dedic\u00f2 al barlettano una stazione della metropolitana cittadina (High Street Kensington).\nIl 14 febbraio 2013 il cantautore romano Daniele Silvestri, in contemporanea alla partecipazione alla 63\u00aa edizione del Festival di Sanremo, pubblica l'EP \"Che nemmeno Mennea\", contenente il brano \"Il bisogno di te (ricatto d'onor)\" con un omaggio al velocista che sarebbe scomparso circa un mese dopo.\nIl 21 marzo 2013, nello stesso giorno della sua scomparsa, le Ferrovie dello Stato gli intitolarono il primo treno Frecciarossa ETR-1000 . Inoltre, in occasione dei Mondiali di atletica dello stesso anno, tutti gli atleti azzurri hanno indossato divise di gara con stampato il cognome del velocista barlettano.\nDal 2013, ogni 12 settembre l'atletica leggera italiana celebra il \"Pietro Mennea Day\", in ricordo del record mondiale dei 200 metri piani del 1979. La FIDAL, attraverso i suoi comitati provinciali, organizza gare di 200 m su tutto il territorio italiano aperte anche ai non tesserati alla federazione e destina il ricavato delle iscrizioni alla \"Fondazione Pietro Mennea Onlus\".\nDal 12 settembre 2013 a Pietro Mennea \u00e8 stato intitolato lo stadio dei Marmi di Roma; nello stesso anno il comune di Caserta, in collaborazione con la FIDAL, rinnova la pista di atletica leggera sita nello stadio Alberto Pinto, dedicandola al velocista italiano. Risale invece all'ottobre 2016 l'intitolazione a Mennea del nuovo stadio-arena di Ariano Irpino, una cittadina situata nel settore montano della Campania.\nLa Rai ha dedicato a Pietro Mennea una miniserie televisiva in due puntate intitolata \"Pietro Mennea - La freccia del Sud\", diretta da Ricky Tognazzi, con Michele Riondino e Luca Barbareschi, andata in onda il 29 e 30 marzo 2015.\nLa citt\u00e0 di Termoli, dove Mennea corse le prime gare giovanili, gli ha dedicato una via nei pressi dello Stadio Gino Cannarsa e un murale.\nNel gennaio 2022, la compagnia aerea di bandiera italiana ITA Airways gli intitola il secondo velivolo verniciato con la nuova livrea azzurra di compagnia, l'Airbus A319 con marche EI-IMN."}
{"id": "37963", "revid": "1228162", "url": "https://it.wikipedia.org/wiki?curid=37963", "title": "Felice Giani", "text": "Biografia.\nStudi\u00f2 dapprima a Pavia, sotto la guida di Carlo Antonio Bianchi e di Antonio Galli da Bibbiena, proseguendo poi gli studi a Bologna con Domenico Pedrini e Ubaldo Gandolfi. Trasferitosi a Roma, nel 1780, grazie alla protezione del principe Doria Pamphili si leg\u00f2 con vari artisti, tra cui Cristoforo Unterperger, Giuseppe Cades, Domenico Corvi e Angelica Kauffmann, l'architetto Giovanni Antonio Antolini e Andrea Vici. In questi anni Giani ottenne i primi successi: partecip\u00f2 alla prestigiosa decorazione di Palazzo Altieri e del Palazzo Antonelli noto come le 100 finestre, residenza di campagna sulle colline di Senigallia, del cardinale Leonardo Antonelli, il Papa Rosso, dove qui decor\u00f2 le sale e le stupende porte del piano nobile, riproponendo in maniera mirabile gli straordinari temi della \"Domus Aurea\". Fu ingaggiato da Cristoforo Unterperger insieme ad un\"\u00e9quipe\" di artisti per riprodurre gli ornati delle Logge di Raffaello in Vaticano, su encausti che poi furono inviati a Caterina II di Russia che le rimont\u00f2 in un ambiente dell'Ermitage.\nNel 1784 Giani si mise in luce vincendo il secondo premio ad un concorso di disegno dell'Accademia di Parma, citt\u00e0 che in quegli anni era artisticamente all'avanguardia come centro propulsore del nascente Neoclassicismo. Allo stesso concorso aveva partecipato anche un altro futuro artista \"irregolare\", il giovanissimo Francisco Goya.\nNel 1786 si trasfer\u00ec a Faenza per decorare la Galleria del Palazzo Conti-Sinibaldi e la Galleria dei Cento Pacifici (con l'aiuto del Barozzi). L'anno successivo fu nominato membro accademico d'onore dell'Accademia Clementina di Bologna. Dopo un nuovo periodo romano (1788-1794), Giani complet\u00f2 la sua formazione con un viaggio a Napoli, Ercolano e Pompei, per poi fare ritorno a Faenza dove lavor\u00f2 alla Galleria di Palazzo Laderchi. Nel 1802 \u00e8 la volta di Palazzo Milzetti, sempre a Faenza, forse il suo capolavoro. Nel 1803 fu chiamato a Parigi per decorare i Gabinetti Napoleonici alla Malmaison. Una sua presenza al distrutto palazzo delle Tuileries, sebbene tradizionalmente ripetuta, non \u00e8 per nulla certa.\nNegli anni seguenti realizz\u00f2 commissioni a Bologna, Roma, nel nuovo palazzo imperiale di Venezia, a Ferrara, a Ravenna e a Forl\u00ec, dove si segnalano, in particolare, gli affreschi di palazzo Gaddi, del Palazzo Talenti Framonti e del Palazzo Comunale, attualmente visibili negli uffici del sindaco. Gli \u00e8 anche attribuita una \"Deposizione\", attualmente nella Pinacoteca civica di Forl\u00ec. A Cesena realizz\u00f2 il ciclo decorativo di Palazzo Sirotti Gaudenzi, completamente conservato e composto da varie tempere, tra cui \"la partenza di Attilio Regolo\" e \"Edipo davanti alla grotta delle Eumenidi\".\nNel 1811 fu nominato accademico di merito dell'Accademia di San Luca di Roma. Decor\u00f2 in questi anni anche l'appartamento napoleonico al Quirinale e lavor\u00f2 al teatro di Imola, e ancora a Faenza, nei palazzi Morri e Cavina e Palazzo Pasolini. Nel 1819 fu nominato membro della Congregazione dei Virtuosi al Pantheon. Mor\u00ec per le conseguenze di una caduta da cavallo al ritorno da un viaggio a Bologna e fu sepolto a Roma, in Sant'Andrea delle Fratte. \nInteressante e romanzesca la storia del ritrovamento del prezioso taccuino di lavoro manoscritto dal Giani che permise ai pi\u00f9 autorevoli critici d\u2019arte della seconda met\u00e0 del secolo scorso di approfondire gli studi sul pittore riscoprendolo come figura chiave dell'et\u00e0 neoclassica e consent\u00ec di fugare i dubbi sulla ipotizzata origine faentina o monferrina dell'artista determinando con certezza in San Sebastiano Curone (paese in provincia di Alessandria ai piedi dell'appennino che confina con le province di Pavia, Piacenza e Genova) la sua amata terra natia.\nVero personaggio \"irregolare\" nel panorama artistico del neoclassico, Giani conduceva una vita girovaga e \"bohemi\u00e9n\" e lavorava con un'organizzata bottega che comprendeva ornatisti, stuccatori e mobilieri. Tra i suoi principali collaboratori troviamo i plasticatori Antonio Trentanove, i fratelli Giovan Battista e Francesco Ballanti Graziani e Gaetano Bertolani.\nVa ricordato il suo particolarissimo metodo d'insegnamento, in cui il disegno aveva largo spazio, che lasciava largo spazio all'improvvisazione su un tema da lui assegnato. Le riunioni tra lui e i suoi allievi avevano il suggestivo nome di \"Accademia dei Pensieri\". Spesso queste competizioni davano esito ad una serie di disegni assai suggestivi e talvolta beffardi e irriverenti, come quello con \"Dante e Beatrice che assistono ad un baccanale\", oggi in una collezione privata di Bologna.\nArtista fondamentale del primo neoclassicismo italiano, Giani non si discost\u00f2 mai da uno stile bizzarro e personalissimo, infarcito di omaggi non solo all'antico (non quello algido e purificato di Johann Joachim Winckelmann, ma quello colorato e \"dionisiaco\" di Ercolano e Pompei) ma anche a Michelangelo e alla pittura del manierismo, in particolare alla versione immaginifica e ironica di Giulio Romano e degli affreschi bolognesi di Pellegrino Tibaldi. Non vanno dimenticati, tra i suoi ideali maestri, anche Raffaello (in particolare quello delle \"Logge\" e dell\"appartamento del Cardinal Bibbiena\" in Vaticano) e Polidoro da Caravaggio. Tra le sue fonti stilistiche compare sorprendentemente anche la pittura del XVII secolo, in particolare quella di Annibale Carracci e Pietro da Cortona. Alcune analogie, sebbene in un contesto profondamente diverso, lo accomunano ad alcuni grandissimi della pittura del XIX secolo, come Delacroix, Johann Heinrich F\u00fcssli, Goya."}
{"id": "37967", "revid": "125971896", "url": "https://it.wikipedia.org/wiki?curid=37967", "title": "Lingua friulana", "text": "Il friulano (\"furlan\" , \"lenghe furlane\"; \"marilenghe\", \"lingua madre\") \u00e8 una lingua romanza del gruppo retoromanzo.\nSi \u00e8 sviluppata a partire dal latino rustico aquileiese, mescolato a elementi celtici, a cui si sono poi aggiunti numerosi elementi slavi e germanici, in quanto i vari popoli di stirpe germanica (longobardi, goti, franchi, tedeschi) hanno dominato il Friuli per oltre 900 anni.\nGi\u00e0 nel 1600, come dice Sergio Salvi, \"(\u2026) Era del resto opinione comune dei viaggiatori del tempo che il friulano fosse una sorta di francese oppure di spagnolo. Ma soltanto nel 1873, Ascoli d\u00e0 forma compiutamente scientifica a queste opinioni diffuse.\"\nLo Stato italiano ha riconosciuto, nel 1999, la \"minoranza linguistica storica friulana\" e la sua lingua e cultura, con la legge 482/1999, articolo 2.\nStoria.\nLe origini della lingua friulana non sono chiarissime. La matrice preponderante alla base del friulano \u00e8 quella \"latina aquileiese\": il grande evento alla base della formazione della cultura e della lingua friulane fu infatti l'arrivo dei Romani, che nel 181 a.C. dopo aver affrontato e sconfitto i Taurisci (Plinio, \"Naturalis historia\"), che minacciavano gli alleati Veneti, e romanizzati i Carni, fondarono la prima colonia nella pianura friulana ad Aquileia, consentendo alla popolazione sconfitta, maggioritaria rispetto ai Romani, di continuare nella colonizzazione della circostante pianura il resto del friuli era abitato dai Celti): da tale mescolanza di Romani e Carni si suppone possa essere derivato un latino volgare con influenze celtiche, alla base della successiva evoluzione della lingua friulana. Prima dell'arrivo dei Romani tutta la pianura friulana \u00e8 stata abitata a partire dall'epoca preistorica e protostorica e di ci\u00f2 ci sono importanti resti archeologici. In particolare vanno ricordati i numerosi castellieri e i tumuli, oggetto di numerose campagne archeologiche dall'Universit\u00e0 di Udine e che risultano essere tra i meglio conservati di tutta l'Italia nord-est, e la lunga storia della \"Aquilea preistorica\"; lo stesso nome \"Aquileia\" \u00e8 ritenuto un nome indigeno confermato dai Romani.\nL'influenza fonetica e grammaticale del dialetto di tipo celtico parlato dei Carni sul latino aquileiese \u00e8 per\u00f2 controversa, sia perch\u00e9 tale idioma originario fu trasmesso solo oralmente e oggi non \u00e8 quasi per nulla noto, sia perch\u00e9 nelle epigrafi antiche ritrovate si riscontrano solo delle modifiche ad elementi fonetici e morfo-sintattici del latino comuni anche ad altre parti dell'impero, cosa che se pur non prova una corrispondenza diretta con l'idioma parlato, comunque rende difficile qualsiasi studio filologico del \"proto-friulano\" antecedente al medioevo. Inoltre l'unica prova diretta di substrato celtico, quella del lessico, dimostra che la componente celtica nel friulano odierno, bench\u00e9 di gran lunga superiore a quella ravvisabile nei dialetti galloitalici e in altre lingue neo-latine con substrato celtico (francese, gallo, arpitano), sia complessivamente limitata a toponimi, parole di senso geografico e nomi collegati all'agricoltura, ai monti e ai boschi, e comunque comparabile all'influsso lessicale ricevuto \"per prestito\" da lingue germaniche e non di molto superiore a quello delle lingue slave.\nAlcuni studiosi ipotizzarono che il friulano fosse conseguenza di migrazioni di popolazioni dell'Impero, costrette ad abbandonare le regioni orientali come la Pannonia (e si spiegherebbe comunque il sostrato celtico, poich\u00e9 la Pannonia era abitata da trib\u00f9 Galliche) a causa della pressione e del movimento di genti barbariche come i Longobardi: fatto evidentemente non escludibile neppure come evento collaterale, ma che comunque non chiarisce l'eventuale influsso di un substrato linguistico sul friulano medioevale e moderno.\nTuttavia se la prova linguistica diretta manca, a supporto della tesi di una derivazione dell'ethnos friulano dalla romanizzazione del popolo carnico/celtico vi sono numerosissimi elementi del folklore, della tradizione e dell'ambito magico e religioso, sia antichi che moderni, di stampo inconfutabilmente celtico-alpino, elementi diffusi in buona sostanza proprio sullo stesso territorio storicamente accertato come friulanofono.\nInteressante inoltre anche il fatto che l'antico confine etnico tra popolazioni venetiche e quelle dei carni romanizzati, imposto dal dominio romano e attestato dalle fonti antiche, fu (a partire dalle prealpi) il corso del fiume Livenza (in latino \"Liquentia\"), lo stesso elemento geografico che ancora in epoche recenti delimitava in pianura la zona di confine tra area friulanofona e area venetofona (avanzata estesamente verso est a scapito del friulano solo a cavallo del 1800 per l'effetto congiunto di colonizzazioni di aree scarsamente abitate e della venetizzazione delle grandi citt\u00e0); stesso confine inoltre che secondo alcuni segnerebbe ancora oggi, su basi etnologiche pi\u00f9 generali, il punto di transizione tra cultura veneta e friulana.\nTutto ci\u00f2 fa supporre che una certa differenziazione tra le parlate a ridosso di questa zona esista da lungo tempo e possa avere una matrice pre-latina, anche se bisogna sottolineare quanto l'idioma veneto del XIV secolo fosse pi\u00f9 arcaico dell'attuale, condividendo qualche caratteristica con il friulano, idioma pi\u00f9 conservativo.\nSe le origini antiche della lingua e il substrato pre-latino sono questione controversa, un largo consenso \u00e8 stato tuttavia raggiunto sul periodo di formazione del friulano, che si fa risalire attorno all'anno 1000, in contemporanea con gli altri volgari romanzi; anche se ci sono delle testimonianze pi\u00f9 antiche: San Gerolamo afferma che, per farsi capire dal suo popolo, il vescovo di Aquileia Fortunaziano compose un commento ai Vangeli in \"lingua rustica\". I primi termini in friulano appaiono in atti amministrativi del XIII secolo, ma solo a partire dal Trecento i documenti si fanno pi\u00f9 numerosi e, oltre a qualche documento commerciale, appaiono le prime testimonianze letterarie, quali i Frammenti letterari e altri testi, tutti originari di Cividale, divenuta ormai il centro pi\u00f9 importante del Friuli. Interessante notare come secondo uno studioso, il Giovan Battista Pellegrini, dall'analisi della ballata Soneto furlan, il verso 'ce fastu' rimanderebbe all'espressione citata da Dante nel De vulgari eloquentia XI,6 per caratterizzare la parlata aquileiese (\"[...] Aquilegienses et Ystrianos cribremus, qui Ces fas tu? crudeliter accentuando eructuant\").\nLa teoria della questione ladina.\nLa teoria dell'unit\u00e0 ladina si deve al pi\u00f9 importante glottologo italiano del XIX secolo, Graziadio Isaia Ascoli, nativo di Gorizia. Egli sostenne che un tempo queste parlate andavano da Muggia e forse dalla parte settentrionale dell'Istria fino alla Svizzera. La continuit\u00e0 fu poi interrotta durante la storia, e rimasero le tre isole attuali: romancio, ladino (da non confondersi con la lingua parlata dagli ebrei spagnoli) e friulano, la pi\u00f9 vasta. Questa ipotesi fu corretta e precisata successivamente da altri studiosi; in particolare Giuseppe Francescato.\nIl maggior oppositore alla teoria dell'Ascoli \u00e8 stato il linguista trentino Carlo Battisti (1882-1977) che espresse le sue teorie anti-Ascoli (unit\u00e0 ladina) in un periodo storico in cui il nazionalismo italiano stava cercando di dimostrare l'italianit\u00e0 di territori che l'Italia voleva conquistare a nord-est e che fino al 1918 hanno fatto parte dell'Impero asburgico.\nLe ultime teorie, elaborate da allievi di Carlo Battisti, hanno rimesso in discussione la teoria dell'unit\u00e0 ladina: in continuit\u00e0 con il Battisti (Carlo) sostengono che la presenza di un carattere affine tra friulano e ladino, nel XIII secolo, sia stata riscontrata anche in alcuni dialetti dell'arco alpino, annullando quindi l'apparente rapporto di vicinanza filologica, si ritiene che l'evoluzione differente all'interno di questa famiglia sia dovuta anche alla scarsa influenza del tedesco e delle lingue germaniche sul friulano (al contrario questa influenza \u00e8 ancora oggi forte sia per il ladino della provincia di Bolzano che per il romancio e si pu\u00f2 notare sia a livello fonologico che di scrittura). Questi studi hanno quindi fatto supporre che le somiglianze tra queste lingue siano solamente attribuibili ad elementi provenienti in particolare dal comune sostrato celtico e latino-aquileiese, di conseguenza avvicinandole soprattutto riguardo al lessico.\n\"La realt\u00e0 \u00e8 che, da circa sette secoli, ladino e alto italiano si differenziano tra di loro (\u2026). Mantenimento di Ca e Ga, scomparsa della S finale, nuovo esito dei gruppi consonantici +L hanno poi, da molto prima del XIII secolo, distinto le parlate ladine dal toscano, cio\u00e8 dalla koin\u00e8, sia pure in fieri, italiana\" \nTra le caratteristiche principali, la caduta delle vocali finali (\"p\u00e2s\" da pace), che privilegi\u00f2 come vocale d'appoggio la \"i\" anzich\u00e9 la \"e\" veneta. C'\u00e8 una notevole estensione della dittongazione (\"cuintri\" da contra), mentre l'intacco palatale di \"ga\" e \"ca\" anche all'interno della parola accomuna il friulano al ladino. Interessante anche la permanenza dell\"'-s\" finale anche come plurale sigmatico. Quest'ultima era presente nel veneto arcaico, ma successivamente scomparve. Peculiare del friulano \u00e8 invece la desinenza della prima persona plurale in -\u00ecn (\"n\u00f4 o fevel\u00ecn\", noi parliamo) e la distinzione tra la terza persona singolare e plurale.\nGli studi grafici e la \"Grafie ufici\u00e2l\".\nVerso la fine del XVIII secolo si iniziarono ad effettuare anche studi sulla grafia della lingua friulana, poich\u00e9 fino ad allora la lingua era largamente diffusa tra la popolazione ma mancava di una standardizzazione scritta. Il primo studioso a realizzare una importante e fondamentale grafia unica fu Jacopo Pirona. Questo studioso si rese conto che il sistema grafico italiano era del tutto insufficiente per rappresentare la fonetica della lingua friulana e introdusse importanti innovazioni come l'introduzione della cediglia francese e l'accento circonflesso nell'infinito dei verbi. Successivamente nel 1920 Ugo Pellis, fervente patriota italiano e uno dei fondatori e presidente dell'istituto di ricerca della Societ\u00e0 filologica friulana ( \"Societ\u00e2t Filologjiche Furlane\"), propose di \"scrivere il friulano da italiani\" e introdusse una grafia semplificata che annull\u00f2 tutte le innovazioni grafiche del Pirona.\nIl Pellis voleva una grafia della lingua friulana il pi\u00f9 possibile simile alla grafia italiana. Il risultato finale fu una grafia che non teneva minimamente conto delle caratteristiche fonetiche della lingua friulana e costitu\u00ec una regressione rispetto alla grafia del Pirona. La grafia di Pellis venne seguita fino al 1955. Da questo momento si svilupperanno allo stesso tempo due principali correnti: 1) la nuova proposta della Filologica, realizzata da Giuseppe Marchetti, realizzata poco dopo, nel 1957, ed utilizzata da Glesie Furlane; \u00e8 questa una proposta che ha trovato ampia diffusione pratica 2) e una seconda, con modifiche, utilizzata nei dizionari di Giorgio Faggin e Gianni Nazzi; la grafia Faggin-Nazzi utilizzava simboli della grafia slovena (le pipe) e ha avuto una diffusione molto limitata.\nRestava il grande problema di avere una grafia e una grammatica normalizzate unitarie, \"il pi\u00f9 possibile coerenti\", da poter utilizzare a scuola e in ogni ambito pubblico, superando la situazione di anarchia esistente. Il problema della coerenza sistemica sar\u00e0 superato solo nel 1996 con la \"grafia ufficiale\".\nFu solo nel 1996 che venne definita l'attuale \"Grafie ufici\u00e2l\" ( \"Grafia ufficiale\"), frutto del lungo lavoro di una Commissione pubblica creata dalle provincie di Udine, Pordenone e Gorizia: scopo di questa Commissione era quello, partendo dall'esistente, di elaborare una grafia il pi\u00f9 possibile coerente ponendo cos\u00ec fine alla anarchia grafica fino ad allora esistente. \u00c8 con l'art. 13, comma 2 della L.R. (Friuli- Vg) 15/96 che viene individuata la \"grafia ufficiale\" della lingua friulana. La Commissione che prese in esame la complessa questione della grafia unica ufficiale era composta da Adriano Ceschia, Silvana Fachin Schiavi, Giovanni Frau, Amedeo Giacomini, Aldo Moretti, Gianni Nazzi, Etelredo Pascolo, Nereo Perini, Giancarlo Ricci, Piera Rizzolati e Eraldo Sgubin. La Commissione fece diverse proposte che furono presentate al prof. Xavier Lamuela, catalano, docente di filologia romanza all'Universit\u00e0 di Barcelona, grande esperto di lingua friulana, incaricato dalla Provincia di Udine su indicazione della Commissione stessa per l'importante funzione di \"arbitro\". Il Prof. Xavier Lamuela scelse come riferimento - con opportune semplificazioni e modifiche - la grafia della Societ\u00e0 Filologica friulana; con essa \u00e8 possibile scrivere tutti i dialetti della lingua friulana in quanto prevede la rappresentazione grafica anche di suoni molto particolari e appartenenti a varianti di nicchia.\nLa seguente tabella riporta alcuni esempi di diversi tentativi di rappresentazione scritta della occlusiva palatale sorda e della affricata postalveolare sorda .\nDescrizione.\nVariet\u00e0 dialettali.\nTutte le varianti del friulano sono reciprocamente intelligibili. La suddivisione dialettale incontra certe difficolt\u00e0, ma tra le caratteristiche pi\u00f9 evidenti che concorrono a rendere sensibile la variazione da un dialetto friulano all'altro si pu\u00f2 citare:\nIn ogni caso le variazioni sono molto numerose e seguono il tracciato di isoglosse che molto spesso si sovrappongono. Di conseguenza la suddivisione in quattro gruppi dialettali del friulano, di seguito proposta, segue anche criteri geografici, storici e culturali:\nTra gli idiomi fortemente collegati al friulano, ci sono:\nDiffusione.\nSecondo stime riportate dalla Provincia di Udine, la lingua friulana \u00e8 conosciuta da circa 600.000/650.000 persone in forte ribasso Stime riportate dal sito Ethnologue riportano invece che \u00e8 conosciuta da circa 300.000 persone, collocabili nel cosiddetto \"Friuli storico\", corrispondente alle province di Gorizia, Pordenone e Udine della regione autonoma Friuli-Venezia Giulia e all'ex mandamento di Portogruaro (Citt\u00e0 metropolitana di Venezia).\nNei seguenti comuni la lingua friulana \u00e8 riconosciuta ufficialmente secondo quanto stabilito per il territorio di competenza dalla regione Friuli-Venezia Giulia con il Decreto del Presidente della Giunta n.412 del 13 novembre 1996, dal Consiglio Provinciale di Venezia e dalla Regione Veneto con le apposite delibere.\nAltre localit\u00e0.\nL'uso (o, perlomeno, la comprensione) del friulano \u00e8 diffuso nei territori del Veneto che in passato hanno fatto parte del Friuli, in particolare nell'ex mandamento di Portogruaro (dove si parla perlopi\u00f9 il dialetto liventino di matrice trevigiana).\nLa definizione del confine linguistico nell'area portogruarese non \u00e8 facile ed \u00e8 stata oggetto di dibattito da parte dei dialettologi. Secondo quanto pubblicato da Alberto Zamboni nel 1974, l'unico centro abitato del Veneto propriamente di lingua friulana \u00e8 Lugugnana di Portogruaro. Lo stesso autore afferma che una parlata di transizione tra friulano e veneto liventino si riscontra a Gorgo di Fossalta di Portogruaro. Ricerche pi\u00f9 recenti (1982 e 1983) di Giovanni Frau hanno ampliato i confini del friulano, facendovi rientrare anche San Michele al Tagliamento e le sue frazioni, Fossalta di Portogruaro con le frazioni Alvisopoli, Fratta, Gorgo e Vado, Teglio Veneto, Gruaro, le frazioni Giussago, Lugugnana e Summaga di Portogruaro e varie localit\u00e0 periferiche di Concordia Sagittaria.\nNonostante queste incertezze, nel 2006 il Consiglio Provinciale di Venezia ha riconosciuto i comuni di Cinto Caomaggiore, Teglio Veneto e San Michele al Tagliamento come aree di minoranza linguistica friulana. La Regione Veneto riconosce la minoranza friulanofona anche dei comuni di Concordia Sagittaria, Gruaro e Fossalta di Portogruaro, attivando azioni di promozione della lingua friulana nell'ambito di un accordo di reciprocit\u00e0 con la Regione Friuli Venezia Giulia che promuover\u00e0 l'uso delle dialetti veneti nei propri confini.\nAll'interno dei confini regionali, si trovano tracce pi\u00f9 o meno marcate dell'uso del friulano tra le popolazioni di diversa lingua madre, come a Sappada, Sauris e Timau (minoranze germaniche), Resia (resiano) e nei comuni della Slavia friulana. Si ritrova anche in alcuni comuni slovenofoni della provincia di Gorizia, cos\u00ec come nelle zone ove si parlano variet\u00e0 di lingua veneta (come ad esempio le zone di bisiaco nel basso isontino, di dialetto liventino nel pordenonese, e a Marano Lagunare dove \u00e8 nativamente parlato un dialetto veneto arcaico).\nGrammatica.\nFonetica e fonologia.\nDal punto di vista fonologico il friulano si caratterizza in primo luogo per la presenza di un sistema vocalico tonico formato da sette vocali brevi e sette vocali lunghe . Il sistema vocalico atono comprende cinque vocali brevi . Da un punto di vista fonetico \u00e8 da notare che la pronuncia dei fonemi /i/ e /u/ \u00e8 molto pi\u00f9 bassa e centrale che in italiano: /i/ viene pronunciato (come la i nell'inglese big) e /u/ viene pronunciato (come la coppia di vocali oo nell'inglese look).\nIn alcune variet\u00e0 friulane le vocali lunghe si realizzano foneticamente come brevi, mentre in altre varianti ancora subiscono dittongazione (ad es. /\u02c8e\u02d0/ si realizza come [\u02c8ej] e /\u02c8u\u02d0/ si realizza come [\u02c8ow]). La distinzione tra vocali toniche brevi e lunghe d\u00e0 luogo a numerose coppie minime come quelle contenute nella tabella seguente.\nLa seconda caratteristica originale del friulano in ambito romanzo \u00e8 la presenza delle consonanti occlusive palatali e , rese graficamente con i digrammi \"cj\" e \"gj\". Tali occlusive formano coppie minime con le occlusive velari e con le affricate palatali. Per esempio: \"cjoc\" (ubriaco), \"\u00e7oc\" (ceppo) e \"coc\" (uovo). In alcune variet\u00e0 innovatrici, tuttavia, le occlusive palatali sono evolute in affricate postalveolari.\nI fonemi consonantici del friulano sono esposti nella tabella seguente:\nFoneticamente esistono anche le nasali e , che per\u00f2 non hanno valore distintivo in quanto derivano dall'assimilazione del punto di articolazione della consonante seguente. Nei dialetti conservatori, come quelli settentrionali, esistono anche le fricative e con valore fonologico distintivo.\nPer quanto riguarda i processi fonologici, si segnala la desonorizzazione delle occlusive, fricative e affricate in posizione finale assoluta di parola (per esempio \u2192 (grande)). Se la consonante desonorizzata costituisce una coda sillabica semplice ed \u00e8 preceduta immediatamente da una vocale tonica, tale vocale si realizza come lunga (per esempio \u2192 (andato)).\n\u00c8 presente anche l'approssimante palatale (o \"semiconsonante\" o \"semivocale\") , trascritta nell'alfabeto appunto come \"j\".\nParticolarit\u00e0 fonologiche di alcune lettere.\nNella lingua friulana esistono, come fra l'altro in italiano, alcune lettere dell'alfabeto in grado di rappresentare diversi fonemi. Di seguito alcune lettere di questo tipo:\nFenomeni fonetici.\nLa lingua friulana \u00e8 interessata da alcuni fenomeni fonetici generali quali la palatalizzazione del latino \"CA\" e la presenza di localit\u00e0 alloglotte.\nLe consonanti palatali e prepalatali costituiscono uno degli elementi caratterizzanti del friulano comune e dei vari sub-dialetti.\nMorfologia.\nDal punto di vista morfologico, il friulano \u00e8 una lingua flessiva, come le altre lingue romanze.\nMorfologia nominale.\nIl friulano ha due generi grammaticali (maschile e femminile). I nomi maschili terminano solitamente in consonante o in \"-i\", i nomi femminili terminano abitualmente in \"-e\" (ma in numerose variet\u00e0 terminano in \"-a\" e, in pochi dialetti, in \"-o\"). Il femminile si forma aggiungendo una \"\u2013e\" al tema (che solitamente coincide con la forma maschile).\nUn numero limitato di parole maschili ha un corrispondente femminile con una radice diversa. Per esempio: \"pari\" (padre), \"mari\" (madre); \"fradi\" (fratello), \"s\u00fbr\" (sorella).\nIl friulano ha due numeri (singolare e plurale). Per la formazione del plurale, i sostantivi e gli aggettivi si dividono in due grandi classi.\nLa prima, che comprende tutti i nomi femminili e quelli maschili che non rientrano nella seconda classe, forma il plurale in modo sigmatico, cio\u00e8 aggiungendo una \"\u2013s\" al singolare (e, nel caso della formazione del plurale dei noi che al singolare terminano in \"\u2013e\", in alcune variet\u00e0 anche con la modifica di tale vocale finale in altra vocale, come \"\u2013i,\u2013a oppure \u2013o, con la precisazione che tale modifica vocalica viene sempre resa in grafia standard con l'uso della lettera \u2013i\" ).\nLa tabella seguente contiene alcuni esempi di plurali di nomi della prima classe in friulano standard.\nLa seconda classe forma il plurale per palatalizzazione della consonante finale o, addirittura, per sua totale caduta e trasformazione in vocale prossima.\nDi questa classe fanno parte solo nomi maschili che terminano in consonante coronale (concretamente, tutti quelli che terminano in \"vocale + l\" e \"vocale + st\", quasi tutti quelli che terminano in \"vocale + li\", pi\u00f9 un numero limitato di nomi che terminano in \"\u2013t\" e \"\u2013nt\"). La tabella seguente contiene alcuni esempi di plurali di nomi della seconda classe.\nNelle variet\u00e0 che, come il friulano centrale, hanno perso le fricative postalveolari e , le parole maschili e femminili che terminano in rimangono invariate al plurale. Per esempio: \"n\u00e2s\" (naso) \u2192 \"n\u00e2s\" (nasi); \"l\u00fbs\" (luce) \u2192 \"l\u00fbs\" (luci). Nelle variet\u00e0 che conservano tali fonemi, invece, i nomi che terminano in formano il plurale come quelli della prima classe, mentre quelli che terminano in lo formano come quelli della seconda classe. Per esempio: (luce) \u2192 (luci); (naso) \u2192 (nasi).\nEsiste infine un numero limitato di parole con plurale irregolare nella pronuncia. Le pi\u00f9 usate sono \"an\" (anno) \u2192 \"agns\" (anni) e \"bon\" (buono) \u2192 \"bogns\" (buoni): in questi casi la scrittura segue evidentemente la regola del plurale sigmatico, ma la pronuncia ha diverso e specifico valore fonetico.\nAspetti della morfologia pronominale e verbale.\nA differenza di altre lingue neolatine, in friulano i pronomi personali soggetto hanno una forma tonica e una forma atona.\nI pronomi personali soggetto tonici si usano in maniera analoga a quelli delle altre lingue neolatine. I pronomi personali soggetto atoni, invece, sono tipici del friulano e, in forma residuale, di alcuni dialetti galloitalici e veneti. Essi formano parte integrante della voce verbale, di cui esprimono il soggetto, e sono pertanto spesso chiamati \"pronomi in forma clitica\".\nSi usano obbligatoriamente con i modi indicativo, congiuntivo e condizionale. Fatto notevole \u00e8 che nelle frasi affermative il pronome personale soggetto atono \u00e8 proclitico (cio\u00e8 precede il verbo), mentre nelle frasi interrogative e ottative \u00e8 enclitico (cio\u00e8 segue il verbo). Per esempio: \"o v\u00eas\" (avete), \"v\u00easo?\" (avete?), \"vessio!\" (magari avessi!). La tabella seguente riporta la forma dichiarativa e quella interrogativa dell'indicativo presente del verbo \"jessi\" (essere).\nL'uso eventuale del pronome personale soggetto tonico non esclude quello del corrispondente pronome atono. Ad esempio: o soi furlan\" (sono friulano), ma jo o soi furlan\" (io sono friulano); oppure tu s\u00eas trist\" (sei cattivo), ma tu tu s\u00eas trist!\" (tu sei cattivo).\nLa forma interrogativa si associa spesso, nella pronuncia della seconda persona singolare, alla caduta della -s finale che precede il pronome clitico: \"s\u00eastu?\" (sei?) pu\u00f2 essere pronunciato \"\"s\u00e9tu?\" oppure \"f\u00e2stu?\" (fai?) pu\u00f2 essere pronunciato \"f\u00e0tu?\",\" oppure ancora \"crodevistu?\" (credevi?) pu\u00f2 essere pronunciato \"crod\u00e9vitu?\"\nIn friulano i verbi comuni sono suddivisi in quattro coniugazioni, distinte dalla desinenza dell'infinito presente: \"-\u00e2\", \"-\u00ea\", \"-i\", \"-\u00ee\".\nI verbi presentano le forme assertiva, interrogativa e ottativa. La forma interrogativa, che si costruisce in pratica invertendo l'ordine della voce verbale e del pronome personale soggetto atono esiste per i modi indicativo e condizionale. La forma ottativa, che si forma come quella interrogativa, esprime un desiderio o un augurio ed esiste solo per il modo congiuntivo.\nI verbi hanno tempi semplici, monocomposti e bicomposti. Questi ultimi esprimono l'aspetto occasionale o preterintenzionale di un'azione. Ad esempio la frase \u201c\"o ai v\u00fbt fevel\u00e2t cun to fradi\"\u201d significa \u201cmi \u00e8 capitato di parlare con tuo fratello\u201d anche se tradotto letteralmente e parola per parola risulterebbe \u201cho avuto parlato con tuo fratello\u201d. La tabella seguente contiene esempi di tempi semplici, composti e bicomposti in friulano.\nVocabolario comparato.\nTabella di comparazione di alcune lingue neolatine:\nScrittura.\nNel sistema di scrittura \"normalizzata\", adottato ufficialmente dalla Regione Autonoma Friuli-Venezia Giulia con valore ufficiale, e basata principalmente sulla grafia utilizzata dalla Societ\u00e0 Filologica Friulana, resa pi\u00f9 coerente e lievemente modificata, viene utilizzato l'alfabeto latino standard, ma rispetto ad esso troviamo anche la c con la cediglia (\u00e7) recuperata da antiche consuetudini di scrittura in uso nel Friuli, le vocali con l'accento circonflesso e la scrittura \"'s\", utilizzata per rappresentare la \"s\" sonora in inizio parola seguita da vocale, dove normalmente sarebbe sorda.\nTale sistema di scrittura standard fissa solo la corretta ortografia mentre la pronuncia e la dizione \u00e8 lasciata alla libera lettura del parlante in base alla variet\u00e0 da lui parlata: per le sue particolarit\u00e0 questa grafia si pone in modo neutrale rispetto alle varianti locali, permettendo in sostanza ai parlanti di utilizzare in associazione alla grafia standard la loro variante locale orale considerando delle implicite \"regole di pronuncia locale\". In ogni caso tuttavia i parlanti delle varianti orientali risulteranno pi\u00f9 facilitati nella lettura rispetto a quelli delle varianti \"concordiesi\", \"della Bassa\" e a quelli di alcune varianti carniche, dato che queste ultime rispetto alla prima comportano che nella lettura si operi la completa sostituzione di alcune vocali che si trovano in posizione terminale della parola (perlopi\u00f9 nelle desinenze del femminile) e che non sono evidenziate in grafia.\nUn sistema di scrittura alternativo detto \"Faggin-Nazzi\" prevedeva invece l'uso dei segni della grafia slava scientifica, tuttora usata nella romanizzazione del cirillico (soprattutto, la pipetta con \u0161, \u010d, \u017e). Questo sistema di scrittura \u00e8 stato utilizzato nella elaborazione del dizionario Faggin-Nazzi. \u00c8 stato scartato dalla Commissione provinciale nominata per la scelta della grafia normalizzata che prefer\u00ec il sistema di scrittura della societ\u00e0 Filologica friulana, sistema che fu poi corretto e reso pi\u00f9 coerente.\nAltri sistemi di scrittura sono stati adottati in passato soprattutto per ci\u00f2 che concerne la scrittura delle varianti, principalmente in ambito letterario dai singoli poeti e scrittori, basati generalmente sulla \"libera e personale applicazione\" delle regole della fonetica della lingua latina, italiana o, in minor misura, tedesca; all'epoca lingue gi\u00e0 normalizzate ed utilizzata in via esclusiva nel sistema scolastico ed ufficiale. Simili sistemi di scrittura denominati \"scritture fonetiche\" o \"scritture foneticamente corrette\" sono oggi limitati all'ambito poetico e non hanno valore ufficiale, n\u00e9 sono ammessi n\u00e9 finanziati dall'ARLeF, istituzione regionale impegnata a diffondere la grafia normalizzata in ogni ambito della scrittura pubblica.\nA titolo di esempio della differenza possibile tra scrittura standard e scrittura fonetica si riporta il seguente estratto da una poesia di Pier Paolo Pasolini, scritta secondo la grafia originale usata dall'autore (una \"scrittura fonetica\" che riflette la parlata del Friuli concordiese), secondo la grafia standard, e infine tradotto.\nOrigini di alcuni termini friulani.\nLa lingua friulana evidenzia diversi substrati ed influssi di prestito.\nNelle seguenti tabelle vengono riportati alcuni esempi di etimologia riportando per ogni lingua di substrato o di prestito la percentuale stimata di termini lasciati nel vocabolario friulano.\nI residui dell'antica parlata Carnica nell'attuale friulano, oltre che nel lessico, si riscontrano anche nella grammatica ed in particolare nella fonetica friulana. L'antico Carnico \u00e8 responsabile infatti del fonema \"cj\" nel friulano, del mantenimento e rafforzamento della semi-vocale \"j\" dove nel latino la pronuncia era \"i\" e del mutamento del suono \"k\" in \"c dolce\" (scritta nel friulano come \"\u00e7\").\n\u00c8 riscontrabile anche nella metafonesi delle vocali a, e, o, u (che diventano \u00e4,\u00eb,\u00f6,\u00fc) in alcune varianti del friulano carnico\nQueste parlate hanno lasciato il loro segno nella fonetica friulana con il suono \"th\" di alcune varianti alpine occidentali del friulano.\nL'entrata di tanti termini nella lingua friulana \u00e8 dovuta al fatto che, ininterrottamente per circa 1000 anni, i friulani sono stati soggetti a dominazione germanica, e molti popoli germanici si sono stabiliti in Friuli mescolandosi con la popolazione locale (la migrazione pi\u00f9 importante fu quella longobarda, durante la quale migrarono in Friuli oltre 40.000 uomini fra longobardi e sassoni)\nQuesti termini vennero assorbiti dal Friulano per numerose ragioni: sia per effetto \"di contatto\" con le popolazioni slave ad est del Friuli ed in particolare della Slavia friulana, sia a seguito di migrazioni slave nella pianura friulana e veneta, sia sottoforma di substrato in alcune valli della Carnia Orientale e del Canale del Ferro, ove gli slavi si insediarono nell'alto medioevo nell'ambito della grandi migrazioni slave venendo assimilati dal friulano solo nei secoli successivi.\nDal tedesco bavarese vengono tutte le parole riguardanti il campo delle innovazioni tecnologiche del XIX secolo, oltre ai termini che riguardano il campo militare (fire, f\u00e1jar, paif\u00fas...)\nEsempi.\nEsempi di frasi.\nCiao! = \"Mandi!\"\nCiao, come stai? = \"Mandi, cem\u00fbt stastu?\"\nIo sono Giacomo. = \"Jo o soi Jacum.\"\nSono friulano, sono di Udine. = \"O soi furlan, o soi di Udin.\"\nOggi fa proprio caldo! = \"Vu\u00ea al \u00e8 propit cjalt!\"\nCredevi che Giovanni fosse uscito? = \"Crodevistu che Zuan al fos l\u00e2t f\u00fbr/ jess\u00fbt?\"\nDevo proprio andare adesso, ci vediamo. = \"O scugni propit l\u00e2 cum\u00f2, si viod\u00ecn.\"\nRiconoscimento giuridico.\nCon la legge 482/99, che d\u00e0 applicazione all'art. 6 della Costituzione italiana, la lingua friulana \u00e8 riconosciuta e tutelata in quanto lingua propria della \"minoranza linguistica storica friulana\", minoranza riconosciuta e tutelata anche dal Consiglio d'Europa. All'articolo 2 della L. 482/99 in cui sono elencate le 12 minoranze linguistiche tutelate, la lingua ladina (intendendo l'idioma dolomitico) \u00e8 indicata separatamente dalla lingua friulana. Questa legge ha permesso l'attivazione ufficiale dell'insegnamento della lingua friulana nelle scuole.\n\u00c8 attualmente presente nelle province di Gorizia, Udine e Pordenone e in alcuni comuni del Veneto dove dal 1999 \u00e8 riconosciuta come lingua minoritaria storica.\nL'uso della lingua nei rapporti con le istituzioni pubbliche \u00e8 regolato dalla Legge regionale della Regione Autonoma Friuli Venezia Giulia 18 dicembre 2007, n. 29\nSi applicano al friulano l'art. 6 della Costituzione (\"La Repubblica tutela con apposite norme le minoranze linguistiche\") e la Legge n. 482 del 15 dicembre 1999 \"Norme in materia di tutela delle minoranze linguistiche storiche\" che prevede misure di tutela e valorizzazione (uso della lingua minoritaria nelle scuole materne, primarie e secondarie accanto alla lingua italiana, uso da parte degli organi di Comuni, Comunit\u00e0 Montane, Province e Regione, pubblicazione di atti nella lingua minoritaria fermo restando l'esclusivo valore legale della versione italiana, uso orale e scritto nelle pubbliche amministrazioni escluse forze armate e di polizia, adozione di toponimi aggiuntivi nella lingua minoritaria, ripristino su richiesta di nomi e cognomi nella forma originaria, convenzioni per il servizio pubblico radiotelevisivo) in ambiti definiti dai Consigli Provinciali su richiesta del 15% dei cittadini dei comuni interessati o di 1/3 dei consiglieri comunali.\nLa \"Convenzione-quadro per la protezione delle minoranze nazionali\" \u00e8 stata adottata dal Comitato dei Ministri del Consiglio d'Europa a Strasburgo il 1\u00ba febbraio 1995. \u00c8 entrata in vigore il 1\u00ba febbraio 1998 ed \u00e8 stata sottoscritta e ratificata anche dall'Italia. Tutela anche la minoranza linguistica friulana considerata dal Consiglio d'Europa \"minoranza nazionale\". Nella L.r. 18 dicembre 2007 nr. 29 della regione Friuli-Vg, \"norme per la tutela, valorizzazione e promozione della lingua friulana\", all'art. 2 (principi) lettera \u201ce bis\u201d si fa espressamente richiamo alla Convenzione-quadro per la protezione delle minoranze nazionali del Consiglio d'Europa.\nIl friulano viene inoltre studiato nelle universit\u00e0 di Udine, Trieste, Vienna, Monaco, Praga, Mosca, Lubiana e Tokyo.\nNel 2000 l'Universit\u00e0 di Udine \u00e8 stata la prima a istituire, nell'ambito della Facolt\u00e0 di Lingue e Letterature straniere (sede di Gorizia), un Corso di Laurea in Traduttori e interpreti comprendente la lingua friulana, ai sensi della Legge 482/1999.\nApplicazioni pratiche.\nGrazie alla tutela legislativa e ad alcuni finanziamenti negli ultimi anni si \u00e8 visto l'utilizzo del friulano nel campo della cultura e dell'informazione.\nVengono pubblicati il mensile \"La Patrie dal Fri\u00fbl\" e il quindicinale gratuito \"Il Diari\", alcune rubriche in friulano appaiono sul settimanale \"Il Friuli\", sul settimanale \"La Vita Cattolica\" e sul quotidiano \"Messaggero Veneto - Giornale del Friuli\". In tv vengono trasmessi dei programmi d'informazione e di cultura su Telefriuli, Telepordenone e Telemare. Radio Onde Furlane \u00e8 una stazione radio privata che trasmette per il 70% del tempo in friulano e Radio Spazio 103 realizza alcuni programmi in lingua, mentre la Rai regionale trasmette alcune rubriche. Diverse attivit\u00e0 (teatro, gruppi musicali, cinema) vengono realizzate in lingua.\nIn circa il 40% dei comuni della Provincia di Udine la segnaletica \u00e8 bilingue e a partire dal 2004 anche i segnali di indicazione stradale vengono sostituiti con versioni bilingue. Anche la provincia di Gorizia sta adottando la segnaletica bilingue (italiano/friulano) nei comuni friulanofoni e trilingue (italiano/friulano/sloveno) in tutti comuni ove \u00e8 presente anche la minoranza linguistica slovena.\nViene registrata grazie soprattutto all'opera di Pre Toni Beline la traduzione della Bibbia e del Lezionario in Friulano.\nAl di fuori del Friuli, la comunit\u00e0 friulana di Bolzano ha a disposizione degli spazi in friulano nella pagina settimanale dedicata alla comunit\u00e0 ladina sul quotidiano in lingua italiana \"Alto Adige\"."}
{"id": "37975", "revid": "1573940", "url": "https://it.wikipedia.org/wiki?curid=37975", "title": "Eudyptes moseleyi", "text": "Leudipte di Moseley (Eudyptes moseleyi ), noto anche come pinguino crestato di Moseley o pinguino saltarocce di Moseley, \u00e8 un uccello della famiglia Spheniscidae.\nTassonomia.\nIl pinguino saltarocce di Moseley \u00e8 talora classificato come una sottospecie di \"Eudyptes chrysocome\" ma le due entit\u00e0 differiscono per caratteristiche vocali e genetiche.\nDistribuzione e habitat.\nOceano Atlantico meridionale (Tristan da Cunha e isola Gough), Oceano Indiano meridionale (isola Amsterdam e isola Saint-Paul)."}
{"id": "37978", "revid": "1534511", "url": "https://it.wikipedia.org/wiki?curid=37978", "title": "Interazione elettrodebole", "text": "In fisica l'interazione elettrodebole \u00e8 il risultato dell'unificazione di due delle quattro interazioni fondamentali della natura: l'elettromagnetismo e l'interazione debole.\nAnche se queste due forze sembrano molto diverse alle energie della vita quotidiana, sopra l'energia di unificazione, dell'ordine di 102 GeV, la teoria elettrodebole le modellizza come due aspetti differenti della stessa forza.\nStoria.\nDopo che l'esperimento di Wu scopr\u00ec la violazione della parit\u00e0 nell'interazione debole, inizi\u00f2 la ricerca di un modo per mettere in relazione le interazioni debole ed elettromagnetica. Estendendo il lavoro del suo relatore di dottorato Julian Schwinger, Sheldon Lee Glashow introdusse dapprima due diverse simmetrie, una chirale e una achirale, e le combin\u00f2 in modo che la loro simmetria complessiva non venisse rotta. Questo non produsse una teoria di gauge rinormalizzabile e, non essendo noto alcun meccanismo spontaneo di rottura della simmetria di gauge, questa doveva essere rotta manualmente; tuttavia il procedimento predisse una nuova particella, il bosone Z, che per\u00f2 ricevette poca attenzione poich\u00e9 non corrispondeva a nessuna scoperta sperimentale.\nNel 1964, Abdus Salam e John Clive Ward ebbero la stessa idea, ma predissero un fotone senza massa e tre bosoni di gauge massicci con una simmetria rotta manualmente. Pi\u00f9 tardi, intorno al 1967, mentre studiava la rottura spontanea di simmetria, Steven Weinberg trov\u00f2 un insieme di simmetrie che predicevano un bosone di gauge neutro e senza massa. Sebbene inizialmente le scart\u00f2 in quanto ritenute inutili, si rese conto in seguito che le sue simmetrie producevano la forza elettrodebole e procedette a predire masse approssimative per i bosoni \"W+\", \"W-\" e \"Z0\" . Inoltre, sugger\u00ec che questa nuova teoria fosse rinormalizzabile. Nel 1971, Gerardus 't Hooft dimostr\u00f2 che le simmetrie di gauge spontaneamente rotte sono rinormalizzabili anche con bosoni di gauge massicci.\nGrazie ai loro contributi all'elaborazione della teoria elettrodebole, a Sheldon Glashow, Abdus Salam e Steven Weinberg fu assegnato il premio Nobel per la fisica nel 1979.\nLe prove sperimentali arrivarono nel 1983, quando al CERN di Ginevra si osservarono i bosoni W e Z, e nel 2012, quando si osserv\u00f2 il bosone di Higgs, la particella responsabile dell'omonimo meccanismo. Queste due scoperte sono state premiate con il premio Nobel per la fisica nel 1984 e nel 2013.\nDescrizione.\nSecondo la teoria elettrodebole, a energie molto elevate, presenti per pochi istanti dopo il Big Bang, l'universo possiede quattro campi di gauge vettoriali relativi a un'unica forza elettrodebole, espressi da quattro bosoni di gauge privi di massa accoppiati a un campo scalare detto campo di Higgs. Al di sotto di un certo livello di energia il campo di Higgs, a causa della sua instabilit\u00e0, subisce una rottura spontanea di simmetria che produce tre bosoni di Goldstone, i quali vengono assimilati da tre dei quattro campi elettrodeboli fornendo loro la massa (meccanismo di Higgs). I tre campi massivi diventano i bosoni W e Z dell'interazione debole, mentre il quarto conserva le caratteristiche iniziali ancora presenti nell'universo attuale ed \u00e8 il campo privo di massa del fotone responsabile dell'elettromagnetismo.\nFormulazione matematica.\nMatematicamente, l'elettromagnetismo e le interazioni deboli sono unificate in un campo di Yang-Mills con SU(2) \u00d7 U(1) come gruppo di gauge, che descrive formalmente le operazioni che possono essere applicate ai campi di gauge elettrodeboli senza cambiare la dinamica del sistema. Questi campi sono formula_1, formula_2, e formula_3 (i cosiddetti campi di isospin debole) e il campo dell'ipercarica debole formula_4. Questa invarianza prende il nome di simmetria elettrodebole.\nI generatori di SU(2) e U(1) si chiamano rispettivamente isospin debole (indicato con formula_5) e ipercarica debole (formula_6). Questi daranno origine ai bosoni di gauge che mediano le interazioni elettrodeboli \u2013 i tre bosoni dell'isospin debole (formula_1, formula_2, e formula_3), e il bosone formula_4 dell'ipercarica debole, tutti \"inizialmente\" privi di massa. Questi non sono campi fisici, e sono precedenti alla rottura spontanea di simmetria e al correlato meccanismo di Higgs.\nNel modello standard, i bosoni W e Z, e il fotone, sono prodotti attraverso la rottura spontanea della simmetria elettrodebole formula_11 in formula_12 causata dal meccanismo di Higgs, un fenomeno che altera \"spontaneamente\" la realizzazione della simmetria e riorganizza i gradi di libert\u00e0.\nLa carica elettrica ha origine come una particolare combinazione lineare di formula_6 (ipercarica debole) e della terza componente dell'isospin debole: che non si accoppia con il bosone di Higgs. Ci\u00f2 significa che il campo di Higgs e quello elettromagnetico non si influenzano a vicenda al livello delle interazioni fondamentali (il cosiddetto \"tree-level\"), mentre ogni altra combinazione dell'ipercarica e dell'isospin debole deve interagire con l'Higgs. Questa provoca un'apparente separazione tra la forza debole, che interagisce con l'Higgs, e l'elettromagnetica che non ci interagisce. Matematicamente, la carica elettrica \u00e8 una combinazione lineare dell'ipercarica debole e dell'isospin debole, nello specifico:\nIl gruppo di simmetria dell'elettromagnetismo, formula_12, \u00e8 definito come il gruppo generato da questa particolare combinazione lineare e la simmetria che descrive non viene rotta, siccome il fotone non interagisce direttamente con l'Higgs.\nLa sopracitata rottura spontanea di simmetria fa s\u00ec che i bosoni formula_3 e formula_4 si uniscano per produrre due bosoni fisici distinti con masse diverse: il bosone e il fotone (),\ndove formula_19 \u00e8 l'angolo di Weinberg. Gli assi che rappresentano le particelle sono state essenzialmente ruotate, nel piano (formula_3, formula_4), di una quantit\u00e0 pari all'angolo di Weinberg. Questo introduce anche una discrepanza tra la massa della particella e quella dei (indicate rispettivamente con formula_22 e formula_23),\nI bosoni formula_1 e formula_2, a loro volta, possono essere combinati per produrre i bosoni carichi massivi :\nLagrangiana.\nPrima della rottura della simmetria elettrodebole.\nLa lagrangiana per le interazioni elettrodeboli \u00e8 divisa in quattro parti prima della rottura spontanea di simmetria,\nIl termine formula_29 descrive l'interazione tra i tre bosoni vettoriali W e il bosone vettore B, \ndove formula_31 (formula_32) e formula_33 sono tensori di \"field strength\" per i campi di gauge dell'isospin debole e dell'ipercarica debole.\nformula_34 \u00e8 il termine cinetico per i fermioni del modello standard. L'interazione dei bosoni di gauge con i fermioni dipende dalla derivata covariante di gauge,\ndove il pedice formula_36 implica una somma sulle tre generazioni dei fermioni; formula_37, formula_38 e formula_39 sono i campi dei quark: rispettivamente il doppietto up-down levogiro, il singoletto up destrogiro, e il singoletto down destrogiro; infine formula_40 e formula_41 sono rispettivamente il doppietto elettronico levogiro e il singoletto elettronico destrogiro. La notazione slash di Feynman, formula_42, denota la contrazione del quadrigradiente con le matrici gamma di Dirac, definita come\ne la derivata covariante (senza il campo di gauge del gluone dell'interazione forte) \u00e8 definita come\nQui formula_45 \u00e8 l'ipercarica debole e formula_46 sono le componenti dell'isospin debole.\nIl termine formula_47 descrive il campo di Higgs formula_48 e le sue interazioni con s\u00e9 stesso e con i bosoni di gauge,\ndove formula_50 \u00e8 il valore di aspettazione del vuoto.\nIl termine formula_51 descrive l'interazione di Yukawa con i fermioni, \ne genera le loro masse, manifeste quando il campo di Higgs acquisisce un valore di aspettazione del vuoto non nullo. Le formula_53 sono matrici associate all'accoppiamento di Yukawa.\nDopo la rottura della simmetria elettrodebole.\nI termini della lagrangiana vengono riorganizzati quando il bosone di Higgs acquisisce un valore di aspettazione non nullo dettato dal potenziale del paragrafo precedente. Come conseguenza di questa riscrittura, la rottura di simmetria diventa manifesta. Nella storia dell'universo, si crede che questo sia accaduto poco dopo il Big Bang caldo, quando l'universo aveva una temperatura equivalente a circa (prendendo in considerazione il modello standard).\nLa lagrangiana \u00e8 descritta meglio se viene separata nei seguenti termini:\nIl termine cinetico formula_55 contiene tutti i termini quadratici della lagrangiana, che comprendono i termini dinamici (le derivate parziali) e i termini di massa (mancanti nella lagrangiana prima della rottura di simmetria)\ndove la somma corre su tutti i fermioni della teoria (quark e leptoni), e i campi formula_57, formula_58, formula_59, e formula_60 sono dati da\ndove 'formula_62' va sostituito con uno dei campi (formula_63, formula_64, formula_65), e formula_66 con le costanti di struttura del gruppo di gauge associato al campo scelto.\nLe componenti di corrente neutra formula_67 e di corrente carica formula_68 contengono le interazioni tra i fermioni e i bosoni di gauge,\ndove formula_70 La corrente elettromagnetica formula_71 \u00e8\ndove formula_73 sono le cariche elettriche dei fermioni. La corrente debole neutra formula_74\u00e8\ndove formula_76 sono gli isospin deboli dei fermioni.\nLa parte di corrente carica \u00e8 data da\ndove formula_78 \u00e8 il singoletto di neutrino destrorso, e formula_79 \u00e8 la matrice CKM che determina il mescolamento tra gli autostati di massa e quelli deboli dei quark.\nformula_80 contiene i termini di auto-interazione dell'Higgs a tre e quattro punti,\nformula_82 contiene le interazioni tra Higgs e i bosoni vettori di gauge,\nformula_84 contiene le auto-interazioni dei bosoni gauge a tre punti,\nmentre formula_86 contiene le autointerazioni a quattro punti,\nInfineformula_88 contiene le interazioni di Yukawa tra i femioni e il campo di Higgs,"}
{"id": "37981", "revid": "6923", "url": "https://it.wikipedia.org/wiki?curid=37981", "title": "Ora", "text": "L'ora (indicata con h, dal latino \"hora\") \u00e8 un'unit\u00e0 di misura del tempo pari a 3\u00a0600 secondi, ovvero a 60 minuti. Un giorno \u00e8 composto da 24 ore. In un giorno ci sono 1440 minuti.\nL'ora non \u00e8 un'unit\u00e0 di misura del SI, ma ne \u00e8 accettato l'uso con il SI.\nConcezione delle ore.\nAnticamente la suddivisione del tempo in ore aveva un valore pi\u00f9 qualitativo che quantitativo, nel senso che ad esse venivano attribuiti dei contenuti archetipici, corrispondenti a determinati fatti o azioni da intraprendere.\nI Caldei ad esempio associavano ogni ora del giorno ad un pianeta, che ne determinava la qualit\u00e0: tale associazione rendeva una certa ora adatta ad una specifica preghiera, o ad un culto verso un particolare dio; vi erano pianeti che sovrintendevano agli affari, altri ai sentimenti, e cos\u00ec via. La vita dei fedeli veniva scandita con un sistema di rapida successione di diverse possibili attivit\u00e0 a seconda del trascorrere delle ore.\nQuesta tradizione si \u00e8 mantenuta nelle discipline come l'astrologia e la magia che tengono conto del calcolo planetario delle ore, per stabilire azioni o rituali da compiere in corrispondenza di esse secondo il principio dell'analogia o della sincronicit\u00e0. Da questo significato dell\"ora\" deriva il termine \u00aboroscopo\u00bb, che vuol dire propriamente \u00ableggere l'ora\u00bb."}
{"id": "37987", "revid": "1272592", "url": "https://it.wikipedia.org/wiki?curid=37987", "title": "Ibadan", "text": "Ibadan \u00e8 la seconda citt\u00e0 della Nigeria per popolazione, e la capitale dello stato di Oyo. Ha una popolazione di circa 3.600.000 abitanti. Le industrie locali includono quelle agro-alimentari e le manifatture del tabacco.\nIbadan fu fondata dagli Yoruba nel 1750. Divenne un quartier generale militare Yoruba nel 1929 e fin\u00ec sotto il controllo britannico nel 1893 come parte del Protettorato del Delta del Niger.\nFu la sede della prima universit\u00e0 nigeriana, l'Universit\u00e0 di Ibadan che fu fondata nel 1948 come sede distaccata dell'Universit\u00e0 di Londra. Vicino ad essa si trova l\"'International Institute for Tropical Agriculture\".\nIbadan ha uno stadio della capacit\u00e0 di 40.000 spettatori e una squadra di calcio professionista, la 3SC Footbal club. Originari della citt\u00e0 sono i calciatori Mutiu Adepoju e Peter Olayinka.\nLe maggiori industrie della zona sono la Afprint Nig, Africola, Globacom, NTC Ibadan, Nigeria breweries, Coca Cola breweries, Nigeria Tobacco Company, West Africa Print.\nTra le stazioni televisive e radiofoniche, le maggiori sono NTA Ibadan, Galaxy Television Ibadan, Oyo state Television, Bcos, Fm Ibadan, Radio Nigeria Ibadan.\nA Ibadan \u00e8 stata ultimamente fondata una nuova universit\u00e0, la \"City University Ibadan\".&lt;br&gt; \nIbadan ha un aeroporto internazionale, ed \u00e8 collegata attraverso il servizio ferroviario con Lagos e con Kano."}
{"id": "37988", "revid": "119799546", "url": "https://it.wikipedia.org/wiki?curid=37988", "title": "Port Harcourt", "text": "Port Harcourt (in lingua igbo \"\u1ee4\u0301gw\u1ee5\u0301 \u1ecc\u0301ch\u00e1\"), nota informalmente anche come \"Garden City\", \u00e8 una citt\u00e0 della Nigeria, posta nella zona del Delta del Niger. Si affaccia sul fiume Bonny. Ha una popolazione di 1.320.214 abitanti (2007) e una superficie complessiva di 186\u00a0km\u00b2.\n\u00c8 la capitale amministrativa dello stato di Rivers, e vi hanno sede due universit\u00e0. L'attuale governatore \u00e8 Peter Odili, del People's Democratic Party (PDP).\nStoria.\nLa citt\u00e0 fu fondata nel 1913 dagli inglesi, che la battezzarono \"Port Harcourt\" in onore di Lewis Vernon, visconte di Harcourt e segretario di stato per le colonie dal 1910 al 1915. L'insediamento doveva fungere da porto per l'esportazione del carbone estratto nelle miniere di Enugu e trasportato lungo il fiume Bonny. Durante la prima guerra mondiale divenne una base per le operazioni militari contro il vicino Camerun tedesco.\nCon la scoperta del petrolio nel 1956, Port Harcourt divenne un porto petrolifero, da qui infatti part\u00ec la prima petroliera dalla Nigeria. Successivamente, grazie agli introiti del greggio, la citt\u00e0 pot\u00e9 arricchirsi di nuove infrastrutture e edifici. Durante la guerra civile nigeriana la citt\u00e0 entr\u00f2 a far parte della neonata Repubblica del Biafra, tuttavia il 19 maggio 1968 essa fu riconquistata dalle truppe federali nigeriane. Dopo la fine del conflitto Port Harcourt vide la sua popolazione crescere in maniera vertiginosa grazie all'industria petrolifera. Sorsero cos\u00ec le numerose bidonville abusive che ancora oggi circondano la citt\u00e0.\nEconomia.\nPort Harcourt \u00e8 un importante centro industriale e commerciale. Vi hanno sede numerose attivit\u00e0 economiche (in gran parte gestite da multinazionali), soprattutto collegate all'attivit\u00e0 di estrazione del petrolio. Vi hanno sede le principali raffinerie della Nigeria. Oltre al petrolio, l'economia della citt\u00e0 \u00e8 legata alla pesca.\nAmbiente urbano.\nL'espansione della citt\u00e0 a scapito dell'ambiente naturale circostante \u00e8 costante; non viene applicato consistentemente alcun piano regolatore. L'edilizia abusiva \u00e8 molto diffusa. Questa crescita disorganizzata dell'area urbana, e in particolare l'assenza di un sistema di drenaggio e fognario organico, ha comportato nel tempo numerosi problemi sanitari e fenomeni di inondazioni. Le principali zone residenziali sono G.R.A phases 1-5, Abuloma, Amadi-ama, Amadi Flats, Borokiri, Rumodara, Presidential Housing Estate, Rumibekwe Housing Estate ed Elekoia Estate, mentre l'attivit\u00e0 industriale si concentra nella zona di Trans Amadi.\nIl sistema di grandi strade e ponti realizzato per facilitare il traffico automobilistico fallisce in gran parte il proprio scopo a causa del pessimo livello di manutenzione. I semafori sono spesso fuori servizio per mancanza di alimentazione.\nInoltre sorgono attorno a Port Harcourt numerosi villaggi come Obiafu, Ebocha, Obrikom e tanti altri, dove spesso vengono a mancare le materie di prima necessit\u00e0 come acqua potabile ed elettricit\u00e0. Le strade di comunicazione tra i villaggi sono spesso ai limiti dell'impraticabilit\u00e0 a causa della scarsa condizione di manutenzione in cui sono tenute dalle autorit\u00e0 e per la mancanza di impianti di illuminazione pubblica lungo le strade.\nL'area metropolitana di Port Harcourt include Port Harcourt City, Obio/Akpor, Eleme e Oyigbo.\nMonumenti e luoghi d'interesse.\nFra le principali attrazioni turistiche di Port Harcourt si possono citare il parco Isaac Boro, la Port Harcourt Tourist Beach, e l'Isaka Holiday Resort.\nReligione.\nLa citt\u00e0 \u00e8 un importante centro del culto pentecostale, e ospita numerose chiese (incluse chiese cattoliche, anglicane e di altri riti protestanti)."}
{"id": "37989", "revid": "2106173", "url": "https://it.wikipedia.org/wiki?curid=37989", "title": "Kano", "text": "Kano \u00e8 una citt\u00e0 della Nigeria, capitale amministrativa dell'omonimo stato e maggiore citt\u00e0 della Nigeria settentrionale, con una popolazione di 3.848.885 abitanti (2007).\nLa citt\u00e0 \u00e8 composta da diversi quartieri fra i quali il quartiere industriale di Bompai e la citt\u00e0 vecchia completamente cintata con edifici in creta.\nL'economia \u00e8 basata sulla produzione di arachidi, pellame e cotone. Nella citt\u00e0 si trova anche un florido mercato agricolo e del bestiame.\nVi si trova inoltre il \"Kano State Institute for Higher Education\".\nStoria.\nPrima della creazione della nazione nigeriana, Kano era uno dei sette regni Hausa fondato approssimativamente nell'anno 900. Tra i sette regni, vi era una stretta connessione di attivit\u00e0 economiche particolarmente fiorenti a Rano e Kano, quest'ultimo era inoltre un importante mercato transahariano e soprannominata \"Capo dell'Indaco\", nelle pianure circostanti vi si coltivava il cotone che veniva tinto, tessuto e spedito negli altri regni.\nSecondo gli archivi di Kano, il trentasettesimo Sarkin Kano (Re di Kano) fu Mohammed Sharef (1703-1731). Il suo successore, Kumbari dan Sharefa (1731-1743), si impegn\u00f2 in una serie di duri scontri con la popolazione nomade e islamica dei fulani. Nel 1903 il territorio venne conquistato dagli inglesi.\nIl contenzioso di Kano.\nNella citt\u00e0 nel 1996 fu condotta una sperimentazione umana su bambini durante una epidemia di meningite meningococcica, a seguito di ci\u00f2 si \u00e8 determinato uno scandalo giudiziario che ha visto coinvolta la multinazionale farmaceutica Pfizer responsabile della sperimentazione condotta.\nAttentato all'Universit\u00e0 Bayero.\nIl 29 aprile 2012 un commando armato ha aperto il fuoco sui giovani che assistevano a una messa in un auditorium all'interno dell'Universit\u00e0 Bayero, causando venti morti e decine di feriti gravi. Dell'attacco \u00e8 fortemente indiziato il gruppo islamico Boko Haram, gi\u00e0 responsabile di numerose violenze nel paese.\nAmministrazione.\nL'area di Kano comprende 6 local government area:"}
{"id": "37990", "revid": "6923", "url": "https://it.wikipedia.org/wiki?curid=37990", "title": "Tapping", "text": "Il tapping \u00e8 una tecnica chitarristica e bassistica; \u00e8 tecnica propria di un tipo di cordofono, chiamato beatrax, una grossa chitarra che porta due cordiere sovrapposte o anche tre cordiere. Il tapping consiste nell'utilizzare la mano \"ritmica\" (destra per i destrimani, sinistra per i mancini) per suonare delle note (note legate) direttamente sulla tastiera, generalmente usata per suonare intervalli molto larghi, altrimenti molto difficili da eseguire. Sul beatrax il tapping viene ottenuto direttamente dalla mano sinistra per pressione sui tasti.\nStoria.\nRoy Smeck us\u00f2 il tapping su un ukulele nel film Club house Party nel 1932. Jimmie Webster la us\u00f2 negli anni cinquanta e nel 1952 scrisse il metodo 'Touch Method for Electric and Amplified Spanish Guitar'. Webster era uno studente del costruttore di pickup Harry DeArmond, che svilupp\u00f2 la tecnica del tapping come dimostrazione della sensibilit\u00e0 dei suoi pickup. Ma la tecnica era nota e occasionalmente usata negli anni cinquanta e sessanta da altri chitarristi come Barney Kessel, Merle Travis, Mark Laughin e persino prima da Tal Farlow. Dave Bunker nel 1960 suon\u00f2 in tapping con la sua particolare chitarra Duo-Lectar nel programma tv \"Jubilee U.S.A.\". Notevole la tecnica sviluppata, da autodidatta, dall'italiano Vittorio Camardese, che mostra l'uso percussivo di un primigenio tapping su chitarra acustica in un filmato della trasmissione Rai \"chitarra amore mio\" del 1965.\nAcquist\u00f2 enorme popolarit\u00e0 negli anni settanta e ottanta con Eddie van Halen (il quale codific\u00f2 la tecnica gi\u00e0 sperimentata da Harvey Mandel e Steve Hackett, chitarrista dei Genesis). Per quanto riguarda la musica rock, probabilmente la prima traccia dove viene utilizzato il tapping risale al 1971 nell'album dei Genesis \"Nursery Cryme\". Steve Hackett infatti utilizz\u00f2 il tapping nei brani \"The Return of the Giant Hogweed\" e \"The Musical Box\", ripreso poi dal suo dichiarato estimatore Brian May nel 1973 nell'omonimo album dei Queen con \"Modern Times Rock'n'Roll\" e nell'album \"News of the World\" con il brano \"It's Late\". Negli stessi anni Harvey Mandel sperimentava con la tecnica, come per esempio sull'album Shangrenade del 1973. Frank Zappa sperimenta il tapping col plettro (da lui definita come \"bulgarian bagpipe technique\" nell'album One size fits all nel 1976 sul brano Inca Roads.\nLa prima volta che si vide sulla televisione italiana una tecnica del genere su una chitarra classica fu sul format del 1965 \"Chitarra amore mio\" presentato da Arnoldo Fo\u00e0. L'ospite musicista Vittorio Camardese, all'epoca radiologo di Roma con la passione della musica ed autodidatta, present\u00f2 due brani: un mambo e lo standard jazz All of Me. Camardese dimostr\u00f2 al di l\u00e0 del suo studio da autodidatta una grande padronanza dello strumento nonch\u00e9 una grande musicalit\u00e0 e ritmicit\u00e0. Il tapping \u00e8 ormai entrato nel vocabolario musicale di ogni chitarrista, ed \u00e8 normale incontrare musicisti che facciano uso di pi\u00f9 dita per il tapping.\nLa versione pi\u00f9 virtuosistica \u00e8 il tapping a otto dita, che consiste appunto nell'usare tutte e quattro le dita della mano destra, combinandole ovviamente con le quattro della mano sinistra: tra gli utilizzatori pi\u00f9 celebri di questa tecnica citiamo Buckethead, Jennifer Batten, Chris Broderick, Randy Rhoads, Stanley Jordan, Adam Fulara, Enver Izmailov, Herman Li, Emppu Vuorinen, Warren Cuccurullo, Steve Vai, TJ Helmerich e lo stesso Eddie van Halen. \u00c8 possibile usare la tecnica del tapping con un dito della mano destra o pi\u00f9 dita. \u00c8 possibile utilizzare anche il plettro al posto del dito, creando un suono pi\u00f9 metallico, secco e veloce. Per rendere lo stile pi\u00f9 legato (senza una netta separazione tra una nota e l'altra) si utilizza la tecnica di hammer-on e pull-off.\n\u00c8 inoltre possibile eseguire dei bending sulla nota su cui si effettua il tapping: un chitarrista che us\u00f2 in modo molto efficace questo particolare espediente \u00e8 Vito Bratta. Un esempio di tapping con bending lo si pu\u00f2 sentire sull'assolo della canzone \"Wait\" del gruppo di Bratta, la hair metal band White Lion. In realt\u00e0 ormai non si pu\u00f2 parlare di tapping senza riconoscere l'apporto dato da strumenti appositamente dedicati a questa tecnica. Sebbene siano molto meno conosciuti della chitarra o del basso elettrico, nel Chapman Stick (che arriva fino a 12 corde nel modello Grand Stick), nella Warr Guitar (fino a 14 corde), nella Mobius Megatar, nella Box Guitar e nella Solene Guitar la tecnica si estende arrivando a coinvolgere tutte e dieci le dita delle mani.\nUno dei gruppi che ha consentito a questi strumenti di arrivare al grande pubblico \u00e8 senz'altro quello dei King Crimson, il cui bassista Tony Levin (prima con Peter Gabriel) utilizza con successo il Chapman Stick per costruire linee di basso e supportare con la parte dedicata agli acuti gli intrecci chitarristici di Robert Fripp e Adrian Belew. Trey Gunn, parte dei King Crimson in diversi progetti, ha introdotto nel gruppo la Warr Guitar introducendo un punto di vista diverso nell'utilizzo di questo tipo di strumenti la cui classificazione accademica dovrebbe essere quella di \"cordofoni a percussione\", o meglio \"elettrofoni\", dal momento che necessitano di pick-up per essere amplificati. Tra gli esponenti pi\u00f9 significativi di questa tecnica troviamo Jim Lampi, Ron Baggerman, Andr\u00e9 Pelat, Guillermo Cides e non raramente Joe Satriani il cui brano \"Day at the beach\" \u00e8 cos\u00ec eseguito ma non \u00e8 raro al giorno d'oggi trovare stickisti o warr-chitarristi anche in gruppi meno noti o in proposte solistiche."}
{"id": "37991", "revid": "122733161", "url": "https://it.wikipedia.org/wiki?curid=37991", "title": "Benin City", "text": "Benin City (in yoruba: \u00ccl\u00fa Benin) \u00e8 una citt\u00e0 della Nigeria, capitale dello stato di Edo. \u00c8 un porto sul fiume Benin ed \u00e8 il centro dell'industria nigeriana della gomma, ma anche della lavorazione delle noci di palma per ottenerne quell'olio che \u00e8 tutt'oggi una delle pi\u00f9 importanti industrie tradizionali. In citt\u00e0 il fenomeno della prostituzione e della tratta delle donne per fini sessuali \u00e8 di rilevante importanza, specie quella rivolta all'Italia, e per questo Benin City \u00e8 uno dei luoghi da cui proviene il maggior numero di ragazze coinvolte nel traffico di prostitute internazionale.\nStoria.\nBenin fu la capitale del Regno del Benin, che fior\u00ec a partire dal XIV fino al XVII secolo. Purtroppo non rimane alcuna traccia delle strutture ammirate all'epoca dai viaggiatori europei e appartenute al \"Grande Benin\". Dopo che Benin fu visitata dai Portoghesi attorno al 1485, divenne ricca tra il XVI e il XVII secolo grazie alla vendita di schiavi agli Europei, trasportati con navi olandesi e portoghesi, e grazie all'esportazione di alcuni prodotti tropicali. La costa attorno a Benin era conosciuta come la Costa degli Schiavi. All'inizio del XVI secolo l'Oba invi\u00f2 un ambasciatore a Lisbona, e il re del Portogallo mand\u00f2 dei missionari cristiani in Benin. Alcuni abitanti del Benin potevano ancora parlare un pidgin portoghese alla fine del XIX secolo.\nLa citt\u00e0 e il regno di Benin declinarono a partire dal 1700, con il crollo del commercio di schiavi europeo, ma ebbero nuova vitalit\u00e0 con lo sviluppo del commercio con gli Europei dei prodotti derivati dalla palma. Per preservare l'indipendenza del Benin, a poco a poco l'Oba band\u00ec l'esportazione di beni dal paese, finch\u00e9 il commercio si concentr\u00f2 sui soli derivati della palma.\nDurante la \"spedizione punitiva\" del 1897, una forza britannica di 1.200 uomini, sotto il comando dell'Ammiraglio Sir Harry Rawson, conquist\u00f2 e bruci\u00f2 la citt\u00e0, distruggendo la maggior parte dei tesori artistici del Regno e disperdendo il poco che rimaneva. I ritratti, i busti e le sculture create in ferro, scolpite nell'avorio e specialmente in ottone (chiamato convenzionalmente bronzo) prodotte in Benin sono ora in mostra all'interno di musei sparsi per il mondo.\nDopo la caduta del Regno del Benin nel 1897, i Britannici staccarono la provincia di Warri per punire l'Oba del Benin e diminuire il suo potere imperiale. La monarchia del Benin fu restaurata nel 1914, anche se il potere reale era nelle mani dell'amministrazione coloniale della Nigeria.\nArte.\nBenin divenne la capitale artistica della Nigeria intorno al XIII secolo ereditandone il ruolo, la tradizione e lo stile da If\u00e9. L'arte apparve generalmente un'espressione e manifestazione di corte. Oltre alle maschere, alle teste, alle placche celebrative bronzee, l'arte della citt\u00e0 produsse sculture animali, gong e maschere in avorio, zanne decorate con scene raffiguranti le imprese dei sovrani, teste di legno.\nL'evoluzione stilistica innescata dai primi del Cinquecento, segu\u00ec le tappe dapprima di un gusto realistico, e poi intorno alla met\u00e0 del Seicento evidenzi\u00f2 una fase detta di decadenza caratterizzata da teste di maggiore dimensione, dalle placche decoranti i palazzi di corte e raffiguranti avvenimenti fondamentali della citt\u00e0, e dall'introduzione delle zanne in avorio. Le teste di questo periodo rappresentarono i vari \"oba\" e apparvero pi\u00f9 complesse di quelle precedenti. La terza fase si contraddistinse per forme pi\u00f9 stereotipate e l'eccesso di elementi decorativi. Accanto all'arte di corte esisteva anche un'arte popolare, che per\u00f2 avendo utilizzato soprattutto il legno, si \u00e8 quasi completamente perduta nel corso del tempo. Una saldatura tra le due arti fu costituita dalle lavorazioni di avorio, che derivavano da una tradizione tribale.\nIstruzione.\nL'University of Benin ha sede nella citt\u00e0.\nInfrastrutture e trasporti.\nLa citt\u00e0 \u00e8 servita da una struttura aeroportuale, l'aeroporto di Benin, che la collega con altri aeroporti nel territorio nazionale."}
{"id": "37992", "revid": "834", "url": "https://it.wikipedia.org/wiki?curid=37992", "title": "Bobby Pearce", "text": ""}
{"id": "37993", "revid": "834", "url": "https://it.wikipedia.org/wiki?curid=37993", "title": "Henry Robert Pearce", "text": ""}
{"id": "38011", "revid": "767487", "url": "https://it.wikipedia.org/wiki?curid=38011", "title": "Aoste", "text": "Aoste \u00e8 un comune francese di 2.501 abitanti situato nel dipartimento dell'Is\u00e8re nella regione dell'Alvernia-Rodano-Alpi.\nCucina.\nQui si produce il \"Jambon Aoste\" originariamente \"Jambon d'Aoste\", una delle pi\u00f9 accreditate marche di prosciutto crudo francese (questo prosciutto crudo non deve essere confuso con il prosciutto crudo Valle d'Aosta Jambon de Bosses che si fregia della Denominazione di origine protetta dal marchio europeo e che viene prodotto in bassissime quantit\u00e0)."}
{"id": "38012", "revid": "2208340", "url": "https://it.wikipedia.org/wiki?curid=38012", "title": "Jinmu", "text": "Conosciuto anche come Kamu-yamato-iwarebiko no mikoto (), secondo gli antichi scritti storici \"Kojiki\" e \"Nihongi\" fu il primo imperatore del Giappone.\nBiografia.\nIl suo nome alla nascita era Hokohohodemi no mikoto () o Sano no mikoto. Il titolo cinese Jinmu gli fu dato tra il 762 e il 764.\nNel mito, egli nacque nella provincia di Hy\u016bga, oggi prefettura di Miyazaki. Era il quarto figlio di Ugiyafukiaezu, il cui padre era nipote della dea Amaterasu. Jinmu conquist\u00f2 Yamato, Honsh\u016b, oggi prefettura di Nara, e ascese al trono. Il secondo imperatore, Suizei, fu uno dei suoi figli."}
{"id": "38014", "revid": "5", "url": "https://it.wikipedia.org/wiki?curid=38014", "title": "Bulsan", "text": ""}
{"id": "38015", "revid": "301156", "url": "https://it.wikipedia.org/wiki?curid=38015", "title": "Benin", "text": "Il Benin (: ; in francese ), ufficialmente Repubblica del Benin, \u00e8 uno Stato dell'Africa occidentale, precedentemente conosciuto con il nome di Dahomey. Si affaccia a sud sul Golfo del Benin, dove la costa misura circa , confina a ovest con il Togo, a est con la Nigeria e a nord con Burkina Faso e Niger. Non va confuso con il Regno del Benin, conosciuto anche come Regno di Edo, che \u00e8 oggi scomparso e che ebbe origine nella zona a ovest del delta del fiume Niger. Di tale regno rimane ai giorni nostri lo Stato di Edo, che fa parte della Repubblica Federale della Nigeria e ha per capitale Benin City.\nIl Benin \u00e8 una repubblica presidenziale; l'attuale presidente \u00e8 Patrice Talon. La capitale \u00e8 Porto-Novo, ma la sede del governo \u00e8 Cotonou. \u00c8 Stato membro dell'ECOWAS.\nLa lingua ufficiale \u00e8 il francese.\nNome.\nIl nome \"Benin\" ha attinenza con il Regno del Benin e con Benin City, dalle quali prese il nome il golfo su cui l'odierno Benin si affaccia. Il nome \"Dahomey\" fu cambiato nel 1975 in quello di Repubblica Popolare del Benin, che fu scelto per la sua neutralit\u00e0, visto che nel paese convivono pi\u00f9 di cinquanta differenti gruppi linguistici e quasi altrettante etnie. Il nome \"Dahomey\" era quello dell'antico regno Fon, e fu ritenuto inappropriato per definire tutta la nazione.\nStoria.\nIl Regno di Dahomey ebbe origine in Benin. Nel XVII secolo il regno, governato da un \"Oba\", si allargava oltre gli attuali confini, coprendo larga parte dell'Africa occidentale. Era fortemente centralizzato e stabil\u00ec relazioni commerciali fondate sulla tratta degli schiavi con gli europei, in particolare con i colonizzatori portoghesi, che fondarono un forte a Ouidah, chiamato forte di S\u00e3o Jo\u00e3o Baptista de Ajud\u00e1, e olandesi giunti qui nel tardo XV secolo.\nNel XVIII secolo, il Dahomey incominci\u00f2 a sfaldarsi, dando quindi la possibilit\u00e0 ai francesi di prendere il controllo dell'area nel 1892. Nel 1899, il territorio entr\u00f2 a far parte della colonia dell'Africa Occidentale Francese, ancora con il nome di Dahomey. Nel 1958, fu garantita l'autonomia come Repubblica del Dahomey, e la piena indipendenza segu\u00ec nel 1960.\nL'indipendenza fu seguita da un periodo turbolento, e ci furono numerosi golpe e cambi di regime prima che il controllo del potere fosse preso da Mathieu K\u00e9r\u00e9kou, nel 1972. Egli stabil\u00ec un regime di tipo marxista, e nel 1975 il paese fu rinominato Repubblica Popolare del Benin. Il regime della Repubblica Popolare del Benin ha subito importanti trasformazioni durante la sua esistenza: un breve periodo di nazionalismo (1972-1974); una fase socialista (1974-1982); e una fase di apertura verso i paesi occidentali e il liberalismo economico (1982-1990). Nel 1974, sotto l'influsso dei giovani rivoluzionari il governo ha intrapreso un programma socialista di nazionalizzazione dei settori strategici dell'economia, la riforma del sistema educativo, la creazione di cooperative agricole e di nuove strutture di governo locale, e una campagna per sradicare le \"forze feudali\", compreso il tribalismo. Alla fine degli anni ottanta, K\u00e9r\u00e9kou abbandon\u00f2 il marxismo e incominci\u00f2 una transizione dal socialismo al capitalismo. Fu sconfitto nelle elezioni del 1991, ma torn\u00f2 al potere con il voto del 1996. Dal 2006 il presidente eletto \u00e8 Yayi Boni. Le ultime elezioni presidenziali sono avvenute il 13 marzo 2011, e hanno visto la riconferma di Yayi Boni.\nGeografia.\nMorfologia.\nAllungato tra il fiume Niger a nord e l'insenatura di Benin a sud, l'elevazione del territorio non varia significativamente nelle differenti aree del paese. La maggior parte della popolazione vive nelle pianure costiere meridionali, dove sono anche localizzate le maggiori citt\u00e0, tra le quali Porto-Novo e Cotonou. Il nord del paese \u00e8 costituito principalmente da altopiani semi aridi e ricoperti da savana.\nIdrografia.\nDal punto di vista idrografico nella zona costiera, a tratti paludosa, vi sono laghi e lagune che comunicano con l'Oceano.\nLe alture centrali costituiscono lo spartiacque tra i fiumi che scorrono da nord verso sud e si gettano nell'Oceano, i pi\u00f9 importanti dei quali sono: Couffo, Zou, Ouem\u00e9 (quest'ultimo \u00e8 anche il fiume pi\u00f9 importante del Paese), da quelli del nord, che sono affluenti di destra del fiume Niger, che in parte fa da confine con lo stato omonimo.\nA causa del loro carattere irregolare, nessun fiume \u00e8 navigabile.\nClima.\nIl clima in Benin \u00e8 caldo e umido, con una relativa scarsit\u00e0 di piogge che si concentrano nelle due stagioni piovose (aprile-luglio e settembre-novembre). D'inverno le notti possono essere piuttosto fresche, a causa dell'harmattan, un vento secco e polveroso.\nPopolazioni.\nDemografia.\nHa una superficie di chilometri quadrati, una popolazione di abitanti e una densit\u00e0 di 66 abitanti per chilometro quadrato.\nEtnie.\nIn Benin vivono circa 40 gruppi etnici differenti. Il maggiore \u00e8 quello dei Fon, che sono circa il 40%; seguono gli Yoruba al 12%, gli Adja all'11%, i Somba al 5%, gli Ani al 3% e altre etnie, che rappresentano il 29%.\nLingue.\nLa maggior parte dei vari gruppi etnici ha una propria lingua; tra le pi\u00f9 diffuse il fon e lo yoruba. Il francese \u00e8 utilizzato come lingua ufficiale (il paese \u00e8 parte dell'Africa francofona) ed \u00e8 parlato soprattutto nelle aree urbane.\nOrdinamento dello stato.\nSuddivisione amministrativa.\nDal 1999, il Benin \u00e8 diviso in 12 dipartimenti (in precedenza i dipartimenti erano 6). I dipartimenti sono a loro volta suddivisi in 77 comuni, i quali ricomprendono pi\u00f9 arrondissement; questi contengono villaggi e possono avere diversi quartieri o distretti cittadini oppure quartieri urbani.\nCitt\u00e0 principali.\nLa distribuzione demografica \u00e8 difforme: nel sud si concentra il 70% dei cittadini del Benin (con punte di 200 abitanti km\u00b2), mentre il nord, pi\u00f9 arretrato, \u00e8 terra d'emigrazione. L'urbanizzazione (55,4%) \u00e8 notevole a confronto con i paesi vicini. La capitale Porto-Novo ( abitanti) si trova nel Dipartimento di Ou\u00e9m\u00e9, \u00e8 ricca di edifici in stile portoghese e ha funzioni politiche e commerciali. Con Ouidah, cittadina poco distante di abitanti nel Dipartimento dell'Atlantico, la capitale \u00e8 uno dei centri mondiali pi\u00f9 importanti del vud\u00f9.\nCotonou ( abitanti), nel Dipartimento del Litorale, \u00e8 il cuore economico del Benin, verdeggiante e caotica citt\u00e0. Essa \u00e8 dotata dell'unico aeroporto internazionale e di un importante porto marittimo. Nei pressi sorgono dei villaggi di palafitte unici al mondo. Nel centro del paese si distinguono Abomey ( abitanti), nel Dipartimento di Zou, che fu la capitale dell'antico regno di Dahomey, e Parakou ( abitanti) nel Dipartimento di Borgou. Nel nord l'unico centro di rilievo \u00e8 Natitingou ( abitanti) che si trova nel Dipartimento di Atakora.\nLa citt\u00e0 pi\u00f9 grande e la capitale commerciale del Paese \u00e8 Cotonou. Il nome deriva da un'espressione in lingua Fon che significa \"presso il lago dei morti\" e allude a una laguna adiacente all'abitato. Il riferimento ai morti \u00e8 legato alla credenza che le stelle cadenti rappresentino le anime dei morti precipitati negli inferi. Si narra che quando fu fondata Cotonou, le luci del villaggio lacustre di Ganvi\u00e9, dall'altra parte della laguna, si riflettessero nelle acque, suggerendo l'idea delle stelle cadenti. Ganvi\u00e9 \u00e8 un villaggio di palafitte abitato da pescatori sulla sponda occidentale della laguna.\nIstituzioni.\nIl parlamento del Benin \u00e8 costituito dall'Assemblea Nazionale, composta da 83 seggi, per la quale vengono tenute elezioni ogni 4 anni. Capo del governo e dello Stato \u00e8 il presidente, che \u00e8 eletto in elezioni presidenziali separate, che si tengono ogni cinque anni. Il presidente nomina un consiglio dei ministri.\nLa sede del governo \u00e8 Cotonou.\nPolitica.\nDopo l'indipendenza dal regime coloniale francese, avvenuta nel 1960, il Benin ha sperimentato, dal 1963 al 1972, un instabile assetto politico interno. Dopo cinque colpi di Stato, nove governi e cinque costituzioni, la situazione venne stabilizzata dall'instaurazione di un regime politico marxista per opera del Colonnello Mathieu K\u00e9r\u00e9kou. Dal 1974 la Repubblica Popolare del Benin speriment\u00f2 il socialismo fino al 1990, con il ritorno a un regime democratico.\nIl 2 dicembre 1990 venne adottata una nuova Costituzione ispirata a principi democratici e al pluralismo politico. Nel marzo del 1991, le prime elezioni politiche basate sul multipartitismo videro vincitore l'ex Primo Ministro Nic\u00e9phore Soglo. Sconfitto nelle elezioni del 1991, K\u00e9r\u00e9kou riconquist\u00f2 il potere democraticamente nelle elezioni del 1996 e del 2001. A succedere al Colonnello \u00e8 stato Thomas Boni Yayi, ex Presidente della Banca per lo Sviluppo dell'Africa Occidentale (BOAD), che alle elezioni del 2006 vinse con una maggioranza del 75% dei voti. Boni Yayi ha riconfermato la propria vittoria alle elezioni del 13 marzo 2011 con il 53% dei consensi. Gli osservatori internazionali dell'ECOWAS, dell'Unione Africana e delle Nazioni Unite hanno espresso giudizi positivi riguardo allo svolgimento dello scrutinio elettorale.\nEx Primo Ministro sotto il regime di K\u00e9r\u00e9kou e fondatore del Partito per il Rinnovamento Democratico (PRD), Adrien Houngbedji \u00e8 stato il principale avversario sconfitto nelle ultime elezioni presidenziali. Capo della coalizione di opposizione \u201cL'Union fait la Nation\u201d, Houngbedji \u00e8 riuscito a unire movimenti politici del sud, rappresentanti del 60% dell'elettorato attivo locale, di cui fanno parte i social-democratici di Bruno Amoussou, attualmente Vice Presidente del Parlamento, e i liberali della famiglia dell'ex Presidente e Primo Ministro Nic\u00e9phore Soglo.\nAlle elezioni parlamentari del 30 aprile 2011, la maggioranza di 53 seggi su 83 \u00e8 stata conquistata dalla coalizione \u201cMouvance\u201d di Boni Yayi. Essa riunisce il partito del Presidente della Repubblica, Force Cauris pour un Benin \u00c9mergent (FCBE), e altre formazioni minori. Aspetto importante \u00e8 l'estrema fragilit\u00e0 delle alleanze politiche.\nIl programma politico della coalizione vincente si basa su tre punti: la diminuzione dell'elevatissimo livello di corruzione; la differenziazione dell'economia attraverso programmi di privatizzazione e di incentivazione del microcredito; la perequazione della ricchezza in favore degli strati pi\u00f9 poveri della societ\u00e0. Esse rappresentano delle sfide ancora aperte. L'eccessiva dipendenza dal grande porto di Cotonou e dal settore cotoniero si sta fronteggiando con l'avvio alla privatizzazione dei servizi portuali e con la creazione di linee di microcredito che hanno posto le basi per la nascita di un settore di piccole medie imprese artigiane.\nLa lotta alla corruzione sembra aver portato alcuni frutti. Nel 2012, il Benin era al 94\u00ba posto su 176 Paesi per indice di percezione della corruzione, un miglioramento rispetto al 110\u00ba posto del 2010 e al 100\u00ba del 2011.\nLe politiche di attrazione degli investimenti diretti esteri quali, la promozione del turismo, lo sviluppo dell'agro-industria e la crescita del settore dei servizi attraverso la tecnologie informatiche non hanno ancora prodotto i risultati sperati. Inoltre, l'Indice di Sviluppo Umano delle Nazioni Unite colloca il Benin al 167\u00ba posto su 187 Paesi, con un terzo della popolazione che vive con meno di 1,25 dollari USD al giorno.\nEconomia.\nL'economia del Benin \u00e8 sottosviluppata e dipende dall'agricoltura di sussistenza, dalla coltivazione del cotone e dal commercio regionale. La crescita del prodotto interno lordo, che ha avuto una media negli ultimi sei anni del 5%, \u00e8 stata resa vana dal rapido aumento della popolazione. L'inflazione \u00e8 stata tenuta sotto controllo negli ultimi anni. Con lo scopo di aumentare ulteriormente il tasso di crescita dell'economia, il Benin sta tentando di attrarre ulteriori investimenti stranieri, dare maggior enfasi al turismo, facilitare lo sviluppo di nuovi sistemi di lavorazione degli alimenti e di nuovi prodotti agricoli, e incoraggiare le nuove tecnologie informatiche e delle telecomunicazioni. Il programma del 2001 riguardo alle privatizzazioni nei settori delle telecomunicazioni, acqua potabile, elettricit\u00e0, e agricoltura \u00e8 ancora in attuazione, nonostante le iniziali riluttanze del governo. Il Club di Parigi e gli accordi bilaterali con i paesi creditori hanno alleggerito la situazione del debito estero, accompagnando l'accelerazione delle riforme economiche strutturali.\nInoltre il Benin \u00e8 uno dei paesi esportatori di petrolio, che per\u00f2 al 2016 non \u00e8 una risorsa ancora sfruttata a pieno.\nBandiera.\nLa bandiera del Benin venne originariamente adottata nel 1959 e sostituita nel 1975. Il 1\u00ba agosto 1990, l'attuale disegno \u00e8 stato reintrodotto, a seguito della rimozione del regime marxista. La bandiera \u00e8 composta da tre rettangoli di uguali dimensioni. Il primo, posto in verticale sul lato dell'asta, \u00e8 verde, gli altri due sono disposti in orizzontale, a destra di quello verde, e sono di colore giallo (in alto) e rosso (in basso). I colori sono quelli tradizionali panafricani: il verde simboleggia la speranza, il giallo l'invito a mantenere la forza del paese e il rosso il coraggio degli antenati.\nAmbiente.\nIncuneato tra la Nigeria e il Togo, il Benin si estende per una lunghezza di e per una larghezza di a sud e di circa a nord. Quasi tutta la pianura costiera \u00e8 costituita da una distesa sabbiosa che ostruisce il deflusso di molti fiumi verso il mare, per cui lungo tutto il litorale, eroso dalle forti correnti oceaniche, a pochi chilometri nell'entroterra si formano delle lagune. All'interno si estende un altopiano ammantato di boschi e, all'estremit\u00e0 nord-occidentale del paese, incombono le montagne dell'Atakora. Nel Parc National de la Pendjari e nel Parc Regional du W si trovano esemplari notevoli di flora e fauna selvatica, come branchi di elefanti e diverse specie di felini e antilopi. La deforestazione e la desertificazione sono i principali problemi ambientali del paese, causati dalla presenza di alberi dal legno pregiato, come il tek. A nord, la prolungata siccit\u00e0 continua ad affliggere l'agricoltura di sussistenza.\nArte.\nLa produzione artistica \u00e8 stata storicamente influenzata e strettamente collegata alle esigenze di corte, e difatti dal XV secolo i re \"oba\" fecero costruire una sfarzosa reggia impreziosita da tesori di legno e di bronzo.\nL'arte del Benin \u00e8 essenzialmente aulica e regolata da codici formali. Si pu\u00f2 classificare in tre fasi: di formazione (XV-XVI secolo); classico (XVI-XVIII); tardo (XVIII-XIX).\nPer quanto riguarda la scultura il Benin si distinse per lo sviluppo di notevoli rappresentazioni a sfondo religioso, come la statua del dio della guerra Gu, realizzata in ferro e alta oltre il metro e mezzo, caratterizzata dal capo riempito di frecce e di lance. Di grande diffusione anche figure pi\u00f9 piccole, costruite in rame e in ottone. Pregevoli furono le teste dei re, le placchette raffiguranti cerimonie di corte o scene quotidiane.\nA supporto dell'arte, gli abitanti del Benin svilupparono una ricca produzione di metalli.\nSport.\nIn tempi recenti a dar lustro allo sport beninese ci ha pensato sicuramente la figura di Coffi Codjia, arbitro di calcio che \u00e8 riuscito a imporsi ad altissimi livelli, nonostante i succitati problemi della sua nazione di provenienza. Con numerose designazioni a livello internazionale, suddivise tra Coppa d'Africa, qualificazioni mondiali, mondiali under 20, mondiali di calcio, Confederations Cup, mondiali per club ed altro, il direttore di gara nativo di Cotonou ha ottenuto un incredibile successo, vincendo qualsiasi scetticismo sulla sua possibile inadeguatezza a dirigere partite di calcio di un certo livello a causa del suo paese di nascita. Ormai in patria viene considerato quasi al pari di un eroe nazionale. Si pensi ad esempio al fatto che, di ritorno dall'esperienza dei mondiali in Germania, venne accolto all'aeroporto da una folla festante. Un'altra celebrit\u00e0 \u00e8 St\u00e9phane Sess\u00e8gnon, ex giocatore del Paris Saint-Germain Football Club e Sunderland, \u00e8 molto amato dal popolo beninese. Importante il fatto che la nazionale di calcio del Benin durante la Coppa d'Africa del 2019 raggiunse i quarti di finale battendo il Marocco agli ottavi, di cui era capitano.\nTradizioni.\nVodun.\nSi pensa che il Vodun (o Voodoo, come \u00e8 conosciuto comunemente) o Vodu abbia avuto origine nel sud del Benin per essere poi introdotto in Brasile, nelle Isole Caraibiche, e in parte del Nord America dagli schiavi prelevati da questa zona particolare della Costa degli Schiavi.\nIl termine deriva dalla lingua fon, parlata nel sud del Benin, e significa \u00abgenio\u00bb, \u00abspirito protettore\u00bb. Dalle coste del Golfo di Guinea questo antico culto ha poi attraversato l'oceano sulle navi negriere per approdare sulle coste haitiane dove ha conosciuto uno splendore forse maggiore di quello riconosciutogli in patria. Pur assorbendo influenze locali ed esterne, che hanno provocato alcune trasformazioni, il vodu ha mantenuto le sue caratteristiche originali e le sue radici affondano ancora oggi nel fertile terreno della tradizione culturale africana.\nRito di possessione per eccellenza il vodu \u00e8 spesso stato spacciato come fenomeno di estasi collettiva, ma studi pi\u00f9 recenti hanno conferito a questo culto la dignit\u00e0 di religione . Dal 1992 il Vodun \u00e8 stata riconosciuta come una delle religioni ufficiali del Benin, e una \"Festa Nazionale del Vodun\" \u00e8 celebrata il 10 gennaio."}
{"id": "38017", "revid": "120580835", "url": "https://it.wikipedia.org/wiki?curid=38017", "title": "Costante cosmologica", "text": "Con costante cosmologica (usualmente indicata con la lettera greca lambda maiuscola: formula_1) ci si riferisce in generale a una componente di energia in grado di integrare il modello cosmologico derivante dalla relativit\u00e0 generale.\nIl primo esempio storico di costante cosmologica fu il termine aggiunto da Albert Einstein all'equazione di campo della sua teoria, implicante un universo dinamico, allo scopo di ottenere una soluzione per un universo statico. La costante cosmologica ha assunto oggi un nuovo ruolo: essa tenta di spiegare l'accelerazione dell'espansione dell'universo e il modello pi\u00f9 accreditato \u00e8 attualmente quello dell'energia del vuoto prevista dalla meccanica quantistica.\nNecessit\u00e0 di una costante per avere soluzioni statiche.\nLe equazioni di campo, nella prima versione ricavata da Einstein, hanno la forma\ndove formula_3 \u00e8 il tensore di Einstein che descrive la curvatura dello spazio, formula_4 la costante gravitazionale e formula_5 \u00e8 il tensore stress-energia.\nNel 1917 Albert Einstein formul\u00f2 il primo modello cosmologico relativistico, caratterizzato da uno spazio di volume finito, ma illimitato. Pur non essendo possibile visualizzare un tale spazio chiuso a tre dimensioni, possiamo ricorrere all'analogia con il caso bidimensionale della superficie di una sfera. Tale modello prevede un universo dinamico, o in contrazione o in espansione, ed Einstein, ritenendo di dover contrastare in particolare la prima possibilit\u00e0, cio\u00e8 quella di un collasso sotto l'effetto della gravit\u00e0, propose l'inserimento nelle equazioni di una costante, formula_1, che compensasse la tendenza a contrarsi (o ad espandersi in altri modelli) dello spazio, modificando la sua equazione nel modo seguente:\ndove \"g\" \u00e8 la metrica dello spaziotempo. Essendo posta a sinistra, la costante veniva intesa come una propriet\u00e0 dello spaziotempo.\nLavori successivi mostrarono che il modello originario di Einstein non \u00e8 stabile: qualunque minima perturbazione ne provoca o il collasso o l'espansione. In effetti nel 1929 le osservazioni di Hubble indicarono l'espansione dell'universo e la presenza di una costante cosmologica positiva formula_1 enormemente piccola; tali conclusioni spinsero Einstein a ritenere l'idea della costante cosmologica come \"stabilizzatore dell'universo\" il suo \"pi\u00f9 grave errore\".\nEnergia del vuoto come costante cosmologica.\nAnche i modelli di espansione possono per\u00f2 includere una costante cosmologica in quanto osservazioni successive hanno mostrato un universo in accelerazione, indicando la presenza di una costante cosmologica positiva attribuita oggi a un'energia oscura, il cui significato fisico \u00e8 ipoteticamente associato con maggior consenso nella comunit\u00e0 scientifica all'energia del vuoto.\nA differenza della costante di Einstein, l'ipotetico contributo della densit\u00e0 di energia del vuoto, \u03c1vac, si colloca a destra nella equazione di campo, secondo la relazione:\nLa relazione fra la densit\u00e0 formula_10 e la costante cosmologica \u00e8 la seguente:\nIl valore positivo osservato per l'energia del vuoto, circa 10\u2212120, derivante da una prevalenza dei contributi bosonici su quelli fermionici nelle fluttuazioni quantistiche del vuoto fisico, \u00e8 enormemente pi\u00f9 piccolo di quello che ci si aspetterebbe in base alla teoria quantistica dei campi (ci\u00f2 che costituisce un problema per la teoria), ma sufficiente a fornire una possibile spiegazione dell'espansione accelerata.\nRicerca di prove empiriche.\nLa natura della costante cosmologica come energia oscura \u00e8 un problema aperto. Negli anni 2007 e 2008, sono state effettuate dal satellite Chandra della NASA molte osservazioni nello spettro dei raggi X sull'ammasso di galassie Abel 85, distante 740 milioni di anni luce dalla Terra. Queste osservazioni hanno permesso di estendere gli studi sull'energia oscura, rivelando come essa possa influire sulla struttura dello spaziotempo e avvalorare, quanto meno dal punto di vista matematico, la presenza della costante cosmologica intuita da Einstein.\nAlcuni fisici ritengono che la costante cosmologica sia una delle costanti della natura e non abbia niente di pi\u00f9 misterioso delle altre costanti fondamentali, come la massa dell'elettrone."}
{"id": "38018", "revid": "30610", "url": "https://it.wikipedia.org/wiki?curid=38018", "title": "Pastello", "text": "Il pastello \u00e8 una tecnica di disegno che usa bastoncini di pigmento colorato.\nLa percentuale del legante (colla o cera) \u00e8 ridotta al minimo per assicurare l'adesione dei pigmenti al foglio. \nIl colore risulta quindi purissimo e luminoso; questa caratteristica viene esaltata utilizzando carta pi\u00f9 o meno ruvida. Per assicurare una maggiore adesione delle polveri colorate alla carta, sul disegno pu\u00f2 essere vaporizzato un fissante che diminuisce per\u00f2 la vivacit\u00e0 dei colori. Un disegno a pastello pu\u00f2 essere adeguatamente conservato sotto vetro per proteggerlo dall'umidit\u00e0 e dalla polvere.\nStoria.\nIl pastello morbido venne inventato dall'artista francese Jean Perr\u00e9al (1455-1530), verso XVI secolo. Leonardo da Vinci (1452-1519) fu uno dei primi in Italia ad utilizzarlo nei suoi studi e schizzi e ne riconobbe la paternit\u00e0 a Perr\u00e9al, citandolo nella raccolta dei suoi disegni e scritti nota come \"Codice Atlantico\" al foglio 247, con la frase \"...una tecnica nuova per dipingere con differenti colori secchi...\".\nFu solo nel XVIII secolo tramite la famosa pittrice veneziana Rosalba Carriera (1675-1757) che il pastello si diffuse, grazie alla velocit\u00e0 di stesura, all'assenza di necessit\u00e0 di asciugatura, e alla morbidezza degli effetti, che permettevano soprattutto una perfetta riproduzione degli incarnati. Divenne cos\u00ec una tecnica preferita per i ritratti, raggiungendo il suo apice con i pittori Maurice Quentin de La Tour (1704-1788) e Jean Baptiste Perronneau (1715-1783).\nIl pastello cadde in disuso, con l'arrivo della rivoluzione francese e la relativa scomparsa dei committenti aristocratici, sar\u00e0 solo l'arrivo degli Impressionisti a dargli nuova vita.\nL'utilizzo del pastello si adatta molto bene, data la sua morbidezza, velocit\u00e0 di esecuzione e luminosit\u00e0, alla nuova forma pittorica degli impressionisti \"en plein air\" (all'aperto), nel catturare i colori brillanti dei paesaggi, delle feste in campagna, a cogliere le delicate movenze delle ballerine e i sereni ritratti di donne e bambini.\nNel XX secolo sempre pi\u00f9 pittori hanno usato il pastello, tra cui Pablo Picasso.\nTipi di pastello.\nPastello morbido.\nOggigiorno il termine pastello \u00e8 usato in modo improprio per indicare molti materiali artistici differenti. La forma originale e pi\u00f9 popolare del pastello si chiama \"pastello morbido\".\nGeneralmente ha una lunghezza di circa 9\u00a0cm e pu\u00f2 essere acquistato sia in singoli pezzi che in scatole di varie dimensioni.\nAlcune case produttrici suddividono le scatole, che variano dai 20 ai 60 pezzi, in due gamme di colori contraddistinte dalle lettere F e L:\nIl pastello in base all'impasto di cui \u00e8 composto pu\u00f2 essere:\nAltri tipi.\nAlcuni materiali che vengono erroneamente indicati come \"pastello\" sono:\nArtisti famosi per l'utilizzo.\nElenco di artisti che hanno utilizzato pastelli per la realizzazione delle proprie opere:"}
{"id": "38023", "revid": "1543377", "url": "https://it.wikipedia.org/wiki?curid=38023", "title": "Radar", "text": "Il radar (acronimo dell'inglese \u00ab\"radio detection and ranging\"\u00bb, in italiano: \"radiorilevamento e misurazione di distanza\") \u00e8 un sistema che utilizza onde elettromagnetiche appartenenti allo spettro delle onde radio o microonde per il rilevamento e la determinazione (in un certo sistema di riferimento) della posizione (coordinate in distanza, altezza e azimuth) ed eventualmente della velocit\u00e0 di oggetti (bersagli, \"target\") sia fissi che mobili, come aerei, navi, veicoli, formazioni atmosferiche o il suolo.\nStoria.\nNumerosi inventori, scienziati e ingegneri contribuirono allo sviluppo del radar. Il primo ad usare le onde radio per segnalare \u00abla presenza di oggetti metallici distanti\u00bb fu Christian H\u00fclsmeyer, il quale nel 1904 dimostr\u00f2 che era possibile rilevare la presenza di una nave nella nebbia, ma non ancora la sua distanza.\nNel 1922 Guglielmo Marconi avanz\u00f2 l'idea di un \"radiotelemetro\" per localizzare a distanza mezzi mobili e nel 1933 ne propose la realizzazione a un gruppo di militari italiani, tra i quali il col. Luigi Sacco; quest'ultimo, convinto della validit\u00e0 e dell'importanza dell'idea, la affid\u00f2 all'ing. Ugo Tiberio, un giovane e brillante ufficiale, che negli anni seguenti port\u00f2 avanti le ricerche e realizz\u00f2 diversi prototipi, ma non ottenne le risorse e i fondi necessari per arrivare a un sistema radar operativo; i vertici della Marina non credettero fino in fondo al progetto di Tiberio ma dopo la disfatta di capo Matapan (28-29 marzo 1941), dovuta anche all'uso del radar da parte degli inglesi, la ricerca sul radiotelemetro ebbe finalmente i fondi necessari per realizzare i primi radar italiani, denominati Gufo e Folaga.\nPrima della seconda guerra mondiale, sviluppatori statunitensi, tedeschi, francesi, olandesi, giapponesi, sovietici e principalmente britannici tentarono di sfruttare il radar come sistema di difesa contro gli attacchi aerei in sostituzione dei precedenti aerofoni, o come sistema di rilevamento per le navi. Nel 1936 l'ungherese Zolt\u00e1n Bay fu il primo a produrre un modello funzionante nei laboratori della Tungsram. La guerra port\u00f2 ad un'accelerazione della ricerca, al fine di trovare la migliore risoluzione e portabilit\u00e0 per le nuove esigenze difensive. Nel dopoguerra l'uso del radar si \u00e8 ampiamente diffuso anche in ambito civile per il controllo del traffico aereo civile, le rilevazioni meteorologiche e la misurazione delle velocit\u00e0 automobilistiche.\nEtimologia.\nIl termine \"radar\" fu coniato nel 1940 dalla marina militare degli Stati Uniti d'America. L'acronimo con il tempo \u00e8 entrato a far parte non solo della lingua inglese ma anche delle lingue di molte altre nazioni, divenendo nome comune e perdendo la grafia maiuscola.\nNel Regno Unito inizialmente il radar fu chiamato \"RDF\", sigla dell'inglese \"range and direction finding\"\" (traduzione letterale: \"individuazione di distanza e direzione\"). \"RDF\" fu scelto dal segretario del Tizard Committee, Albert Percival Rowe, in quanto gi\u00e0 diffuso come sigla dell'inglese \"radio direction finder\"\" (traduzione letterale: \"individuatore radio di direzione\"), espressione utilizzata nella lingua inglese per indicare il dispositivo in grado di determinare la direzione e il verso di propagazione delle onde radio. Tale scelta era finalizzata a mantenere segreto il nuovo dispositivo che oggi conosciamo come \"radar\".\nDescrizione.\nPrincipi fisici.\nIl funzionamento del radar si basa sul fenomeno fisico della dispersione della radiazione elettromagnetica (\"backscattering\") che si verifica quando questa colpisce un oggetto di dimensioni maggiori della lunghezza d'onda della radiazione incidente (in caso contrario si ha diffusione dell'onda in una qualsiasi direzione casuale oppure diffrazione). La radiazione di ritorno pu\u00f2 essere rilevata dall'antenna ricevente dopo un certo tempo \"t\" pari al doppio del tempo di propagazione antenna - bersaglio; conoscendo la velocit\u00e0 di propagazione dell'onda elettromagnetica nel mezzo considerato (aria) \u00e8 possibile risalire facilmente alla distanza del bersaglio ed alla sua posizione angolare (azimuth) rispetto al sistema di riferimento in maniera pressoch\u00e9 continua nel tempo operando una scansione periodica dello spazio circostante tramite antenne ad elevata direttivit\u00e0.\nUn sistema radar si compone di un trasmettitore di onde radio, almeno un'antenna (quindi con funzione sia trasmittente che ricevente), una guida d'onda di alimentazione e collegamento con la parte di trasmissione/ricezione disaccoppiate tramite un duplexer ed infine di apparati elettronici di ricezione ed elaborazione del segnale elettromagnetico ricevuto. Il ricevitore solitamente, ma non necessariamente, \u00e8 posto nella stessa posizione del trasmettitore venendo spesso a coincidere con esso. A questi componenti si aggiunge anche una base dei tempi, un dispositivo simile ad un orologio in grado di misurare intervalli di tempo molto piccoli in modo molto accurato e preciso. Infine il segnale eco rilevato \u00e8 opportunamente visualizzato su un visore bidimensionale mostrando la misura della distanza e della velocit\u00e0 del bersaglio rispetto ad un sistema di riferimento solidale con il ricevitore stesso o con il radarista.\nTipi di radar.\nIn generale un radar pu\u00f2 essere \"monostatico\", ovvero con una sola antenna trasmittente/ricevente, oppure \"bistatico\"/\"multistatico\", ovvero con due o pi\u00f9 antenne, di cui una preposta alla trasmissione del segnale e le altre preposte alla ricezione dell'eco scatterato e che possono essere sparse su un territorio, quindi anche molto distanti dalla prima. Si distinguono inoltre radar ad impulsi e radar ad onda continua.\nI radar progettati per il monitoraggio costante della velocit\u00e0 radiale di un target, oltre che della posizione, sfruttano l'effetto Doppler e vengono perci\u00f2 detti radar Doppler.\nNell'aviazione di oggi \u00e8 molto usato un particolare radar, il Radar secondario di sorveglianza, che si basa sul contributo di un dispositivo montato a bordo dell'aeromobile detto transponder, il quale \u00e8 un sistema radio che interrogato dall'impulso radio in arrivo, emette un brevissimo impulso di risposta contenente, in forma codificata, una sigla caratteristica dell'aereo assegnata dal controllore del traffico aereo. Questa sigla viene poi visualizzata sullo schermo radar dei controllori di volo. Questa tecnologia deriva dai sistemi IFF (Identification friend or foe) progettati per usi militari.\nOltre alla sigla di identificazione i transponder sono in grado di comunicare al radar secondario (che nel caso civile quindi si comporta in pratica da sistema di comunicazione) la quota barometrica e nei modelli pi\u00f9 recenti persino la posizione GPS.\nFrequenze operative.\nCome in tutte le applicazioni di radiocomunicazioni o radiopropagazione La scelta delle frequenze radar utilizzate \u00e8 operata sulla base dell'attenuazione del mezzo atmosferico, che varia da frequenza a frequenza e presenta picchi elevati in corrispondenza di determinate bande dello spettro elettromagnetico; di conseguenza verranno scelte quelle frequenze che ricadono all'interno delle cosiddette 'finestre trasmissive', tipicamente all'interno della banda delle microonde e onde radio, praticamente libera da assorbimento, suddivisa poi tra le varie applicazioni radar.\nI nomi delle bande delle frequenze operative hanno avuto origine in alcuni casi da nomi in codice in uso durante la Seconda guerra mondiale e sono ancora in uso sia negli ambienti civili sia in quelli militari in tutto il mondo. Sono stati adottati negli Stati Uniti dall'IEEE, e in ambito internazionale dall'ITU. La maggior parte dei paesi ha dei regolamenti che stabiliscono quali segmenti di ciascuna banda sono utilizzabili e per quali usi.\nGli altri utenti dello spettro di frequenze radio, come la trasmissione e le contromisure elettroniche (ECM), hanno invece sostituito le designazioni provenienti dagli ambienti militari con propri sistemi.\nFunzionamento.\nA differenza di un sistema di telecomunicazioni il radar non deve trasmettere/emettere alcuna informazione se non l'impulso o l'onda continua non modulata necessaria per il backscattering e la rilevazione.\nA determinati intervalli regolari di periodo T (PRT) il trasmettitore emette un impulso a radiofrequenza che viene trasmesso nello spazio da un'antenna fortemente direzionale (almeno nel piano parallelo al suolo, il cosiddetto piano degli azimuth). Quando le onde radio trasmesse colpiscono un oggetto vengono riflesse in tutte le direzioni: il segnale reirradiato all'indietro verso la direzione di provenienza genera quindi un'eco o replica fedele del segnale trasmesso a meno di un'attenuazione (dovuta alla propagazione elettromagnetica in mezzo attenuativo come l'atmosfera) e di uno sfasamento temporale subendo anche un leggero cambio di frequenza se il bersaglio \u00e8 in movimento radiale rispetto all'antenna ricevente (Effetto Doppler). Se il radar deve avere una copertura a 360 gradi in azimuth l'antenna radar \u00e8 montata su un giunto rotante che consente la scansione completa della porzione di atmosfera almeno entro i limiti dell'ampiezza del fascio di antenna.\nIl segnale di ritorno, sebbene sia in genere molto debole, pu\u00f2 essere amplificato con dispositivi elettronici e a mezzo di particolari geometrie delle antenne riceventi. In questo modo, il radar \u00e8 in grado di identificare oggetti per i quali altri tipi di emissioni come il suono o la luce visibile non risulterebbero efficaci. Subito dopo l'emissione dell'impulso elettromagnetico la stessa antenna trasmittente viene collegata tramite duplexer ad un ricevitore sensibilissimo che resta in ascolto dell'eventuale eco riflessa (\"backscattering\"). Se \u00e8 presente un bersaglio l'impulso trasmesso riflesso ritorna quindi all'antenna venendo elaborato dal ricevitore. Misurando il tempo che intercorre tra la trasmissione dell'impulso ed il ritorno dell'eco \u00e8 possibile stabilire la distanza a cui si trova il bersaglio, dato che la velocit\u00e0 a cui si propaga l'impulso elettromagnetico \u00e8 nota essendo pari alla velocit\u00e0 della luce.\nIn pratica si ha:\ndove:\nTale misura \u00e8 detta \"misura in distanza\" radar.\nDato che la velocit\u00e0 della luce nell'aria vale circa 300\u00a0000\u00a0km/s (300\u00a0m/us), il tempo di ritorno dell'eco \u00e8 quindi di circa 6,67 microsecondi per kilometro di distanza dell'oggetto.\nIl tempo di commutazione dell'antenna deve essere ovviamente il pi\u00f9 piccolo possibile, tuttavia \u00e8 la durata dell'impulso trasmesso che determina la distanza minima a cui il radar pu\u00f2 rilevare oggetti. Infatti il ricevitore non pu\u00f2 essere azionato finch\u00e9 non viene spento il trasmettitore. Gli intervalli di emissione del trasmettitore determinano la cosiddetta portata strumentale, cio\u00e8 la distanza massima a cui un determinato modello di radar pu\u00f2 rilevare oggetti. La reale distanza alla quale \u00e8 possibile rilevare bersagli \u00e8 in realt\u00e0 legata, tramite l'equazione del radar (vedi oltre), alle potenze in gioco ed a tutta un'altra serie di fattori quali la rumorosit\u00e0 intrinseca del ricevitore, la sua sensibilit\u00e0 e l'ambiente che disturba la ricezione con il fenomeno del clutter.\nI dati combinati dell'orientamento dell'antenna all'atto dell'emissione dell'impulso e del tempo di eco del segnale forniscono la posizione di un oggetto nel campo di rilevamento del radar; la differenza fra due rilevamenti successivi (o lo spostamento in frequenza doppler in un singolo rilevamento, nei modelli pi\u00f9 recenti) determina velocit\u00e0 e direzione del moto dell'oggetto rilevato. Sullo stesso principio applicato in modo diverso (antenna che si muove verticalmente) si basano i radar di scoperta aerea, mentre i radar per sistemi di guida missili sono quasi sempre radar Doppler in grado di discriminare, dallo spostamento di frequenza dell'eco, i bersagli in movimento dal terreno.\nSi definiscono poi:\nIn generale le capacit\u00e0 di copertura spaziale del radar dipendono dal fascio d'antenna: un fascio di tipo \"pencil beam\" \u00e8 stretto sia in larghezza che in altezza, un fascio \"fan beam\" invece \u00e8 stretto in larghezza, ma ampio in altezza ed \u00e8 usato ad esempio nel controllo del traffico aereo.\nEquazione radar.\nNel caso di bersaglio singolo, la quantit\u00e0 di potenza \"Pr\" che ritorna all'antenna ricevente \u00e8 data dall'\"equazione del radar\" che altro non \u00e8 che l'equazione del bilancio di radiocollegamento applicata ad un sistema radar:"}
{"id": "38025", "revid": "33689", "url": "https://it.wikipedia.org/wiki?curid=38025", "title": "Colonna (disambigua)", "text": ""}
{"id": "38026", "revid": "217", "url": "https://it.wikipedia.org/wiki?curid=38026", "title": "GeV", "text": ""}
{"id": "38027", "revid": "515394", "url": "https://it.wikipedia.org/wiki?curid=38027", "title": "Crema", "text": ""}
{"id": "38045", "revid": "1345932", "url": "https://it.wikipedia.org/wiki?curid=38045", "title": "Equazione differenziale", "text": "In analisi matematica un'equazione differenziale \u00e8 un'equazione che lega una funzione incognita alle sue derivate: se la funzione \u00e8 di una sola variabile e l'equazione presenta soltanto derivate ordinarie viene detta equazione differenziale ordinaria; se invece la funzione \u00e8 a pi\u00f9 variabili e l'equazione contiene derivate parziali della funzione stessa \u00e8 detta equazione alle derivate parziali.\nStoria.\nLo studio delle equazioni differenziali ha avuto inizio in seguito all'introduzione del calcolo infinitesimale da parte di Newton e Leibniz nel diciassettesimo secolo. Nel secondo capitolo del suo testo del 1671 \"Methodus fluxionum et serierum infinitarum\", Isaac Newton focalizza il discorso su tre tipologie di equazioni differenziali di primo grado, di cui due ordinarie:\ne una con derivate parziali:\nNe risolve inoltre un esempio per ognuna delle tipologie, esprimendo il termine non derivato come serie di potenze e ponendo che abbiano come soluzione delle serie infinite, di cui nota che i coefficienti possono essere scelti in maniera arbitraria producendo cos\u00ec un'infinit\u00e0 di soluzioni particolari.\nUn importante contributo alle equazioni ordinarie fu dato dai fratelli Jacob e Johann Bernoulli. Nel 1695 Jacob Bernoulli si occupa dell'equazione oggi nota come equazione differenziale di Bernoulli:\nper la quale Leibniz, l'anno successivo, ottiene delle soluzioni semplificandola ad un'equazione lineare. L'anno successivo il fratello Johann si occupa invece del problema della curva brachistocrona.\nUn altro importante problema meccanico, quello della corda vibrante, viene inoltre incluso negli studi di Jean le Rond d'Alembert, Leonhard Euler, Daniel Bernoulli, e Joseph-Louis Lagrange. Nel 1746, d'Alembert affronta l'equazione delle onde monodimensionale:\ne successivamente Eulero introduce il caso tridimensionale.\nA partire dal 1750 fu poi sviluppata l'equazione di Eulero-Lagrange da parte di Eulero e Lagrange, che \u00e8 alla base della meccanica lagrangiana.\nUn altro importante testo \u00e8 \"Th\u00e9orie analytique de la chaleur\" del 1822, in cui Fourier espone l'equazione del calore.\nDescrizione.\nLe equazioni differenziali sono tra le equazioni pi\u00f9 studiate in matematica, avendo un ruolo fondamentale nella controparte matematica di moltissimi ambiti della scienza e dell'ingegneria. Possono descrivere, per esempio, una situazione generale in cui una certa quantit\u00e0 formula_5 varia rispetto al tempo in una maniera che dipende dal valore della quantit\u00e0 stessa in quel momento: ci\u00f2 corrisponde al fatto che nell'equazione compare sia la funzione incognita formula_5 che la sua derivata rispetto al tempo formula_7. Nel caso pi\u00f9 semplice compare solo la derivata:\ne l'equazione viene risolta utilizzando il teorema fondamentale del calcolo integrale. Le sue soluzioni hanno cio\u00e8 la forma:\ndove formula_10 \u00e8 costante e formula_11 \u00e8 la primitiva di formula_12:\nSi tratta tuttavia di relazioni di cui \u00e8 raramente possibile avere una forma analitica della soluzione, o una sua espressione in termini di funzioni elementari, ma vengono piuttosto studiate l'esistenza e l'unicit\u00e0 delle soluzioni e il loro comportamento in contesti di particolare interesse, solitamente in relazione alla situazione di un sistema fisico descritto dall'equazione differenziale. L'insieme di tutte le soluzioni di un'equazione differenziale \u00e8 detto \"integrale generale\" dell'equazione differenziale data.\nLo studio delle equazioni differenziali, come avviene spesso in matematica, \u00e8 stato fortemente influenzato dall'esigenza di analizzare problemi concreti; coinvolge poi diversi ambiti, come l'algebra lineare, l'analisi numerica e l'analisi funzionale. \nDefinizione.\nData una funzione formula_14 definita in un intervallo formula_15 dell'insieme dei numeri reali, l'equazione differenziale ad essa associata \u00e8 un'equazione differenziale ordinaria (abbreviato con ODE, acronimo di \"Ordinary Differential Equation\") e si chiama \"ordine\" o \"grado\" dell'equazione il pi\u00f9 alto ordine tra gli ordini delle derivate presenti nell'equazione. La scrittura generale di un'equazione differenziale ordinaria di ordine formula_16 per una funzione formula_17 pu\u00f2 avere la forma:\ndove formula_19 sono le derivate di formula_20 fino all'ordine formula_16. Se formula_5 \u00e8 lineare, l'equazione \u00e8 lineare. Per esempio, l'equazione differenziale di primo grado:\nviene soddisfatta dalla funzione esponenziale formula_24, che \u00e8 uguale alla propria derivata.\nNel caso in cui la funzione incognita formula_20 dipende da pi\u00f9 variabili, le derivate sono derivate parziali e si ha un'equazione differenziale alle derivate parziali (abbreviato con PDE, da \"Partial Differential Equation\"). Una PDE di ordine formula_26 per la funzione formula_27 ha la forma:\ndove formula_26 \u00e8 un numero intero e la funzione formula_5 \u00e8 data. Esempi particolarmente importanti di equazioni (lineari) alle derivate parziali sono l'equazione delle onde, l'equazione del calore, l'equazione di Poisson, l'equazione del trasporto, l'equazione di continuit\u00e0, o l'equazione di Helmholtz.\nPer esempio, l'equazione:\nafferma che formula_32 \u00e8 indipendente da formula_33, e non avendo nessuna informazione sulla dipendenza da formula_34 ha soluzione generale:\ndove formula_5 \u00e8 una funzione arbitraria di formula_34. L'equazione ordinaria:\nha invece soluzione formula_39 con formula_40 costante.\nProblema di Cauchy.\nLe equazioni differenziali vengono analizzate conferendo un preciso valore ad alcune delle variabili in gioco, in particolare la funzione incognita e le sue derivate (fino all'ordine formula_41 per un'equazione in forma normale di ordine formula_42) in certi punti del dominio di definizione dell'equazione. Il problema differenziale che ne risulta \u00e8 detto \"problema di Cauchy\"; consiste solitamente nel porre delle condizioni iniziali o delle condizioni al contorno per gli estremi del dominio in cui \u00e8 definita l'equazione.\nNel caso l'equazione sia definita su una superficie, fornire le condizioni al contorno consiste nel dare il valore della funzione sulla frontiera o della sua derivata rispetto alla direzione normale alla frontiera. Tale assegnazione viene detta condizioni al contorno di Cauchy, e corrisponde ad imporre sia le condizioni al contorno di Dirichlet (i valori che la soluzione assume sul bordo della superficie) che le condizioni al contorno di Neumann (i valori della derivata della soluzione).\nPer le equazioni ordinarie il teorema di esistenza e unicit\u00e0 per un problema di Cauchy stabilisce che per un problema:\nesiste una sola funzione formula_44 che soddisfa tutte le relazioni se formula_45 \u00e8 sufficientemente regolare, ad esempio se \u00e8 differenziabile in un intorno di formula_46.\nPer un'equazione alle derivate parziali di ordine formula_42 definita su formula_48 le condizioni iniziali sono date dal valore dell'incognita e delle sue derivate fino all'ordine formula_41 su una variet\u00e0 liscia formula_50 di dimensione formula_51, detta talvolta \"superficie di Cauchy\". Il problema di Cauchy consiste, nello specifico, nel trovare la funzione formula_20 soluzione della PDE che soddisfa:\ndove formula_55 sono funzioni date definite sulla superficie formula_56 e la derivata formula_57 \u00e8 calcolata rispetto alla direzione formula_58 del versore normale a formula_56.\nIl teorema di Cauchy-Kovalevskaya, che si applica sia per le equazioni alle derivate parziali che per quelle ordinarie, stabilisce che se l'incognita e le condizioni iniziali di un'equazione differenziale sono localmente funzioni analitiche allora una soluzione analitica esiste ed \u00e8 unica.\nEquazioni lineari.\nData una generica equazione ordinaria:\n\u00e8 lineare se:\nUn'equazione ordinaria lineare si pu\u00f2 scrivere come:\nSe formula_63 sono fattori costanti l'equazione si risolve trovando una soluzione all'equazione omogenea associata:\nalla quale si somma una soluzione particolare dell'equazione completa, ottenibile ad esempio con il metodo delle variazioni delle costanti. Per ogni equazione ordinaria lineare omogenea (anche a coefficienti non costanti) vale inoltre il principio di sovrapposizione: se formula_65 e formula_66 sono soluzioni, allora lo \u00e8 anche ogni loro combinazione lineare formula_67, con formula_68 e formula_69 costanti.\nUn'equazione differenziale alle derivate parziali pu\u00f2 essere invece lineare, semilineare, quasilineare o totalmente non lineare. L'equazione si dice lineare se ha la forma:\nper opportune funzioni formula_71 ed formula_72, dove formula_73 \u00e8 la derivazione di ordine formula_74 rispetto ad una o pi\u00f9 variabili. Se formula_75 l'equazione si dice \"omogenea\".\nSi dice semilineare se ha la forma:\nquasilineare se ha la forma:\ne totalmente non lineare se dipende non-linearmente dal pi\u00f9 alto grado di derivazione.\nLe equazioni che non sono lineari sono spesso molto difficili da affrontare, ed in molti casi si cercano metodi per linearizzarle.\nPDE del secondo ordine.\nUna classe di equazioni alle derivate parziali di cui si trovano frequentemente soluzioni analitiche, e che sono ampiamente utilizzate in fisica ed ingegneria, sono le equazioni lineari del secondo ordine, ovvero del tipo:\nSupponendo che formula_79, formula_80 e formula_81 non siano tutti nulli, i termini con le derivate seconde definiscono una forma quadratica nel punto formula_82:\nalla quale si associa la matrice simmetrica:\nL'equazione nel punto formula_82 si dice:\nLe equazioni a coefficienti costanti sono iperboliche, ellittiche o paraboliche in tutti i punti del loro dominio, ed in tal caso si parla rispettivamente di \"equazione iperbolica\", \"equazione ellittica\" o \"equazione parabolica\". Ad esempio l'equazione di Poisson (e la sua versione omogenea, l'equazione di Laplace) \u00e8 ellittica, l'equazione del calore \u00e8 parabolica, e l'equazione delle onde \u00e8 iperbolica.\nLe equazioni a coefficienti non costanti possono tuttavia presentare un carattere \"misto\", cio\u00e8 possono essere iperboliche in alcune regioni del dominio ed ellittiche o paraboliche in altre. Ad esempio l'equazione di Eulero-Tricomi:\n\u00e8 ellittica nella regione formula_93, iperbolica nella regione formula_94 e parabolica degenere sulla retta formula_95.\nEsempio.\nUn esempio elementare di come le equazioni differenziali possano emergere naturalmente nello studio dei sistemi \u00e8 il seguente: si supponga di avere una popolazione di batteri composta inizialmente da formula_96 individui e sia formula_97 la popolazione al tempo formula_98. \u00c8 ragionevole aspettarsi che, in media, in ogni istante formula_98 dopo un tempo relativamente piccolo formula_100 nasca una quantit\u00e0 di nuovi individui proporzionale alla popolazione e al tempo trascorso formula_100, cio\u00e8 pari a formula_102, dove formula_16 \u00e8 un numero (che si suppone costante) che individua il tasso di natalit\u00e0. Analogamente \u00e8 ragionevole aspettarsi che muoiano formula_104 individui nello stesso intervallo di tempo, essendo formula_105 il tasso (costante) di mortalit\u00e0. La popolazione al tempo formula_106, quindi, sar\u00e0 data dalla popolazione al tempo formula_98 a cui si aggiunge la popolazione appena nata e si sottrae quella morta, ovvero:\nQuindi si ha che:\nSi pu\u00f2 riconoscere nell'espressione a primo membro il rapporto incrementale della funzione formula_97; se formula_100 \u00e8 molto piccolo, tale rapporto verr\u00e0 sostituito con la derivata formula_112 e si scriver\u00e0:\nQuesta \u00e8 un'equazione differenziale ordinaria del primo ordine. Risolvere questa equazione significa determinare l'andamento nel tempo della popolazione, cio\u00e8 la funzione formula_97. Si sta cercando quindi una funzione che sia dimensionalmente sommabile alla sua derivata prima, ovvero la funzione esponenziale (la cui derivate sono la funzione stessa per una costante):\ndove formula_116 e formula_26 sono costanti. Imponendo di rispettare il vincolo formula_118 si ha:\nSi tratta di una funzione esponenziale che cresce nel tempo se formula_120, cio\u00e8 se la natalit\u00e0 \u00e8 maggiore della mortalit\u00e0, e decresce fino ad annullarsi velocemente se formula_121. Il modello che si \u00e8 esaminato \u00e8 particolarmente semplificato; in generale il tasso di crescita non \u00e8 semplicemente proporzionale alla popolazione presente con una costante fissa di proporzionalit\u00e0: \u00e8 ragionevole aspettarsi ad esempio che le risorse a disposizione siano limitate ed insufficienti a soddisfare una popolazione arbitrariamente grande. Si possono considerare, inoltre, situazioni pi\u00f9 complicate come quella in cui ci siano pi\u00f9 popolazioni che interagiscono tra loro, come ad esempio prede e predatori nel modello di Volterra-Lotka.\nSoluzioni.\nSolitamente non \u00e8 possibile trovare soluzioni esatte per le equazioni differenziali. Invece che trovare un'espressione analitica di una funzione che soddisfi l'equazione si \u00e8 spesso limitati a studiarne l'esistenza e l'andamento qualitativo, oppure se ne determinano soluzioni approssimate servendosi di computer in grado di effettuare approssimazioni tramite metodi di calcolo numerici. Nel corso dei secoli sono tuttavia stati trovati diversi casi in cui \u00e8 possibile ricavare l'espressione analitica di funzioni che sono soluzione di un'equazione differenziale, cos\u00ec come sono stati sviluppati molti strumenti di vario tipo per la ricerca di tali soluzioni: per affrontare le equazioni ordinarie si pu\u00f2 ricorrere ad esempio all'utilizzo di un fattore di integrazione, del metodo delle differenze finite, del metodo delle variazioni delle costanti e diversi altri metodi di soluzione analitica e numerica.\nPer quanto riguarda le equazioni alle derivate parziali, non vi \u00e8 una teoria generale per analizzarle, ma vi sono casi in cui \u00e8 possibile trovare una soluzione unica che dipende in modo continuo dai dati forniti dal problema. Tali soluzioni sono dette \"classiche\", e si distinguono da soluzioni deboli o generalizzate. Tra i molti metodi utilizzati per studiare le PDE vi \u00e8 il metodo delle caratteristiche, l'utilizzo della funzione di Green, diverse trasformate integrali o il metodo di separazione delle variabili.\nAccade inoltre spesso che si identificano classi di funzioni caratterizzate dal fatto che soddisfano alcune importanti equazioni differenziali, e per tale motivo godono di propriet\u00e0 particolari che le rendono di notevole interesse. Ad esempio le onde, che soddisfano l'equazione delle onde, le funzioni armoniche, che soddisfano l'equazione di Laplace, e le funzioni speciali, tra cui le funzioni ipergeometriche che soddisfano l'equazione ipergeometrica, oppure le funzioni di Struve, le funzioni di Anger e le funzioni di Weber che soddisfano le equazioni di Bessel.\nSoluzioni numeriche.\nLe soluzioni numeriche sono degli algoritmi che permettono di approssimare la soluzione del sistema di equazioni differenziali che costituiscono il \"modello matematico\" del sistema. Questi algoritmi sono alla base dei software di simulazione come MATLAB/Simulink ed in linea generale possono risolvere anche problemi che non ammettono soluzioni in forma chiusa."}
{"id": "38049", "revid": "4", "url": "https://it.wikipedia.org/wiki?curid=38049", "title": "Tim Berners Lee", "text": ""}
{"id": "38054", "revid": "330019", "url": "https://it.wikipedia.org/wiki?curid=38054", "title": "Carinzia", "text": "La Carinzia (in tedesco \"K\u00e4rnten\" , in sloveno \"Koro\u0161ka\") \u00e8 il pi\u00f9 meridionale dei nove stati (\"Bundesl\u00e4nder\") dell'Austria.\nGeografia fisica.\nConsiste principalmente di un bacino all'interno delle Alpi, nel quale le Alpi Carniche delimitano il confine meridionale con l'Italia (province di Belluno in Veneto e di Udine in Friuli-Venezia Giulia) e la Slovenia (regioni Bassa Stiria/\"\u0160tajerska\", Carinzia/\"Koro\u0161ka\" e Alta Carniola/\"Gorenjska\"). La catena dei Tauri la separa dal Salisburghese a nord, a est troviamo il \"land\" della Stiria, mentre a ovest la Carinzia forma una valle continua con il Tirolo orientale (\"Osttirol,\" parte del Tirolo).\nConosciuta soprattutto per i suoi magnifici laghi, intorno ai quali si affacciano 570.000 ettari di foreste, pari al 60% della sua superficie, di cui il 30% \u00e8 bosco protetto, il fiume principale della regione \u00e8 la Drava (\"Drau\"), la capitale \u00e8 Klagenfurt, a cui si affianca un'unica altra citt\u00e0 di una certa importanza, Villaco (\"Villach\"). Queste due citt\u00e0 hanno in comune forti legami economici.\nClima.\nLa Carinzia ha un clima continentale, con estati calde e moderatamente umide e inverni lunghi e aspri. Negli ultimi anni ci sono stati inverni eccezionalmente aridi. Fenomeno tipico in autunno e in inverno \u00e8 l'inversione termica, che si verifica con cielo sereno e assenza di vento, talvolta accompagnato da una fitta nebbia che va a ricoprire le valli gelate e che intrappola l'inquinamento, mentre sulle cime delle colline e sulle montagne troviamo in genere un pallido sole.\nSociet\u00e0.\nLingue e dialetti.\nLa popolazione \u00e8 in maggioranza di madrelingua tedesca con un unico (e facilmente individuabile) dialetto. Esiste anche una minoranza di madrelingua slovena, parlante vari dialetti sloveni del ceppo carinziano, pari a circa 15.000 - 40.000 persone, concentrate nel sud est della regione.\nStoria.\nIn epoca romana parte della Carinzia era parte della provincia romana del Norico, di cui la capitale era Virunum. Prima della conquista romana in questa regione, all'epoca di Giulio Cesare, sono ricordate per la loro importanza le trib\u00f9 dei Taurisci e dei Norici.\nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Magno di F\u00fcssen, San Ruperto di Salisburgo (l'apostolo della Baviera e della Carinzia) e San Virgilio di Salisburgo che invi\u00f2 nel 753 il monaco e missionario irlandese san Modesto come corepiscopo.\nIl ducato di Carinzia fece storicamente parte del Sacro Romano Impero sino alla sua dissoluzione nel 1806, divenendo poi un territorio della corona sotto l'Impero asburgico. \nCon la dissoluzione dell'Impero dopo la Prima guerra mondiale e dopo il tentativo jugoslavo di annettere la regione con la forza nel 1919, un plebiscito nelle zone meridionali del Land, svoltosi il 10 ottobre 1920, sotto il controllo della Societ\u00e0 delle Nazioni, sanc\u00ec la volont\u00e0 della Carinzia di appartenere all'Austria. Nel 1945, alla fine del secondo conflitto mondiale, per la seconda volta gli jugoslavi tentarono l'annessione della parte meridionale della regione, ma, dopo un altro plebiscito che ebbe lo stesso esito, dovettero ugualmente rinunciare.\nAmministrazione.\nLa Carinzia \u00e8 suddivisa in otto distretti e due citt\u00e0 statutarie.\nDi seguito l'elenco dei distretti con la sigla automobilistica e il numero corrispondente alla cartina.\nCitt\u00e0 statutarie\nDistretti\nEconomia.\nLe principali industrie sono il turismo, l'elettronica, l'ingegneria, l'agricoltura e il settore forestale.\nAziende multinazionali quali Philips e Siemens hanno qui grandi interessi.\nLa Carinzia \u00e8 inoltre attraversata da un itinerario, alternativo al trafficato Brennero, che attraverso il Friuli-Venezia Giulia permette di raggiungere Vienna e il Nord Europa.\nNegli ultimi anni sono stati anche allacciati stretti rapporti di amicizia e collaborazione (soprattutto in ambito turistico ed economico) con le regioni limitrofe (in particolare quelle appartenenti all'Alpe Adria e cio\u00e8 Friuli-Venezia Giulia, Slovenia e Stiria).\nAttrazioni turistiche.\nLe principali attrazioni turistiche sono le citt\u00e0 di Klagenfurt e di Villaco, i laghi W\u00f6rthersee, Ossiacher See, Millst\u00e4tter See, Faaker See, le stazioni sciistiche di Passo di Pramollo - \"Nassfeld/Hermagor\", Bad Kleinkirchheim, Heiligenblut am Gro\u00dfglockner, il duomo di Gurk, il santuario di Maria Luggau, il monastero di Sankt Paul im Lavanttal, l'imprendibile Rocca di Hochosterwitz e il Gro\u00dfglockner e Nockberge per l'alpinismo.\nNei pressi di Klagenfurt si trova il Museo di Arte Moderna della Carinzia (MMKK), che ospita mostre internazionali di giovani artisti e una collezione di 3.000 opere donata dall'industriale Herbert W. Liaunig alla comunit\u00e0. Edificato nel 2008 con 1.000 metri quadri di spazio espositivo, sette anni dopo il perimetro dell'edificio venne pi\u00f9 che raddoppiato dal medesimo studio progettuale."}
{"id": "38056", "revid": "1652635", "url": "https://it.wikipedia.org/wiki?curid=38056", "title": "Giunzione p-n", "text": "Con il termine giunzione p-n si indica l'interfaccia che separa le parti di un semiconduttore sottoposte a drogaggio di tipo differente.\nLa giunzione p-n \u00e8 composta di due zone: una con un eccesso di lacune (strato \"p\") e una con eccedenza di elettroni (strato \"n\"). Le eccedenze di elettroni e lacune si ottengono mediante drogaggio, con varie tecniche. Il termine \"giunzione\" fa riferimento alla regione in cui si incontrano i due tipi di drogaggio (P e N). La regione di confine tra i blocchi di tipo P e di tipo N \u00e8 detta zona/regione di carica spaziale (o di svuotamento); in questo volume i portatori, rispettivamente del lato \"p\" e del lato \"n\", di fronte al forte gradiente dovuto al diverso tipo di drogaggio, diffondono nel semiconduttore adiacente (generando una corrente di diffusione), lasciando non compensati gli atomi ionizzati dei droganti, i quali a loro volta genereranno una differenza di potenziale, un campo elettrico e, spostando i portatori, una corrente di trascinamento che si oppone a quella di diffusione; la differenza di potenziale costante generata dagli ioni di materiale drogante \u00e8 chiamata tensione di \"built-in\". La larghezza della zona di carica spaziale dipende dai drogaggi e da ciascun lato \u00e8 inversamente proporzionale al drogaggio del semiconduttore.\nDato che la carica elettrica degli ioni negativi deve compensare perfettamente quella degli ioni positivi si avr\u00e0:\nformula_1 dove formula_2 e formula_3 sono le concentrazioni degli atomi accettori e donatori, formula_4 e formula_5 l'estensione della regione di svuotamento rispettivamente della zona p ed n.\nLa giunzione p-n \u00e8 alla base di dispositivi a semiconduttore quali il diodo a giunzione, il transistor, il LED e la cella solare.\nDescrizione.\nLa giunzione p-n possiede alcune interessanti propriet\u00e0 che vengono sfruttate nell'elettronica moderna. In particolare, si forma un sottile strato neutro chiamato regione di svuotamento (\"depletion layer\") laddove un drogaggio di tipo P si accosta senza contatto ad un drogaggio di tipo N. I semiconduttori drogati (sia di tipo N che di tipo P) sono conduttori tanto migliori quanto pi\u00f9 elevato \u00e8 il drogaggio mentre la regione di svuotamento ha le propriet\u00e0 di un isolante. Le giunzioni p-n sono comunemente usate come diodi: dispositivi elettronici che permettono un flusso di corrente in una direzione ma non in quella opposta. Questo risultato pu\u00f2 essere ottenuto incrementando o riducendo l'estensione dello strato non conduttivo (la zona svuotata) grazie agli effetti della \"polarizzazione inversa\" e della \"polarizzazione diretta\", dove il termine \"polarizzazione\" indica l'applicazione di una tensione elettrica alla giunzione p-n. La tensione esterna infatti ne influenza la dimensione, richiamando un maggiore o minore numero di portatori; a seconda della densit\u00e0 di portatori disponibili, e quindi del tipo di semiconduttore scelto e del tipo di drogaggio con il quale \u00e8 stato prodotto, sar\u00e0 possibile variare con un ulteriore grado di libert\u00e0 l'estensione della regione di svuotamento.\nPolarizzazione diretta e inversa.\nLa giunzione p-n pu\u00f2 essere utilizzata come un diodo grazie alle sue propriet\u00e0 di conduzione in regime di polarizzazione diretta e polarizzazione inversa. Un diodo a giunzione p-n permette alle cariche elettriche di scorrere in una direzione, ma non in quella opposta. Quando la giunzione p-n \u00e8 polarizzata direttamente, la differenza di potenziale sulla giunzione diminuisce e questo fa s\u00ec che possa scorrere una corrente apprezzabile verso il catodo. Quando la giunzione p-n \u00e8 polarizzata inversamente, invece, la barriera di potenziale alla giunzione (e quindi anche la resistenza) aumenta e la corrente inversa che pu\u00f2 scorrere verso l'anodo \u00e8 bassissima.\nPolarizzazione diretta.\nSi ha polarizzazione diretta quando si collega il terminale \"positivo\" alla regione di \"tipo P\" e il terminale \"negativo\" alla regione di \"tipo N\".\nIn questa configurazione, le lacune nella regione di tipo P e gli elettroni nella regione di tipo N sono spinti verso la giunzione. Questo riduce l'ampiezza della zona svuotata e la tensione positiva applicata al dispositivo si concentra quasi completamente ai capi della zona di carica spaziale abbassando la barriera di potenziale. In tale situazione si crea un apprezzabile sbilanciamento tra i flussi dei maggioritari e minoritari che attraversano in verso opposto la giunzione; la risultante \u00e8 un flusso di cariche, e quindi una corrente, che varia esponenzialmente con la tensione applicata. Quando la tensione applicata eguaglia quella generata dalle cariche fisse (atomi di drogante ionizzati), i portatori sono liberi di muoversi e la caratteristica tensione-corrente \u00e8 lineare, cio\u00e8 il materiale si comporta da conduttore ohmico.\nPolarizzazione inversa.\nLa polarizzazione inversa si ottiene collegando il terminale \"negativo\" alla regione di \"tipo P\" e il terminale \"positivo\" alla regione di \"tipo N\".\nPoich\u00e9 la regione di tipo P \u00e8 connessa al terminale negativo dell'alimentazione, le lacune nella regione di tipo P vengono spinte lontano dalla giunzione, facendo crescere l'ampiezza della zona svuotata. Lo stesso succede nella zona di tipo N, dove gli elettroni vengono spinti lontano dalla giunzione a causa dell'azione del terminale positivo dell'alimentazione.\nQuesto aumenta l'ampiezza della zona svuotata e la tensione negativa applicata al dispositivo si concentra quasi completamente ai capi della zona di carica spaziale alzando la barriera di potenziale. Anche qui si crea quindi uno sbilanciamento tra i flussi dei maggioritari e minoritari che attraversano in verso opposto la giunzione e anche qui la risultante \u00e8 un flusso di cariche, e quindi una corrente, che varia esponenzialmente con la tensione applicata. Tuttavia il risultato \u00e8 molto diverso perch\u00e9 l'esponenziale \u00e8 negativo e quindi la corrente inversa risultante \u00e8 molto piccola.\nCaratteristica ideale della giunzione pn.\nDal comportamento in polarizzazione diretta e inversa deriva la caratteristica ideale della giunzione p-n (diodo), cio\u00e8 la relazione I-V: \nAltre giunzioni.\nAnche il contatto tra i terminali in metallo e il materiale semiconduttore crea giunzioni particolari chiamate diodi Schottky. In una situazione ideale semplificata un diodo a semiconduttore non funzionerebbe perch\u00e9 sarebbe composto da vari diodi connessi in serie. In pratica, impurit\u00e0 di superficie presenti sulla parte di semiconduttore che tocca i terminali di metallo riducono molto la larghezza di quelle regioni svuotate a un punto tale che le giunzioni metallo/semiconduttore non sono rettificanti (funzionano come diodi sempre accesi indipendentemente dalla tensione applicata).\nDi altro genere sono le eterogiunzioni, che si ottengono dal contatto tra due semiconduttori di differente natura. Un esempio sono le eterogiunzioni tra silicio e germanio, oppure quelle tra semiconduttori polimerici."}
{"id": "38061", "revid": "419119", "url": "https://it.wikipedia.org/wiki?curid=38061", "title": "Sudeti", "text": "I Sudeti (in tedesco: \"Sudeten\"; in ceco: \"Krkono\u0161sko-jesenick\u00e1 subprovincie\" o \"Sudety\"; in polacco: \"Sudety\") sono un sistema montuoso al confine tra la Germania (Sassonia), la Polonia (Slesia) e la Repubblica Ceca (Boemia, Moravia e Slesia). Poich\u00e9 il nome, nel periodo compreso fra le due guerre mondiali, design\u00f2 con un buon grado di approssimazione l'intera area tedescofona all'interno di Boemia e Moravia, con questa denominazione si definiscono talvolta le popolazioni tedesche ivi insediate fino alla seconda guerra mondiale (\"Sudetendeutsche\" o Tedeschi dei Sudeti).\nLa catena dei Sudeti comprende in particolare i Monti dei Giganti (in tedesco: \"Riesengebirge\", in ceco: \"Krkono\u0161e\", in polacco: \"Karkonosze\"), i quali raggiungono un'altezza di 1602 m s.l.m. con il monte Sn\u011b\u017eka. I Sudeti rappresentano la parte pi\u00f9 elevata dell'imponente Massiccio Boemo.\nI Sudeti sono un importante spartiacque tra il bacino dell'Elba, dell'Oder e della Morava, fiumi che confluiscono rispettivamente nel Mare del Nord, nel Mar Baltico e, dopo l'immissione nel Danubio nei pressi di Bratislava, nel Mar Nero.\nSuddivisioni.\nI Sudeti si dividono tradizionalmente in:"}
{"id": "38062", "revid": "1534511", "url": "https://it.wikipedia.org/wiki?curid=38062", "title": "Gnuplot", "text": "gnuplot \u00e8 un programma per la realizzazione di grafici di funzioni matematiche in due o tre dimensioni e la rappresentazione grafica di dati grezzi. \u00c8 un programma open source, tuttavia \u00e8 possibile distribuire modifiche del codice sorgente solamente in forma di patch.\n\u00c8 disponibile per diversi sistemi operativi ed \u00e8 in grado di esportare grafici nei pi\u00f9 comuni formati grafici raster o vettoriali (tra cui PNG, EPS, SVG e JPEG).\nIl programma non \u00e8 correlato al progetto GNU e non utilizza licenze della Free Software Foundation. Il suo nome originariamente doveva essere \"llamaplot\" ma Colin Kelley preferiva \"nplot\". Gli sviluppatori scesero quindi a compromessi e decisero per \"newplot\", che tuttavia era gi\u00e0 stato usato per un altro progetto. La scelta finale quindi cadde su \"gnuplot\".\ngnuplot possiede un'interfaccia a riga di comando. Un esempio di codice \u00e8 il seguente:\nset xrange [0:1.25]\nf(x)=(x**2)*sqrt((1.25)**2+(0.5)**2) - (x**2)*sqrt((x**2)+(0.5)**2)\nset title \"Spettro decadimento beta\" 0.45,0\nset xlabel \"impulso elettrone\" 0,0\nset ylabel \"numero di elettroni\" 0,0\nplot f(x)\n\u00c8 interessante anche la modalit\u00e0 da shell, che consente di salvare le istruzioni per creare le immagini in semplici script.\ngnuplot \u00e8 inoltre implementato per il rendering da vari programmi, anche gratuiti, come GNU Octave, Emacs, wxMaxima e altri."}
{"id": "38064", "revid": "7", "url": "https://it.wikipedia.org/wiki?curid=38064", "title": "Araba Fenice", "text": ""}
{"id": "38074", "revid": "1717538", "url": "https://it.wikipedia.org/wiki?curid=38074", "title": "Astrometria", "text": "L'astrometria \u00e8 il settore dell'astronomia che si occupa delle misurazioni, delle posizioni, delle distanze e dei movimenti delle stelle e di altri corpi celesti. Tra i vari obiettivi dell'astrometria, vi \u00e8 quello di costruire una scala delle distanze cosmiche.\n\u00c8 uno dei campi di applicazione pi\u00f9 antichi dell'astronomia, risalente ad Ipparco, che fu il primo a compilare un catalogo stellare delle stelle a lui visibili. Per farlo invent\u00f2 il sistema della scala di luminosit\u00e0 magnitudine apparente, ancora oggi in uso. La moderna astrometria fu fondata da Friedrich Bessel, che con il suo \"Fundamenta astronomiae\" dava le posizioni medie di 3222 stelle osservate tra il 1750 e il 1762 da James Bradley.\nOltre alla fondamentale funzione di fornire agli astronomi un preciso sistema di riferimento su cui basare le osservazioni, l'astrometria \u00e8 anche alla base della meccanica celeste, della dinamica stellare e dell'astronomia galattica. L'astrometria \u00e8 indispensabile per mantenere il conto del tempo, in quanto il fuso orario UTC rappresenta il Tempo Atomico Internazionale sincronizzato con la rotazione della Terra, ottenuto grazie ad osservazioni astrometriche estremamente precise.\nGrazie ad essa si sono avuti nel corso dei secoli importanti passi avanti nelle scienze e nelle tecnologie, e in particolare ne hanno beneficiato:\nUn esempio di sviluppo pi\u00f9 recente fu l'uso delle variabili Cefeidi per misurare le distanze delle nebulose. Questo port\u00f2 alla scoperta delle galassie esterne alla nostra da parte di Edwin Hubble che utilizz\u00f2 il metodo della parallasse sulle Cefeidi vicine, e fu cos\u00ec in grado di correlare il loro periodo di variazione con la loro luminosit\u00e0 assoluta. Misurando quindi il periodo e la luminosit\u00e0 apparente delle Cefeidi presenti nelle nebulose, riusc\u00ec a determinare la loro distanza, arrivando a formulare quella che fu chiamata la legge di Hubble, che ancora oggi \u00e8 una delle propriet\u00e0 fondamentali dell'Universo.\nL'ultimo sviluppo dell'astrometria \u00e8 rappresentato dalla sua applicazione alla tecnologia spaziale: dal 1989 al 1993 il satellite Hipparcos dell'ESA collezion\u00f2 precise misure astrometriche che portarono alla compilazione di un catalogo con pi\u00f9 di un milione di stelle, con posizioni accurate fino a 20 o 30 millesimi di secondo d'arco."}
{"id": "38075", "revid": "3115", "url": "https://it.wikipedia.org/wiki?curid=38075", "title": "Tiziano Terzani", "text": "Biografia.\nTiziano Terzani nacque mercoled\u00ec 14 settembre 1938 a Firenze in via Pisana (civico 147) nel quartiere di Monticelli sulla riva sinistra dell'Arno. Il padre, Gerardo Terzani, fu partigiano comunista prima di gestire una piccola officina meccanica a Firenze vicino a Porta Romana e la madre, Lina Venturi, lavorava come cappellaia in un negozio di sartoria. Con la famiglia conviveva la nonna materna Elisa, rimasta vedova dopo i numerosi lutti familiari per tubercolosi \u2013 due zie e il nonno Giovanni. Preoccupati per la sua salute i genitori lo porteranno fin da piccolo sull'Appennino pistoiese per godere di un clima salubre:\nIl legame con questi luoghi, e in particolare con la valle dell'Orsigna, lo accompagn\u00f2 per tutta la vita.\nLa guerra e le scuole elementari.\nNei primi di agosto del 1944 la ritirata dei nazisti sulla Linea Gotica e l'avanzata alleata delle truppe britanniche port\u00f2 alla liberazione di Firenze, ci\u00f2 gli consent\u00ec di frequentare la prima elementare presso il convento femminile della Chiesa di San Piero a Monticelli. L'anno seguente, con la riapertura regolare degli istituti, prosegu\u00ec gli studi nella Scuola di Legnaia. Dal 1949 al 1952 frequent\u00f2 le scuole medie Niccol\u00f2 Machiavelli in piazza Frescobaldi. Dopo l'esame di terza media avvenne una svolta decisiva, \nGli anni del ginnasio e del liceo.\nI genitori impegnarono gli averi al Monte di Piet\u00e0 e acquistarono a rate i pantaloni che consentirono a Tiziano di frequentare la succursale della Machiavelli in piazza Pitti. Dal 1954 prosegu\u00ec gli studi al Liceo classico statale Galileo dove si diplomer\u00e0 brillantemente nel 1957. In quegli anni frequent\u00f2 i \"Sabati dello studente\" in via Gino Capponi, un circolo ricreativo in cui soddisf\u00f2 la passione per il cinema e il teatro misurandosi anche in sporadiche recitazioni. Qui conobbe e avvicin\u00f2 i rappresentanti del cattolicesimo democratico e progressista fiorentino come Dino Pieraccioni, Ernesto Balducci, Raffaele Bensi e Giorgio La Pira:\nRaccolse da questi incontri il valore dell'umanit\u00e0 e apprese il senso non solo del dialogo ma dell'autonomia delle proprie idee, gi\u00e0 sperimentata in casa con il padre comunista e la madre cattolica.\nNel 1955 per guadagnare qualche soldo collabor\u00f2 al \"Giornale del Mattino\" diretto dal giovanissimo Ettore Bernabei. Nei panni di cronista sportivo ebbe il compito di documentare le corse podistiche, le gare in bicicletta e soprattutto le partite di calcio del Campionato nazionale Dilettanti coprendo in particolare la provincia di Firenze muovendosi con la Vespa del padre:\nNel 1956, nel periodo drammatico della Rivoluzione ungherese, si iscrisse alla sezione fiorentina della Giovent\u00f9 Federalista Europea, l'organizzazione giovanile del Movimento Federalista Europeo fondato da Altiero Spinelli. Un'adesione temporanea ma che rivela la capacit\u00e0 di non allinearsi ai pensieri dominanti dell'epoca, quello di matrice cattolica legata alla Democrazia Cristiana e quello marxista legato al Partito comunista.\nL'incontro con Angela Staude e l'universit\u00e0.\nNell'estate del 1957 appena diplomato ricevette un'offerta di lavoro dalla Banca Toscana, che rifiut\u00f2:\nSfidando il parere dei genitori tent\u00f2 l'ammissione al collegio Medico-Giuridico annesso alla Scuola Normale di Pisa. Nel concorso nazionale che offriva solo cinque posti, arriv\u00f2 secondo. Scelse la facolt\u00e0 di Giurisprudenza.\nNel mese di settembre conobbe una ragazza di origini tedesche, Angela Staude, nata a Firenze nell'aprile 1939, figlia del pittore Hans-Joachim e dell'architetto Renate Moenckeberg. Gli Staude abitavano in via delle Campora sulla collina di Bellosguardo, erano noti per essere una famiglia colta ma non convenzionale che vantava tra i propri avi esploratori, accademici e amicizie eccellenti come Maria 'Maja' Einstein o Maria Jos\u00e9 del Belgio\n. Tiziano fu colpito dall'atmosfera casalinga e poliglotta dove arte e musica si mescolavano alle biografie avventurose della famiglia Staude, un entusiasmo che gli fece avvertire la differenza con le proprie origini certamente pi\u00f9 umili:\nSeppur divisi dagli studi \u2212 Tiziano a Pisa e Angela a Monaco \u2212 mantennero i contatti. All'Universit\u00e0 Tiziano conobbe e frequent\u00f2 molti amici tra cui Alberto De Maio, Giuliano Amato, Carlo Donolo, Enrico Mugnaini. La vita in collegio fu estremamente stimolante:\nMa l'esperienza universitaria venne segnata da due eventi drammatici: nel 1958 una grave infezione tubercolotica lo costrinse a un lungo ricovero al Careggi e un anno pi\u00f9 tardi una trombosi colp\u00ec il padre rendendolo inabile al lavoro. Le ristrettezze economiche e il bisogno di contribuire al sostentamento dei genitori alimentarono l'inquietudine e il desiderio di fuga immaginando una vita differente e autonoma.\nSi laure\u00f2 nel 1961 a pieni voti presentando una impegnativa tesi di diritto internazionale con il giurista Giuseppe Sperduti dal titolo \"Il Dominio riservato\". Una tesi che richiama i caratteri, le inclinazioni e gli interessi che manifester\u00e0 pi\u00f9 avanti nella professione giornalistica.\nL'Olivetti e il matrimonio.\nDopo la laurea fall\u00ec il tentativo di continuare gli studi all'Universit\u00e0 di Leeds, avventura che dur\u00f2 appena 5 mesi:\nRientrato in Italia accett\u00f2 la proposta dell'Olivetti di Ivrea grazie ai contatti con l'ex collegiale Romano Gabriele. Una scelta vicina al proprio modello di societ\u00e0:\nQui, dopo un lungo tirocinio, giunse all'ufficio del personale dove conobbe Paolo Volponi, Ottiero Ottieri e Giancarlo Lunati ricevendo l'incarico di reclutare nuovi laureati per le consociate estere. L'Olivetti, forte della sua rete globale di concessionarie e fabbriche gli consent\u00ec di viaggiare in tutto il mondo.\nIl 27 novembre 1962, pochi mesi dopo l'assunzione, spos\u00f2 Angela a Vinci. Il lavoro dell'Olivetti lo port\u00f2 prima a viaggiare in tutta Europa \u2013 con lunghi soggiorni in Danimarca, Portogallo, Paesi Bassi, Gran Bretagna \u2013 e successivamente in Oriente. Nel gennaio 1965 arriv\u00f2 in Giappone, fu la sua prima volta in Asia. Qui visit\u00f2 anche Hong Kong e il sogno della Cina inizi\u00f2 a prendere forma. Nel 1966 acquist\u00f2 con i primi risparmi un terreno nella valle dell'Orsigna dove negli anni a venire costru\u00ec una piccola abitazione.\nL'esordio con \"L'Astrolabio\".\nNell'autunno 1967 l'Olivetti lo mand\u00f2 in Sud Africa, a Johannesburg. Vi giunse pochi giorni dopo l'assassinio del Primo ministro Verwoerd in un clima di forti tensioni politiche. In questo paese segnato dall'apartheid raccolse materiali, interviste e fotografie per redigere i primi reportage che pubblic\u00f2 su \"L'Astrolabio\", settimanale della sinistra indipendente diretto da Ferruccio Parri. Il primo reportage s'intitola \"Natale negro. Rapporto sulla segregazione in Sud Africa\" pubblicato il 25 dicembre 1966. La collaborazione con la rivista termin\u00f2 nel novembre 1970.\nDopo aver viaggiato in Australia e Thailandia, insoddisfatto del lavoro all'Olivetti, prese l'aspettativa, e su indicazione di Samuel Gorley Putt - conosciuto per caso alla Hopkins University di Bologna - si aggiudic\u00f2 una borsa di studio che gli apr\u00ec le porte della Columbia University di New York dove scelse il corso di laurea in Affari internazionali.\nL'Universit\u00e0 in America e la scelta del giornalismo.\nLa borsa di studio del Commonwealth Fund's Fellowship programme gli consent\u00ec di viaggiare in tutto il paese. Continu\u00f2 a scrivere per \"L'Astrolabio\" raccontando le lotte civili del movimento nero intervistando Rap Brown, gli scontri tra gli studenti pacifisti che manifestavano contro la guerra in Vietnam e le forze di polizia nella protesta della Columbia University, e un evento storico come l'allunaggio dell'Apollo 11.\nDurante il biennio americano sfrutt\u00f2 l'occasione di uno stage nella redazione del New York Times:\nNel 1968 si trasfer\u00ec in California frequentando la Stanford University dove impar\u00f2 la lingua cinese. Si interess\u00f2 allo studio del maoismo e del comunismo cinese, incuriosito dalla grande eco che la Rivoluzione culturale di Mao stava avendo in tutto il mondo.\nEbbe l'occasione di conoscere e intervistare William Hinton che lo affascin\u00f2 con la sua esperienza cinese. Si convinse che la sua missione era di andare in Cina per verificare di persona quanto aveva studiato sui libri e sui giornali. Tra le fonti che ispirarono il suo sogno ci sono i testi di un grande reporter come Edgar Snow.\nDopo i numerosi testi pubblicati su \"L'Astrolabio\", nell'aprile del 1969 l'ordine dei Giornalisti lo registr\u00f2 ufficialmente nell'elenco \"pubblicisti\": una qualifica che aspettava da tempo. In agosto a New York nacque il figlio Folco. Laureatosi per la seconda volta, in settembre rientr\u00f2 in Italia. Lasci\u00f2 definitivamente l'Olivetti e cerc\u00f2 un'occupazione come giornalista.\nAlla fine di novembre del 1969 inizi\u00f2 il praticantato nella redazione del quotidiano milanese Il Giorno diretto da Italo Pietra e Angelo Rozzoni. Qui conobbe inviati gi\u00e0 affermati come Natalia Aspesi, Giorgio Bocca, Giampaolo Pansa e uno dei giornalisti ai quali fu legato da profonda amicizia, Bernardo Valli.\nNel marzo del 1971 nacque la figlia Saskia e all'inizio dell'estate sostenne l'esame di Stato per diventare giornalista professionista. In autunno si confront\u00f2 con il direttore confidando in un incarico all'estero, ma la risposta fu lapidaria:\nDeciso a perseguire il prossimo sogno di corrispondente, si dimise. Gir\u00f2 tutta l'Europa alla ricerca di un posto di lavoro finch\u00e9 l'occasione arriv\u00f2 dal settimanale amburghese \"Der Spiegel\" diretto da Rudolf Augstein che gli offr\u00ec un contratto da free lance per coprire il Sud-est asiatico.\nGli anni Settanta.\nNel gennaio 1972 si stabil\u00ec a Singapore in Winchester Road aprendo il primo ufficio di \"Der Spiegel\" in Peck Hay Road.\nImpegnato al fronte pubblic\u00f2 il suo primo vero reportage per il settimanale amburghese. Contemporaneamente coltiv\u00f2 la collaborazione con L'Espresso - il settimanale romano diretto da Livio Zanetti con vicedirettore Nello Ajello - pubblicando importanti articoli e misurandosi sulle stesse pagine con le opinioni di Furio Colombo, Camilla Cederna e Alberto Moravia. A questo aggiunse il rapporto con il quotidiano milanese Il Giorno.\nIl 1973 fu un anno delicato: il 23 luglio mor\u00ec il suocero, Hans-Joachim Staude, e quattro giorni dopo scomparve anche Raffaele Mattioli, l'economista e dirigente della Banca Commerciale Italiana che per primo aveva creduto in lui commissionandogli rapporti politici ed economici dall'Estremo Oriente.\nIn novembre pubblic\u00f2 per Feltrinelli la sua prima opera letteraria \"Pelle di leopardo. Diario vietnamita di un corrispondente di guerra 1972-1973\", inserito nella collana \"Franchi Narratori\". Renzo Foa fu tra i primi a leggerlo e recensirlo:\nDal luglio 1974 al maggio 1975 Terzani collabor\u00f2 anche con Il Messaggero, diretto in quel periodo da Italo Pietra. Nel 1975 fu tra i pochi giornalisti non solo ad assistere alla caduta di Saigon, ma a rimanervi per tre mesi dopo la presa del potere da parte delle forze comuniste:\nAlla fine del 1975 si trasfer\u00ec con tutta la famiglia a Hong Kong abitando sul Peak in Mount Austin Road in un caseggiato con altri giornalisti. Questo essere alle porte della Cina aliment\u00f2 il suo interesse e il sogno di trasferirsi sul territorio cinese.\nNel 1976 inizi\u00f2 a collaborare con la Repubblica, il nuovo quotidiano diretto da Eugenio Scalfari finanziato da Carlo Caracciolo e Giorgio Mondadori che contava una settantina di redattori oltre a molti volontari tra cui Giorgio Bocca, Miriam Mafai e Barbara Spinelli. Alla fine di marzo pubblic\u00f2 sempre per Feltrinelli \"Giai Phong! La liberazione di Saigon\" con cui si aggiudic\u00f2 il Premio Pozzale Luigi Russo per la saggistica. La giuria era composta da Ernesto Balducci, Gian Carlo Ferretti, Giovanni Giudici, Cesare Luporini, Walter Pedull\u00e0. Nel mese di ottobre ebbe la possibilit\u00e0 di viaggiare fino a Shanghai raccogliendo le prime impressioni sulla politica e sulla societ\u00e0 cinese sconvolta dalla morte di Mao avvenuta il 9 settembre. Si occuper\u00e0 nei mesi successivi del processo alla Banda dei Quattro.\nNel 1977 fu testimone della tragedia dei profughi indocinesi, dramma che preannunciava nel 1978 l'invasione della Cambogia da parte del Vietnam. Questo conflitto militare lo impegn\u00f2 per molto tempo. Raccolse dapprima con incredulit\u00e0 e poi con sgomento i racconti e le atrocit\u00e0 di ci\u00f2 che poi si riveler\u00e0 essere l'olocausto cambogiano perpetrato da Pol Pot. La moglie Angela ha raccolto questa esperienza in una antologia postuma, \"Fantasmi. Dispacci dalla Cambogia\", pubblicata nel 2008 dalla Longanesi.\nDopo un viaggio preliminare per \"Der Spiegel\" tra fine del 1979 ed i primi giorni del 1980, Terzani riusc\u00ec a stabilirsi definitivamente a Pechino come primo corrispondente di un magazine occidentale, anticipando i concorrenti \"TIME\" e \"Newsweek\", realizzando cos\u00ec a 41 anni un sogno concepito nelle aule della \"Stanford University\".\nGli ultimi anni.\nIl libro \"Un altro giro di giostra\" tratta del suo modo di reagire alla malattia, un tumore all'intestino, viaggiando per il mondo e osservando con lo stesso spirito giornalistico di sempre le tecniche della pi\u00f9 moderna medicina occidentale e le medicine alternative; il viaggio pi\u00f9 difficile, tentativi alla ricerca di trovare una cura efficace; una volta resosi conto dell'implacabilit\u00e0 del male, si concentr\u00f2 in una ricerca della pace interiore, che lo port\u00f2 ad accettare serenamente la morte.\nTerzani si ritir\u00f2 in Asia e in India per diversi anni, grazie all'amicizia con Pietro Della Torre. In seguito trascorse i suoi ultimi giorni ad Orsigna, frazione del comune di Pistoia, il rifugio di una vita, sull'Appennino pistoiese, spegnendosi il 28 luglio 2004. La ricerca della verit\u00e0 si spost\u00f2 dai fatti all'interiorit\u00e0, portandolo a concepire il giornalismo solo come una fase della sua vita.\nLe sue ultime memorie sono registrate in un'intervista televisiva intitolata \"Anam, il senzanome\" (dove Terzani parla anche della sua scelta etica in favore del vegetarismo) e nel libro postumo \"La fine \u00e8 il mio inizio\", in cui Terzani riferisce al figlio Folco le proprie riflessioni di tutta una vita.\nLa sua attivit\u00e0 di scrittore ricade in buona parte nell'ambito della periegesi, termine con cui si intende quel filone storiografico che, intorno ad un itinerario geografico, raccoglie notizie storiche su popoli, persone e localit\u00e0, verificate, per quanto possibile, dall'esperienza diretta.\nTerzani non fu molto conosciuto in Italia durante la sua attivit\u00e0 giornalistica, poich\u00e9 la testata per la quale lavorava principalmente era un periodico tedesco, \"Der Spiegel\" (anche se scrisse saltuariamente per molte testate italiane tra cui L'Espresso), ma oggi \u00e8 ampiamente riconosciuto quale uno dei massimi scrittori italiani di viaggi del XX secolo,appassionato cronista del proprio tempo, entusiasta ricercatore della verit\u00e0 degli avvenimenti, dei suoi protagonisti e degli uomini suoi compagni di viaggio, fisico e spirituale: una mente tra le pi\u00f9 lucide, progressiste e non violente di inizio XXI secolo.\nFilm.\n\"La fine \u00e8 il mio inizio\".\nIl 7 ottobre 2010 nelle sale tedesche \u00e8 uscito il film basato sul suo ultimo libro, \"La fine \u00e8 il mio inizio\", con lo stesso titolo. Il lungometraggio sceneggiato dal figlio Folco Terzani e Ulrich Limmer \u00e8 stato diretto da Jo Baier e girato nella stessa casa di Terzani all'Orsigna sulla Montagna pistoiese. Il film \u00e8 stato distribuito in Italia da Fandango a partire dal 1\u00ba aprile 2011. Tra gli interpreti Bruno Ganz nei panni di Terzani, Elio Germano nei panni del figlio Folco, Erika Pluhar nei panni della moglie Angela Staude e l'attrice ungherese Andrea Osv\u00e1rt nel ruolo della figlia Saskia. Le musiche originali sono state composte dal pianista torinese Ludovico Einaudi.\n\"Un indovino mi disse\".\nIn occasione del decennale della morte di Terzani, \u00e8 stata lanciata sul web la campagna di crowdfunding per produrre un film tratto dal libro \"Un indovino mi disse\" di Tiziano Terzani. L'idea \u00e8 del regista Mario Zanot, autore di \"Anam il senzanome\", l'ultima intervista allo scrittore scomparso nel 2004. Per promuovere il progetto, \u00e8 stato fondato il \"Comitato Un indovino ci disse. Il film\" che ha organizzato serate di raccolta fondi in tutta Italia. Il progetto \u00e8 stato poi chiuso ufficialmente a dicembre 2016 ed il Comitato \u00e8 stato sciolto nel corso del 2017; i fondi raccolti sono stati devoluti ad Emergency, per l'ospedale afghano di Lashkar-gah, intitolato a Terzani. .\nOpere.\nPrefazioni.\nVengono riportati i volumi con le prefazioni e introduzioni scritte da Tiziano Terzani:\nContributi.\nVengono riportati i volumi in cui Tiziano Terzani ha contribuito con interviste, articoli o testi di altro genere:\nBibliografia critica.\nVengono riportati saggi, \"memoir\" e testi che affrontano e analizzano la vita e l'opera di Tiziano Terzani:\nFilmografia.\nVengono riportati i filmati con protagonista Tiziano Terzani o ispirati alla sua opera letteraria:\nRiconoscimenti.\nA Tiziano Terzani sono stati intitolati nel tempo locali e spazi pubblici sia sul territorio nazionale che all'estero:"}
{"id": "38076", "revid": "27723", "url": "https://it.wikipedia.org/wiki?curid=38076", "title": "Corpo celeste", "text": ""}
{"id": "38077", "revid": "2", "url": "https://it.wikipedia.org/wiki?curid=38077", "title": "Luminosit\u00e0 assoluta", "text": ""}
{"id": "38078", "revid": "1372005", "url": "https://it.wikipedia.org/wiki?curid=38078", "title": "Enrico VI di Svevia", "text": "Era il secondo figlio dell'imperatore Federico Barbarossa e della sua consorte Beatrice di Borgogna. Ben istruito in lingua latina, oltre che in diritto romano e canonico, Enrico era anche un mecenate dei poeti e un abile poeta lui stesso. Nel 1186 si spos\u00f2 con Costanza d'Altavilla (da cui ebbe il suo famoso figlio Federico II di Svevia), figlia postuma del re normanno Ruggero II di Sicilia. Enrico, bloccato nel conflitto degli Hohenstaufen con il Casato di Welfen fino al 1194, dovette far valere le pretese ereditarie della moglie nei confronti del nipote conte Tancredi di Lecce. Il tentativo di Enrico di conquistare il regno di Sicilia fall\u00ec durante l'assedio di Napoli nel 1191 a causa di un'epidemia, con l'imperatrice Costanza catturata. Sulla base di un enorme riscatto per la liberazione e la sottomissione del re Riccardo I d'Inghilterra, conquist\u00f2 la Sicilia nel 1194; tuttavia, la prevista unificazione con il Sacro Romano Impero alla fine fall\u00ec a causa dell'opposizione del papato.\nEnrico minacci\u00f2 di invadere l'Impero Bizantino dopo il 1194 e riusc\u00ec a ottenere un riscatto, l\"'Alamanikon\", dall'imperatore Alessio III Angelo in cambio dell'annullamento dell'invasione. Egli rese il regno di Cipro e il regno armeno di Cilicia soggetti formali dell'impero e costrinse Tunisi e Tripolitania a rendergli omaggio. Nel 1195 e nel 1196 tent\u00f2 di trasformare il Sacro Romano Impero da monarchia elettiva a monarchia ereditaria, il cosiddetto \"Erbreichsplan\", ma incontr\u00f2 una forte resistenza da parte dei principi elettori e abbandon\u00f2 il piano. Enrico si impegn\u00f2 a partecipare ad una crociata nel 1195 e inizi\u00f2 i preparativi. Nel frattempo, nel 1197, Enrico soppresse una rivolta in Sicilia. I crociati salparono per la Terra Santa nello stesso anno, ma Enrico mor\u00ec di malaria a Messina il 28 settembre 1197 prima che potesse unirsi a loro. La sua morte fece precipitare l'Impero nel caos della disputa sul trono tedesco per i successivi diciassette anni.\nBiografia.\nGli esordi.\nEnrico VI era figlio di Federico Barbarossa e della seconda moglie Beatrice di Borgogna.\nNel 1168, a soli tre anni, fu eletto Re dei Romani.\nIl 29 ottobre 1184 ad Augusta fu accordato tra il padre e il sovrano di Sicilia Guglielmo II il suo fidanzamento con Costanza, figlia di Ruggero II di Sicilia e zia di Guglielmo II di Sicilia. Nell'estate 1185 Costanza lasci\u00f2 Palermo per recarsi a Milano, dove dovevano celebrarsi le nozze, accompagnata da un fastoso corteo di principi e baroni. Enrico la accompagn\u00f2 fino a Salerno, dove dovette lasciarla per recarsi in Germania per i funerali della madre. Il 23 agosto 1185, per il valore simbolico e politico che aveva l'approvazione da parte della Chiesa nella prima citt\u00e0 oltre i confini del Regno di Sicilia incontrata sul percorso, si tenne a Rieti una prima celebrazione del matrimonio, alla presenza di una delegazione imperiale in rappresentanza di Enrico. Il matrimonio fu poi ripetuto solennemente a Milano il 27 gennaio 1186.\nLa successione nel Regno di Sicilia.\nIn virt\u00f9 del suo matrimonio con Costanza d'Altavilla, Enrico rivendicava per s\u00e9 il trono di Sicilia. \nQuando, infatti, Guglielmo il Buono mor\u00ec il 16 novembre 1189, a soli 36 anni di cui 25 di regno, non essendovi figli o discendenti diretti, si pose il problema della successione. In punto di morte Guglielmo avrebbe indicato la zia Costanza d'Altavilla come erede, e a tal proposito aveva fatto riunire i suoi vassalli a Troia nel 1188, dove essi prestarono giuramento di tener fede a Costanza ed al marito di lei Enrico VI, come futuri eredi della Corona siciliana. Ma, morto il re, ben pochi tennero fede ai giuramenti di Troia. Per di pi\u00f9, essendo l'imperatore Federico Barbarossa impegnato nella crociata in Terra Santa, Enrico VI e Costanza erano costretti a rimanere in Germania, allora in una situazione interna particolarmente delicata, e a distogliere la loro attenzione dalla Sicilia.\nFu in questo contesto che la fazione anti-sveva prevalse su quella filo-sveva e nel novembre 1189 i baroni e i prelati del Regno si riunirono a parlamento e proclamarono Tancredi nuovo Re di Sicilia.\nTancredi d'Altavilla, figlio illegittimo di Ruggero III di Puglia (primogenito di re Ruggero II), era riuscito a ottenere una certa stima come comandante militare ed era l'ultimo discendente maschio della famiglia Altavilla. Nella situazione che si cre\u00f2, un re tedesco non trovava favore nel popolo: nonostante Costanza fosse la figlia legittima di Ruggero II (quindi zia paterna anche di Tancredi), al tempo era molto forte l'opposizione dei cavalieri normanni alla dinastia imperiale sveva in Sicilia e il Papa Clemente III, (anche complice dell'influenza esercitata su di esso da una delle pi\u00f9 spiccate figure della corte normanna, il vice-cancelliere Matteo da Salerno), non vedeva di buon occhio il formarsi di uno Stato unitario che circondasse completamente i confini dello Stato pontificio, e per di pi\u00f9 che andasse ad un membro della casata degli Hohenstaufen, detentori anche del Sacro Romano Impero.\nGi\u00e0 nel gennaio del 1190 Papa Clemente III, non tollerando la presenza di un re tedesco in quello che riteneva un feudo ecclesiale, aveva legittimato la successione di Tancredi di Sicilia.\nTuttavia una fazione capeggiata da Ruggero d'Andria aveva radunato un consistente esercito e ostacol\u00f2 Tancredi in ogni modo: fu lui che scrisse ad Enrico VI incitandolo a scendere in Puglia per sostenere con l'armi le ragioni ereditarie della sua sposa sul regno. Enrico, per\u00f2, non fu risoluto e l'indugio nocque non poco. \nRiccardo di Acerra ebbe cos\u00ec il tempo per rendersi pi\u00f9 forte e potente, infatti egli fortific\u00f2 le citt\u00e0 di Puglia e occup\u00f2 militarmente la Liburia, in particolare citt\u00e0 strategiche come Capua e Aversa, per impedire una invasione tedesca della Sicilia, pi\u00f9 agevole per quella via.\nEnrico VI si decise poi a spedire un esercito di milizie tedesche al comando del maresciallo imperiale Enrico Testa, il quale, non potendo accedere alla Liburia gi\u00e0 occupata da Riccardo, entr\u00f2 nel regno dalla regione dell'Abruzzo e si un\u00ec a Ruggero di Andria, col quale cominci\u00f2 la guerra sfidando Riccardo al conflitto aperto.\nLa prima operazione militare da parte dell'esercito congiunto fu quella di provocare Riccardo assaltando Corneto, terra dell'abate di Venosa, il quale parteggiava per re Tancredi. Corneto fu saccheggiata e distrutta, allora fu cos\u00ec che Riccardo mosse col suo esercito, che si fortific\u00f2 ad Ariano e nei vicini castelli, evitando, per\u00f2, lo scontro campale. Enrico Testa a capo dell'esercito imperiale e Ruggero con i baroni ribelli li assediarono: ma l'esercito tedesco, spazientito e assillato dalla penuria di viveri e rifornimenti e, forse, anche decimato dalle malattie diffusesi tra gli uomini, sciolse l'assedio ed usc\u00ec dal regno.\nFu questa la svolta della guerra civile: le milizie tedesche poco motivate non riuscirono a imprimere una svolta a loro favore in Sicilia, cosicch\u00e9 la corrente anti-sveva, guidata dal conte di Acerra, prese il sopravvento.\nRuggiero di Andria era rimasto solo nella lotta e anche senza alcun vigore, sostenendo, inoltre, una causa che stava diventando impopolare, cio\u00e8 il conferimento della corona di Sicilia ad Enrico VI.\nL\u2019incoronazione e la prima campagna in Italia.\nNel 1190, alla morte del padre Federico Barbarossa, Enrico VI assunse il titolo di Imperatore del Sacro Romano Impero e, pur assumendo verso la Chiesa una politica formalmente rispettosa, mantenne fermo il principio dell'universalit\u00e0 del suo ufficio.\nNel 1191 scese in Italia per essere incoronato re d'Italia a Pavia; giunse poi a Roma per ricevere la corona di imperatore da Celestino III, appena eletto papa, il quale dovette acconsentire per le pesanti pressioni esercitate sia dal partito filoimperiale sia dal Senato romano che aveva chiesto e ottenuto da Enrico lo smantellamento della guarnigione imperiale a Tuscolo.\nEnrico, dopo l'incoronazione a Roma, si diresse verso sud per conquistare il regno di Sicilia. In contrasto con i disegni paterni, egli voleva fare del Regno di Sicilia un feudo personale degli Hohenstaufen, estraneo sia all'antico Regno Italico sia all'impero; un centro strategico da sottrarre al controllo sia della Chiesa sia dei Principi italiani e tedeschi.\nL'inizio della spedizione imperiale fu un successo: Rocca d\u2019Arce fu espugnata, saccheggiata e data alle fiamme; Sorella, Atino, Celle e San Germano si arresero senza opporre resistenza per paura di rappresaglie; lo stesso fecero Teano, Capua, Aversa ed altre citt\u00e0; l'abate di Montecassino Roffredo dell'Isola e i conti di Molise, di Fondi e di Caserta si sottomisero all'imperatore e si unirono a lui.\nL'unica citt\u00e0 importante nella regione che non si sottomise all'imperatore fu Napoli, dove trov\u00f2 Riccardo, il conte di Acerra, ad attenderlo. Napoli fu cos\u00ec posta sotto assedio da maggio ad agosto del 1191, ma l'imperatore vi trov\u00f2 un fortissimo ostacolo.\nRiccardo, infatti, si era ben fortificato e stava all'interno delle mura cittadine con un buon contingente di milizie.\nRiccardo difese valorosamente la citt\u00e0 e rese inutili tutti gli sforzi fatti degli imperiali per impadronirsene. \nQuando Enrico VI assedi\u00f2 Napoli, Margarito, ammiraglio della flotta normanna, accorse in difesa della citt\u00e0, assaltando le navi pisane che stavano bloccando il porto della citt\u00e0 e le ricacci\u00f2 in mare aperto, ponendo cos\u00ec fine all'embargo al porto.\nDurante questo assedio, Salerno apr\u00ec le porte ad Enrico VI, il quale vi lasci\u00f2 l'imperatrice e consorte Costanza d\u2019Altavilla, poich\u00e9 la sua inferma salute fosse curata dai famosi medici della citt\u00e0; poi riprese con vigore le operazioni contro Napoli. La citt\u00e0 assediata continu\u00f2 a difendersi superbamente con la guida di Riccardo, mentre l'esercito imperiale, ostinandosi nell'assedio vi perse molti uomini, tra cui anche personaggi di spicco, come l'arcivescovo Filippo di Colonia e il duca Corrado II di Boemia.\nLo stesso imperatore si ammal\u00f2 e quando un'epidemia di peste si diffuse tra le file imperiali, Enrico fu costretto a togliere l'assedio alla citt\u00e0 e a rifugiarsi a San Germano proprio quando giungeva in soccorso la flotta genovese.\nLa spedizione militare poteva dirsi del tutto fallita.\nTancredi, grazie all\u2019abilit\u00e0 del suo ammiraglio Margarito, riusc\u00ec anche a catturare e imprigionare Costanza a Salerno. Per il rilascio dell'imperatrice il re normanno pretese che Enrico scendesse a patti con un accordo di tregua. Pens\u00f2 di consegnare Costanza a papa Celestino III che si era offerto quale mediatore; durante il viaggio verso Roma, per\u00f2, il convoglio fu attaccato da una guarnigione sveva e l'imperatrice liberata.\nEnrico VI, lasciati presidi a Capua e in qualche altra citt\u00e0, part\u00ec da San Germano e portandosi dietro l'abate di Montecassino, fece ritorno in Germania dove, approfittando della sua assenza, Enrico il Leone si era nuovamente messo alla guida di una rivolta di nobili della casa guelfa.\nLa partenza di Enrico caus\u00f2 la perdita delle conquiste fatte: Aversa e Teano tornarono all'obbedienza del re siciliano; Capua, difesa dal balivo imperiale Corrado di Urslingen, fu assediata dal conte di Acerra, ed infine si arrese, causando lo sterminio delle milizie tedesche e la fuga di Corrado.\nNel frattempo il duca d'Austria, Leopoldo V, nel 1192 era riuscito a catturare Riccardo Cuor di Leone, re d'Inghilterra e cognato di Enrico il Leone, che stava ritornando dalla III Crociata. Consegnato a Enrico VI, questi nel 1194 lo rilasci\u00f2 per 100.000 sterline (pari a 36 tonnellate d'argento) e, nello stesso anno, ottenne la sottomissione del duca di Sassonia e la riappacificazione della Germania.\nLa conquista sveva della Sicilia.\nNel dicembre del 1193, all'et\u00e0 di 19 anni, mor\u00ec Ruggero III di Sicilia, amatissimo primogenito del re siciliano Tancredi, che lo aveva da un anno associato al regno come suo futuro erede e gli aveva fatto prendere in sposa la giovane Irene Angelo, figlia dell'imperatore Isacco II Angelo di Costantinopoli.\nAl suo posto Tancredi design\u00f2 come futuro re di Sicilia l'altro figlio, il secondogenito Guglielmo III, di soli 9 anni, affidando la reggenza alla moglie Sibilla.\nLo stesso Tancredi, che non riusc\u00ec a sopportare a lungo il dolore cagionatogli dalla perdita del figlio primogenito, si ammal\u00f2 e mor\u00ec poco dopo, il 20 febbraio del 1194 a 55 anni.\nLiberatosi dei Guelfi e favorito dalle luttuose circostanze, Enrico VI cal\u00f2 nuovamente in Italia quattro mesi dopo, nel giugno del 1194, con un poderoso esercito, sicuro questa volta di non incontrare nessuna resistenza nel regno normanno. Col sostegno delle flotte genovesi e pisane e con la forza delle armi, dopo essersi garantito la neutralit\u00e0 dei Comuni lombardi col Trattato di Vercelli del 12 gennaio 1194, l'imperatore sottomise gran parte del regno di Sicilia. Nell'autunno del 1194, ricevette a Troia il giuramento di fedelt\u00e0 dei feudatari rimasti fedeli agli Altavilla. In quella sede l'imperatore nomin\u00f2 gran cancelliere del regno di Sicilia il vescovo Gualtiero di Palearia.\nAll'imperatore mancava soltanto la capitale Palermo, su cui marci\u00f2 e la cattur\u00f2 nel novembre del 1194. Nel frattempo la regina Sibilla era fuggita nel fortissimo castello di Caltabellotta, conducendo con s\u00e9 il figlio e giovane re Guglielmo III, le tre figlie, la nuora Irene Angelo, l'arcivescovo di Salerno, l'ammiraglio Margarito e tutti i baroni rimasti fedeli alla casa normanna.\nTemendo che, mentre lui logorava le sue forze sotto le mura del castello di Caltabellotta, il regno cos\u00ec conquistato si ribellasse, Enrico VI ricorse al tradimento e fece sapere alla regina Sibilla che, se avesse deposte le armi e la corona, lui avrebbe restituito a Guglielmo la paterna contea di Lecce e gli avrebbe concesso il principato di Taranto. Sibilla si rec\u00f2 cos\u00ec con il figlio a Palermo, fece atto di sottomissione e depose la corona.\nLa notte di Natale del 1194 Enrico VI fu incoronato Re di Sicilia e pot\u00e9 annettere il regno al Sacro Romano Impero. \nLa moglie Costanza, trattenuta a Jesi dalla gravidanza, il giorno dopo l'incoronazione di Enrico partor\u00ec l'attesissimo erede, il futuro Federico II, al quale fu imposto il nome di \"Federico Ruggero\" in onore dei due illustri nonni: Federico Barbarossa di Hohenstaufen e Ruggero II d'Altavilla.\nEnrico VI a Palermo aveva offerto al detronizzato re la contea promessa ma dopo tre giorni, il 28 dicembre, con la scusa di un complotto, lo fece arrestare insieme alla madre e ad altri nobili fedeli al casato Altavilla: ordin\u00f2 l'accecamento e l'evirazione di Guglielmo III e l'immediata deportazione del fanciullo e di sua madre in Germania.\nIl sogno di un impero universale.\nEnrico VI resse l'impero per circa sette anni, \nmosso da una volont\u00e0 granitica ed ambiziosa e dotato della scaltrezza politica caratteristica degli Staufen. Egli si adoper\u00f2 per completare il disegno di un impero universale al quale gi\u00e0 si era dedicato il Barbarossa, puntando cio\u00e8 ad imporre la propria suprema autorit\u00e0 su ogni potere terreno e questo significava dunque dar vita ad una signoria universale basata sul diritto feudale.\nIl suo primo passo, ancora vivo il padre, fu pretendere le terre polacche e la Danimarca. L'Inghilterra, dopo la cattura di Riccardo Cuor di Leone (vero e proprio capolavoro dell'arte politica di Enrico), era stata ridotta a vassallo e tributario dell'imperatore. In virt\u00f9 di tale posizione di forza, Enrico VI si fece riconoscere da Riccardo suo signore al di sopra di Filippo II Augusto per i feudi continentali inglesi e gli ordin\u00f2 di muovere guerra alla Francia, con la possibilit\u00e0 di trattare un'eventuale pace solo dietro suo consenso.\nL'imperatore estese il proprio potere anche ad Occidente: in Borgogna (passata all'impero in seguito alle nozze tra il Barbarossa e Beatrice), sulla Castiglia e, grazie ai vascelli genovesi, sull'Aragona.\nQuanto all'Italia, le isole erano entrambe nelle sue mani, mentre le citt\u00e0 lombarde non osarono opporsi. Il papa, impotente di fronte al dilagare della potenza imperiale, era ridotto al controllo della sola campagna romana mentre Tuscia, Marca Anconitana e Ducato di Spoleto erano sotto il controllo di Enrico e la stessa Roma era sede di un prefetto di nomina imperiale (senza contare il fatto che l'intero Trastevere era stato incorporato alla Tuscia, come gi\u00e0 detto, sotto controllo imperiale).\nIl possesso del Regno di Sicilia aveva aperto ad Enrico le porte del Mediterraneo. Dunque, come i re normanni prima di lui (che da Ruggero II in poi si erano fregiati del titolo di \"Rex Africae\"), impose tributi ai principi musulmani da Tripoli al Marocco, compreso il sultano degli Almohadi che temeva di perdere le Baleari. Sempre in continuit\u00e0 con l'espansionismo normanno, Enrico VI pos\u00f2 lo sguardo su Costantinopoli, anche grazie alle nozze tra il fratello Filippo di Svevia e Irene, figlia di Isacco II Angelo. La sua visione dell'Impero (uno, romano, universale) non poteva certo tollerare la presenza di un altro stato che si considerasse un impero romano come quello di Costantinopoli e del resto senza Costantinopoli non avrebbe potuto chiudere il cerchio del suo dominio mediterraneo. Perci\u00f2 Enrico VI pretese la cessione di tutto il territorio da Epidauro a Tessalonica, chiedendo al debole usurpatore Alessio III tributi, milizie e navi. Per scongiurare un'invasione, Alessio fu quindi costretto ad imporre una tassa (l'Alamanikon o, italianizzando, il \"Germanico\") e a spogliare i sepolcri degli imperatori del passato per pagare il tributo.\nImpressionati dalla vertiginosa ascesa dello Staufen (che era appena trentenne), vari principi cristiani d'Oriente si posero sotto la sua protezione: il principe Boemondo III d'Antiochia si dichiar\u00f2 suo vassallo; lo stesso fece il principe Leone II d'Armenia, che in cambio del titolo di re d'Armenia si dichiar\u00f2 vassallo di Enrico anzich\u00e9 di Bisanzio; il re di Cipro Amalrico II di Lusignano chiese all'imperatore di riconoscere la sua incoronazione, dichiarandosi in cambio suo vassallo.\nMa tutto ci\u00f2 era per\u00f2 solo il preludio del passo successivo: una crociata che Enrico avrebbe guidato personalmente, come gi\u00e0 suo padre prima di lui. Per questo invi\u00f2 in Terra Santa, in vista della campagna vera e propria, un'avanguardia al comando di Corrado di Wittelsbach, arcivescovo di Magonza, che conquist\u00f2 Sidone e Beirut.\nEnrico aveva la consapevolezza che il suo potere, per quanto enorme, mancasse di unit\u00e0: non gli erano sfuggite n\u00e9 le diversit\u00e0 etniche fra i suoi sudditi n\u00e9 la disomogeneit\u00e0 degli ordinamenti fra il Regno di Sicilia (una monarchia ereditaria) e i vari territori dell'Impero (una monarchia elettiva), mentre gli altri territori erano feudi. Vide la nascita dell'erede come l'occasione giusta per realizzare un progetto di organicit\u00e0: ai principi tedeschi offr\u00ec l'ereditariet\u00e0 dei patrimoni e ai vescovi la libert\u00e0 di scegliersi i successori. Cos\u00ec i grandi Elettori, abbagliati dal rilascio di cos\u00ec consistenti fette di potere, avrebbero costituito una potente forza nell'Impero, mentre il Mezzogiorno d'Italia, scorporato dai domini imperiali tedeschi, avrebbe costituito un dominio personale del sovrano. Tuttavia non riusc\u00ec a far incoronare co-imperatore dal papa il figlioletto, completando cos\u00ec la trasformazione del Sacro Romano Impero in una monarchia ereditaria e si dovette accontentare dell'elezione all'unanimit\u00e0 da parte degli elettori tedeschi (riuniti in una Dieta tenuta a Francoforte), dell'infante Federico Ruggero a \"rex Romanorum\" e dunque imperatore \"in pectore\".\nNel frattempo in Sicilia la feroce repressione del dicembre 1194, dopo l'incoronazione nel giorno di Natale, risvegli\u00f2 in alcuni nobili siciliani un senso di ribellione: era proprio quello che si aspettava l'imperatore per individuare tutti coloro che gli erano contro ed eliminarli o imprigionarli.\nDue anni dopo, nel 1196 scoppi\u00f2 un'insurrezione generale in Italia meridionale mentre l'imperatore era in Germania. Enrico, tornato in Sicilia, rispose con estrema durezza: il giorno di Natale del 1196 tenne una solenne corte in Capua, nella quale, secondo una prassi antica, dette alcuni esempi di \"Schrecklichkeit\" (\"terribilit\u00e0\"): Riccardo di Aquino, catturato dal conte Diopoldo di Acerra, dopo essere stato trascinato a coda di cavallo per le vie di Capua, fu appeso alla forca per i piedi. Soltanto dopo tre giorni un buffone dell'imperatore ne ebbe piet\u00e0 e ne affrett\u00f2 la fine. Nel 1197, lo Staufen credette di avere scoperto un ulteriore complotto ai suoi danni, sospettando questa volta (forse non a torto) la partecipazione anche di papa Celestino III. Enrico colp\u00ec di nuovo col pugno di ferro: ordin\u00f2 sanguinose repressioni ed esecuzioni e i carnefici ebbero un gran da fare impiccando, bruciando e accecando i rivoltosi. A Catania, i presunti congiurati furono sottoposti a tremende torture: al Signore di Enna, ad esempio, fu cinto il capo d'una corona arroventata. A causa di questi fatti ci furono gravi ripercussioni nei rapporti familiari: l'Imperatrice Costanza, divisa tra il ruolo di moglie di un personaggio temuto e odiato e quello di discendente di una famiglia amata dal popolo siciliano, svilupp\u00f2 una sorta di odio per i tedeschi.\nLa morte.\nAffidato il neonato Federico alla tutela del duca di Spoleto Corrado di Urslingen, coltivando la segreta speranza di pacificare le fazioni in scontro, Costanza part\u00ec per la Sicilia, senza immaginare che nell'isola si avvicendavano caos, malcontento, ribellioni e paura.\nIl clima di terrore che attanagli\u00f2 la Sicilia si allent\u00f2 solo con la morte improvvisa di Enrico, che durante l'assedio di Castrogiovanni, accus\u00f2 un malore; trasportato a Messina, nella notte tra il 28 e il 29 settembre 1197, mor\u00ec per il riacutizzarsi di un'infezione intestinale, forse in seguito a un avvelenamento ordito dalla moglie.\nAlla notizia della morte del sovrano i crociati gi\u00e0 giunti in Palestina al comando di Corrado di Wittelsbach fecero ritorno in Germania.\nNonostante gli sforzi e la brutalit\u00e0 di governo, Enrico VI riusc\u00ec ad assicurare solo la successione al trono siciliano del figlio di appena tre anni, il futuro Federico II, con la reggenza della madre (che per\u00f2 sarebbe morta appena un anno dopo). Il Regno di Sicilia, che prima della sua conquista era uno Stato potente e ordinato, con Enrico si trasform\u00f2 in un crogiuolo di anarchia, disagio finanziario, baronie riottose e musulmani in rivolta, ed era nel caos. La sua morte prematura e improvvisa fu un disastro politico dal punto di vista del progetto imperiale, ma fu una liberazione, dal punto di vista dei siciliani, che manifest\u00f2 in pieno i propri effetti positivi a partire dal 1209 quando Federico II, uscito dalla tutela, prese le redini del Regno di Sicilia.\nLa scomparsa di Enrico scosse fino alle fondamenta anche l'Impero, dove si apr\u00ec una nuova fase di scontri tra Hohenstaufen (rappresentati dal fratello di Enrico, Filippo di Svevia) e Welfen, che seppero approfittare del momento favorevole con l'elezione da parte dei principi tedeschi di Ottone IV di Brunswick, figlio di Enrico il Leone."}
{"id": "38079", "revid": "125211109", "url": "https://it.wikipedia.org/wiki?curid=38079", "title": "Enrico VI", "text": ""}
{"id": "38081", "revid": "1575712", "url": "https://it.wikipedia.org/wiki?curid=38081", "title": "Scala delle distanze cosmiche", "text": "In astronomia, la scala delle distanze cosmiche \u00e8 l'insieme dei metodi che gli astronomi usano per determinare le distanze degli oggetti. Poich\u00e9 tali distanze sono enormi, e le osservazioni danno in genere solo dati indiziari, la scala \u00e8 composta da gradini successivi: ogni gradino \u00e8 usato per determinare le distanze in quello successivo, e pi\u00f9 si risale la scala, pi\u00f9 le incertezze si sommano e le distanze affette da errori.\nMolti dei passi necessari coinvolgono l'uso di candele standard, cio\u00e8 oggetti di cui si pensa di conoscere con certezza la luminosit\u00e0. Confrontando la luminosit\u00e0 propria dell'oggetto con quella apparente, se ne ricava la distanza.\nAlla base della scala ci sono le osservazioni radar di Venere, che permettono di determinare la distanza tra la Terra e Venere e, mediante alcuni calcoli geometrici, la grandezza dell'orbita della Terra.\nI passi successivi sono:\nOgnuno di questi intervalli standard si basa su quello precedente, e gli errori nelle misure vanno sommati via via che si procede lungo la scala. Quindi, le misure ottenute col metodo della parallasse stellare sono altamente affidabili, mentre quelle ottenute attraverso la misura dello spostamento verso il rosso sono estremamente incerte. Per contro, i primi metodi sono utilizzabili solo per le stelle molto vicine, mentre gli ultimi permettono di misurare distanze da una parte all'altra dell'Universo.\nIl campo dell'astronomia che si occupa di misurare le distanze celesti si chiama astrometria. Al pari degli altri campi astronomici, il progresso tecnologico ha contribuito enormemente a migliorare l'astrometria. Nello specifico, un miglioramento significa poter utilizzare i metodi pi\u00f9 diretti (parallassi e variabili Cefeidi) a distanze sempre maggiori, permettendo una migliore calibrazione dell'intera scala. Il satellite Hipparcos ha dato un grande contributo alla causa dell'astrometria, e la missione Gaia, attualmente in corso, promette di fare ancora di pi\u00f9."}
{"id": "38082", "revid": "125278910", "url": "https://it.wikipedia.org/wiki?curid=38082", "title": "Fanny Blankers-Koen", "text": "Specializzata in particolare nella velocit\u00e0 e negli ostacoli alti, discipline in cui ottenne i suoi maggiori successi, fu capace di mettersi in luce anche in molte altre discipline, come salto in alto, salto in lungo, getto del peso e prove multiple. Venne soprannominata \"la mammina volante\" perch\u00e9 all'epoca era una trentenne sposata e madre di due bambini, un fatto fuori dal comune per quei tempi, in cui l'attivit\u00e0 sportiva femminile era ancora molto osteggiata.\nBiografia.\nLa giovinezza.\nIl talento sportivo di Fanny Koen fu subito evidente. Da adolescente pratic\u00f2 tennis, nuoto, ginnastica, pattinaggio su ghiaccio e corsa. Le riusciva difficile scegliere a quale sport dedicarsi. Un istruttore di nuoto le sugger\u00ec di lasciar perdere il nuoto, perch\u00e9 c'erano gi\u00e0 parecchi nuotatori di alto livello nei Paesi Bassi (come Rie Mastenbroek), e di dedicarsi piuttosto all'atletica leggera, dove avrebbe avuto pi\u00f9 possibilit\u00e0 di qualificarsi per le Olimpiadi.\nLa sua prima apparizione in una competizione ufficiale avvenne nel 1935. Alla terza corsa stabil\u00ec il nuovo record nazionale sugli 800 m. Ben presto venne convocata in nazionale, ma come velocista, non mezzofondista. L'anno seguente, ad appena diciotto anni, fu selezionata per partecipare alle Olimpiadi di Berlino.\nA Berlino gareggi\u00f2 nel salto in alto e nella staffetta 4\u00d7100 m. Le gare si svolgevano nello stesso giorno. Nell'alto arriv\u00f2 sesta a pari merito con altre due saltatrici, mentre la staffetta olandese arriv\u00f2 quinta in finale.\nFanny Koen emerse lentamente. Nel 1938 stabil\u00ec il suo primo record mondiale (11\" netti sulle 100 iarde) e vinse le sue prime medaglie internazionali. Ai Campionati europei a Vienna ottenne il bronzo nei 100 m e nei 200 m. Molti, tra cui la stessa Koen, si aspettavano grandi risultati da lei alle successive Olimpiadi, in programma nel luglio 1940 a Helsinki. Purtroppo lo scoppio della seconda guerra mondiale fece interrompere i preparativi. Il 2 maggio 1940 i Giochi olimpici vennero formalmente annullati, una settimana prima che le truppe tedesche invadessero i Paesi Bassi.\nLa seconda guerra mondiale.\nAppena prima dell'invasione, Fanny Koen si era fidanzata, e il 29 agosto 1940 si spos\u00f2 con Jan Blankers, diventando cos\u00ec Fanny Blankers-Koen. Jan Blankers, ex triplista (partecip\u00f2 alle Olimpiadi del 1928), era un giornalista sportivo e l'allenatore della squadra femminile olandese di atletica. Blankers inizialmente pensava che le donne non dovessero partecipare alle competizioni sportive (un'idea diffusa all'epoca), ma cambi\u00f2 atteggiamento dopo essersi innamorato di Fanny Koen, pi\u00f9 giovane di lui di quindici anni.\nQuando Fanny Blankers-Koen diede alla luce il suo primogenito Jan Junior nel gennaio 1941, la stampa olandese diede per scontato che la sua carriera sportiva fosse finita. A quei tempi le atlete di alto livello sposate erano una rarit\u00e0, e per la maggior parte delle persone era semplicemente inconcepibile che una madre facesse attivit\u00e0 agonistica. I coniugi Blankers-Koen la pensavano diversamente e poche settimane dopo il parto Fanny Blankers-Koen riprese ad allenarsi.\nDurante la guerra Fanny Blankers-Koen stabil\u00ec sei primati mondiali. Il primo arriv\u00f2 nel 1942 sugli 80 m ostacoli. L'anno dopo fece addirittura meglio. Prima miglior\u00f2 il record del salto in alto, arrivando a 1,71 m in una gara organizzata appositamente ad Amsterdam. Poi eguagli\u00f2 il record mondiale sui 100 m, ma la sua prestazione non fu riconosciuta ufficialmente perch\u00e9 il tempo era stato ottenuto gareggiando contro atleti uomini. Infine chiuse la stagione con il nuovo record mondiale nel salto in lungo con 6,25 m.\nErano tempi duri, ed era sempre pi\u00f9 difficile avere cibo a sufficienza, soprattutto per un atleta in attivit\u00e0. Nonostante tutto, Fanny Blankers-Koen riusc\u00ec a infrangere il primato mondiale sulle 100 iarde nel maggio 1944. Nello stesso meeting, corse nella staffetta che stabil\u00ec il nuovo primato nella 4\u00d7110 iarde. La stampa tedesca era eccitata, dato che il record precedente apparteneva a una staffetta britannica. Qualche mese dopo contribu\u00ec a battere il record della 4\u00d7200 m, detenuto dalla Germania. In un atto di sfida, le staffettiste indossarono divise con i simboli nazionali olandesi quando realizzarono il record.\nL'inverno tra il 1944 e 1945, noto come \"Hongerwinter\" (inverno di fame), fu molto duro. Il cibo era scarsissimo, soprattutto nelle grandi citt\u00e0. Ovviamente lo sport era l'ultimo dei pensieri per tutti, e la famiglia Blankers, che viveva a Amsterdam, si accontentava di sopravvivere alla guerra in buona salute.\nLa mammina volante.\nIl primo grande evento internazionale dopo la guerra furono i Campionati europei del 1946, a Oslo, in Norvegia. Alcuni mesi prima Fanny Blankers-Koen aveva dato alla luce Fanny Junior, ma poco dopo aveva ripreso nuovamente gli allenamenti. I campionati furono una mezza delusione. Nella semifinale dei 100 m, che si svolse durante la finale del salto in alto, cadde e non si qualific\u00f2 per la finale. Con qualche escoriazione per la caduta, fin\u00ec quarta nel salto in alto. Il secondo giorno and\u00f2 meglio, con le vittorie sugli 80 m ostacoli e nella staffetta 4\u00d7100 m.\nCome migliore atleta olandese (nel 1947 vinse 6 titoli nazionali), Fanny Blankers-Koen si assicur\u00f2 un posto nella nazionale per le prime Olimpiadi post-belliche di Londra. Dopo l'esperienza di Oslo, decise di non gareggiare in tutti gli eventi, limitandosi a quattro gare: 100 m, 200 m, 80 m ostacoli e 4\u00d7100 m. Diede prova della sua forma due mesi prima dei Giochi, stabilendo il nuovo record mondiale sugli 80 m ostacoli. Nonostante ci\u00f2, alcuni giornalisti misero in dubbio la sua condizione fisica, sostenendo che a trent'anni una donna era troppo vecchia per essere un'atleta.\nLa sua prima gara furono i 100 m. Si qualific\u00f2 agevolmente per la semifinale, dove fece il miglior tempo. La finale si corse il 2 agosto sotto la pioggia su una pista fangosa. Fanny Blankers-Koen arriv\u00f2 prima al traguardo in 11\"9, battendo facilmente le avversarie Dorothy Manley (seconda) e Shirley Strickland (terza).\nFanny Blankers-Koen divenne cos\u00ec la prima atleta olandese a vincere un titolo olimpico in atletica, ma era preoccupata per la gara successiva, gli 80 m ostacoli. La sua principale concorrente era Maureen Gardnerche aveva eguagliato il suo primato mondiale prima dei Giochi e che avrebbe gareggiato davanti al pubblico di casa. Entrambe si qualificarono per la finale. Fanny Blankers-Koen part\u00ec male (successivamente disse che aveva pensato ci fosse stata una falsa partenza). Recuper\u00f2 velocemente, ma non riusc\u00ec a staccare la Gardner, che le rimase attaccata fino al traguardo, dove arrivarono quasi simultaneamente. Poco dopo venne suonato l'inno nazionale britannico e il pubblico dello Stadio di Wembley esult\u00f2. La Blankers-Koen pens\u00f2 di essere stata battuta. Invece l'inno era per omaggiare la famiglia reale che stava entrando nello stadio. Dal fotofinish risult\u00f2 chiaramente che Fanny Blankers-Koen aveva vinto, anche se entrambe vennero accreditate dello stesso tempo (11\"2).\nIl giorno dopo la Blankers-Koen rischi\u00f2 di non presentarsi alle semifinali dei 200 m. Aveva nostalgia di casa. Dopo aver parlato a lungo con il marito, decise di correre lo stesso, e si qualific\u00f2 per la finale con grande facilit\u00e0. La finale si corse il 6 agosto, di nuovo sotto la pioggia. Erano i primi 200 m femminili nella storia delle Olimpiadi. Fanny Blankers-Koen vinse in 24\"4, con 7 decimi di secondo di vantaggio sulla seconda, Audrey Williamson (che \u00e8 tuttora il pi\u00f9 ampio margine di vittoria di una finale olimpica dei 200 m). Il bronzo and\u00f2 a Audrey Patterson, la prima donna afro-americana a vincere una medaglia olimpica, anche se dopo molti anni si scopr\u00ec una foto dell'arrivo da cui risulta che in realt\u00e0 Shirley Strickland era arrivata terza.\nLa finale della 4\u00d7100 m era in programma nell'ultimo giorno di gare. La staffetta olandese, composta da Xenia Stad-de Jong, Nettie Witziers-Timmer, Gerda van der Kade-Koudijs e Fanny Blankers-Koen si qualific\u00f2 per la finale, ma poco prima della partenza la Blankers-Koen non si trovava. Era uscita per comprare un impermeabile e arriv\u00f2 appena in tempo per la gara. Come ultima staffettista, ricevette il testimone in terza posizione, circa cinque metri dietro Australia e Canada. Dopo un cambio lento e scrupoloso, raggiunse il duo di testa e tagli\u00f2 il traguardo con un decimo di secondo di vantaggio sull'australiana.\nFanny Blankers-Koen fu la prima donna a vincere quattro ori olimpici, per di pi\u00f9 in una sola edizione. Fino alle Olimpiadi del 2000 comprese, solo altri tre atleti sono riusciti a vincere quattro ori nella stessa Olimpiade: Alvin Kraenzlein (1900), Jesse Owens (1936) e Carl Lewis (1984). Ribattezzata \"la mammina volante\" e \"Amazing Fanny\" dalla stampa internazionale, al suo rientro a Amsterdam fu accolta da una folla immensa. Sfil\u00f2 per tutta la citt\u00e0 a bordo di una carrozza, ricevette lodi e regali. I suoi vicini le regalarono una bicicletta, \"per prendere la vita pi\u00f9 lentamente\".\nDopo Londra.\nDiventata celebre in tutto il mondo, la Blankers-Koen ricevette molte offerte come \"testimonial\" pubblicitario, per presentazioni o altre attivit\u00e0 simili. Dovette rifiutarne la maggior parte a causa delle rigide regole sul dilettantismo allora in vigore. Comunque nel 1949 viaggi\u00f2 all'estero per promuovere l'atletica femminile, volando in Australia e negli Stati Uniti d'America.\nUn episodio oscuro avvenne nel 1950. L'anno prima Foekje Dillema era salita alla ribalta come nuovo talento dello sprint olandese. Nel 1950 infranse il primato nazionale sui 200 m e alcuni giornalisti la ribattezzarono prontamente \"la nuova Fanny\". Dopo una verifica molto dubbia sul sesso, probabilmente su richiesta di Jan Blankers, Foekje Dillema fu espulsa dalla squadra olandese. Non si conoscono gli esiti precisi di quel test e, sebbene la Dillema avesse un aspetto mascolino, la maggior parte delle persone non aveva dubbi sul fatto che fosse una donna. Molte atlete della squadra olandese di quei tempi sospettarono fosse un tentativo dei coniugi Blankers di eliminare una potenziale rivale, ma non fu mai provato.\nQuell'anno Fanny Blankers-Koen riusc\u00ec quasi a ripetere la prestazione olimpica ai Campionati europei a Bruxelles. Vinse i 100 m, i 200 m e gli 80 m ostacoli con ampio margine, ma perse per un soffio la staffetta dietro al Regno Unito.\nA 34 anni prese parte alle sue terze Olimpiadi a Helsinki. La sua condizione atletica era buona, ma era alle prese con una fastidiosa bolla sulla natica. Si qualific\u00f2 per le semifinali dei 100 m, ma rinunci\u00f2 per risparmiarsi per gli ostacoli. Arriv\u00f2 in finale, ma si ritir\u00f2 dopo aver sbattuto contro il secondo ostacolo. Fu la sua ultima gara in una competizione di alto livello. Il 7 agosto 1955, a 37 anni, si aggiudic\u00f2 la sua ultima vittoria, vincendo il suo 58\u00ba titolo nazionale olandese, nel getto del peso.\nDopo il ritiro.\nAbbandonate le gare, Fanny Blankers-Koen guid\u00f2 la nazionale di atletica olandese dagli europei del 1958 alle Olimpiadi del 1968.\nNel 1977 suo marito mor\u00ec e alcuni anni dopo la Blankers-Koen torn\u00f2 a vivere a Hoofddorp, dove era cresciuta. Nel 1981 vennero istituiti i Fanny Blankers-Koen Games, un evento internazionale di atletica che si svolge ancora ogni anno a Hengelo.\nIl suo ultimo momento di gloria fu nel 1999. In occasione di un gal\u00e0 organizzato dalla IAAF a Monaco di Baviera, fu dichiarata \"Atleta femminile del secolo\", con sua grande sorpresa. Gli ultimi anni di vita, segnati dalla malattia di Alzheimer, li trascorse in una clinica psichiatrica. Mor\u00ec a 85 anni nel 2004.\nUn anno prima della morte, venne pubblicata una nuova biografia su Fanny Blankers-Koen, dopo quella uscita nel 1949 di cui il marito era uno degli autori. Attraverso molte interviste a parenti, amici e colleghi atleti, appare un ritratto in precedenza sconosciuto dell'atleta. Durante il suo periodo d'oro i media olandesi e internazionali la descrissero sempre come la madre perfetta, molto modesta in merito ai suoi successi personali. Nel nuovo libro di Kees Kooman, invece, appare come una donna piuttosto egoista, per la quale era difficile dare amore e che pi\u00f9 di ogni altra cosa voleva vincere sempre.\nRecord mondiali e nazionali.\nDurante la propria carriera Fanny Blankers-Koen ha stabilito diversi record mondiali e nazionali in varie specialit\u00e0:\nCampionati nazionali.\nDurante la sua carriera agonistica Fanny Blankers-Koen ha vinto ben 59 titoli nazionali, cos\u00ec suddivisi:"}
{"id": "38083", "revid": "834", "url": "https://it.wikipedia.org/wiki?curid=38083", "title": "Fanny Koen", "text": ""}
{"id": "38084", "revid": "834", "url": "https://it.wikipedia.org/wiki?curid=38084", "title": "Francina Elsje Blankers-Koen", "text": ""}
{"id": "38085", "revid": "125661790", "url": "https://it.wikipedia.org/wiki?curid=38085", "title": "Carlo Carr\u00e0", "text": "Biografia.\nGli inizi.\nFiglio di un possidente terriero caduto in disgrazia, apprese i primi accenni dell'arte del disegno da giovane, a soli 12 anni, durante una forzata permanenza a letto a causa di una lunga malattia. Figlio di Giuseppe e Giuseppina Pittolo, nacque a Quargnento (Alessandria) l'11 febbraio del 1881. Inizi\u00f2 ben presto a lavorare come decoratore murale a Valenza frequentando nel frattempo le Scuole serali tra cui a Milano negli anni 1904-05 la Scuola superiore d'Arte applicata all'Industria del Castello Sforzesco. Ricorda infatti di lui Luigi Timoncini:\"In particolare Carr\u00e0 allora di professione decoratore murale, frequentatore della Scuola negli anni 1904-05 di ritorno da Parigi e Londra, prima di iscriversi all'Accademia di Brera, vi si distinse conseguendo il primo premio di decorazione, di lire 500, e quello Noseda di 175 lire.\"Anche Carr\u00e0 stesso ricorda il conseguimento dei due premi nella propria autobiografia.\nNel 1899-1900 il C. fu per la prima volta a Parigi, poi a Londra; vide molta pittura antica e moderna a Londra e a Parigi; a Milano guardava soltanto a Segantini, Previati, Mos\u00e9 Bianchi. Per quel tempo, la sua era una \"informazione\" abbastanza vasta, tale da fargli capire, per via di confronto, che l'arte borghese italiana del primo Novecento non poteva suggerirgli alcuna idea innovatrice. Si rec\u00f2 a Parigi all'Esposizione Universale, per eseguire le decorazioni di alcuni padiglioni. In visita al Louvre, si entusiasm\u00f2 di alcuni pittori, quali Delacroix, G\u00e9ricault, Manet, Pierre-Auguste Renoir, Paul C\u00e9zanne, Camille Pissarro, Alfred Sisley, Claude Monet, Gauguin. A Londra, invece, si appassion\u00f2 alle opere di John Constable e William Turner. \nIn questo periodo cominci\u00f2 a interessarsi di politica, intrattenendo rapporti con gruppi anarchici che interruppe per\u00f2 ben presto. Trovatosi per caso nel corso del funerale dell'anarchico Galli, ucciso dal custode della fabbrica che picchettava nel corso dello sciopero generale del 1904, e pur essendo di destra e successivamente apertamente fascista ne rimase profondamente colpito, e cominci\u00f2 a disegnare alcuni bozzetti, che anni pi\u00f9 tardi sfoceranno nell'opera \"Il funerale dell'anarchico Galli\".\nSolo nel 1906 entr\u00f2 all'Accademia di Brera, come allievo di Cesare Tallone. Qui incontr\u00f2 alcuni giovani artisti destinati a essere protagonisti sulla scena artistica italiana: Bonzagni, Romani, Sbardella, Valeri e Umberto Boccioni.\nBreve esperienza divisionista: \u00e8 difatti nel divisionismo che Carr\u00e0 scorge i fermenti pi\u00f9 vivi di rivolta al clima provinciale della pittura italiana di quegli anni. Nel 1909, con la pubblicazione del \"Manifesto del futurismo\", a firma di Filippo Tommaso Marinetti, rivolto ai giovani artisti dell'epoca per esortarli ad adottare un nuovo linguaggio espressivo, nasce il nuovo movimento del Futurismo, cui aderiscono Carr\u00e0 e altri artisti, fra cui i pittori Gino Severini e Giacomo Balla.\nNegli anni quaranta insegna pittura all'Accademia di Belle Arti di Brera, Milano. Suoi allievi sono stati Giuseppe Ajmone e Oreste Carpi.\nIl periodo futurista.\nDi questo periodo \u00e8 il breve ma intenso legame sessuale con Leda Rafanelli, anarchica, che si era separata dal marito; Alberto Ciampi, uno dei maggiori esperti per quanto concerne i rapporti fra Futurismo e anarchia, ha pubblicato un libro dedicato ai due \"Leda Rafanelli, Carlo Carr\u00e0: un romanzo, arte e politica in un incontro\", non per niente Carr\u00e0 le dedica un quadro intitolato \"Funerali dell'anarchico Galli\" e commenta cos\u00ec l'accadimento.\nDa questo scritto traspare lo scosso stato emotivo di Carr\u00e0, in quanto durante i funerali vi furono scontri fra poliziotti e partecipanti al corteo funebre.\nCarr\u00e0 collabor\u00f2 al movimento futurista per sei anni. I concetti ispiratori della pittura futurista vennero pubblicati sulla rivista \"Lacerba\", a cui egli collabor\u00f2 attivamente. Carr\u00e0 concepiva i suoi quadri come immagini dinamiche ma allo stesso tempo non soltanto limitate a dare la sensazione di movimento, destinate attraverso il colore, a eliminare la legge fissa di gravit\u00e0 dei corpi. Nel 1908 Carr\u00e0 conosce Boccioni e Luigi Russolo. Dopo aver aderito al movimento di Marinetti, con Boccioni, Russolo, Severini e Balla, firma il Manifesto dei pittori futuristi l'11 febbraio 1910, e il Manifesto tecnico della pittura futurista l'11 aprile 1910. Suo \u00e8 il manifesto La pittura dei suoni, rumori, odori (1912). Proprio in questi anni nacque l'amicizia fra Carr\u00e0 e il poeta Giuseppe Ungaretti. Il distacco dal Futurismo avviene nel 1916, quando d\u00e0 avvio con De Chirico alla pittura metafisica.\nLe principali opere futuriste di Carr\u00e0 sono:\nIl periodo metafisico.\nA partire dal 1915 Carr\u00e0 comincia a sentire l'esigenza di abbandonare i temi della velocit\u00e0 e del dinamismo, cercando un contatto pi\u00f9 strutturato con il reale.\nLa guerra coinvolgeva Carr\u00e0, prima con un'intensa attivit\u00e0 interventista, durante la quale conobbe anche Cesare Battisti, e poi con la chiamata alle armi. Ma l'esperienza fu talmente dolorosa, che fin\u00ec ricoverato in un nevrocomio a Ferrara.\nIn questa citt\u00e0, nel 1917, conobbe Giorgio De Chirico, Alberto Savinio, Filippo de Pisis e Giorgio Rea, scultore siciliano anarchico, non interventista, omosessuale, dipendente dall'oppio e morto suicida nel 1917 in circostanze poco chiare alle autorit\u00e0 dell'epoca, in una vicenda che aveva, tra l'altro, influenzato molto lo stile di Giorgio De Chirico negli anni del conflitto mondiale per la forte intolleranza di certi ambienti nei confronti dell'omosessualit\u00e0 e con i quali defin\u00ec i principi teorici della Metafisica.\nDopo alcune opere in stile dechirichiano, il pittore raggiunse ben presto una propria individualit\u00e0 artistica, per cui Carr\u00e0 non rimase confinato tra le formule tipiche del movimento metafisico, nella sua arte la metafisica fu decisamente superata dalla poesia e dal senso del magico.\nNel 1919 contrasse matrimonio con Ines Minoja e inizi\u00f2 la collaborazione alla rivista d'arte Valori plastici di Roma, che prosegu\u00ec fino al 1921.\nLe principali opere di questo periodo sono:\nIl periodo trascendente.\nNel 1922, una nuova svolta nel percorso artistico di Carr\u00e0, che lo porta ad abbandonare anche la metafisica, spinto dal desiderio di \"essere soltanto se stesso\". La pittura deve cogliere quel rapporto che comprende il bisogno di immedesimazione con le cose e il bisogno di astrazione e la contemplazione del paesaggio si risolve allora nella \u00abcostruzione\u00bb di un quadro, sia montano sia marino. Conosce anche il pittore-poeta milanese Cesare Breveglieri (il quale lo ritrasse mentre dipingeva). L'archivio dell'artista \u00e8 conservato all'Archivio del '900 del Mart di Rovereto.\nMorte.\nCarlo Carr\u00e0 riposa al Cimitero Monumentale di Milano; sulla sua tomba \u00e8 collocata un'opera di Giacomo Manz\u00f9."}
{"id": "38089", "revid": "484362", "url": "https://it.wikipedia.org/wiki?curid=38089", "title": "ODESSA (organizzazione)", "text": "ODESSA (acronimo tedesco di \"Organisation Der Ehemaligen SS-Angeh\u00f6rigen\", \"Organizzazione degli ex membri delle SS\") fu una rete di ex gerarchi e criminali nazisti fuggitivi, organizzata verso la fine della seconda guerra mondiale da un gruppo di ex ufficiali delle SS con la collaborazione e l'aiuto di altri soggetti per consentire la fuga dei gerarchi nazisti principalmente in America Latina.\nIl concetto di una struttura organica e unitaria dedita al salvataggio e alla copertura di SS e criminali nazisti denominata \"ODESSA\" diviene noto nel 1972, grazie al grande successo del romanzo thriller \"Dossier Odessa\", scritto dal celebre scrittore di spionaggio Frederick Forsyth (avvalendosi anche della consulenza di Simon Wiesenthal), poi portato sul grande schermo da Ronald Neame col film omonimo del 1974.\nSu ODESSA sussistono controversie essendo gli autori divisi circa l'esistenza di un'unica struttura e sui suoi organizzatori, nel complesso quadro generale dei numerosi e diversificati canali di fuga e copertura di cui si avvalsero criminali nazisti per sfuggire alla giustizia nel dopoguerra, e per il loro coinvolgimento nelle attivit\u00e0 di vari servizi di sicurezza e servizi segreti durante la guerra fredda.\nNascita e struttura di ODESSA.\nSecondo alcune ricostruzioni, la nascita di Odessa va fatta risalire ad un momento anteriore alla fine della guerra: il 10 agosto 1944, alla \"Maison Rouge\" di Strasburgo, settantasette nazisti che non si facevano alcuna illusione su quello che sarebbe stato l'esito finale della guerra si riunivano per organizzare la loro salvezza. Pare fossero l\u00ec presenti i portavoce dei pi\u00f9 alti gerarchi, quali Martin Bormann, Albert Speer ed i pi\u00f9 importanti industriali e banchieri tedeschi. I primi miravano solo a fuggire, i secondi a conservare gli immensi guadagni accumulati con le forniture belliche allo Stato tedesco. Nel migliore dei casi, infatti, gli uomini delle SS sarebbero stati condannati a morte dai vincitori e gli imprenditori espropriati di tutti i loro averi. I due gruppi trovarono un accordo reciprocamente vantaggioso. Gli imprenditori avrebbero finanziato la fuga dei gerarchi, i quali avrebbero custodito e gestito tutti i capitali trasferiti all'estero; i gerarchi avrebbero cio\u00e8 permesso la fuoriuscita di capitali tedeschi in Paesi amici e in cambio gli industriali li avrebbero \"ringraziati\" nominandoli dirigenti tecnici delle ditte trapiantate all'estero.\nA seguito dell'incontro di Strasburgo cospicue somme di denaro vennero subito trasferite in banche di paesi neutrali: Svizzera, Spagna, Turchia e, soprattutto, Argentina e Paraguay. Grazie ai capitali tedeschi vennero create di l\u00ec a poco numerose societ\u00e0 commerciali: secondo un rapporto del \"Dipartimento del Tesoro\" degli Stati Uniti risalente al 1946 furono nel complesso 750 le imprese finanziate dagli industriali nazisti: 112 in Spagna, 58 in Portogallo, 35 in Turchia, 214 in Svizzera, 98 in Argentina e 233 in varie altre nazioni.\nGrazie all'esperienza maturata nel corso della guerra da ufficiali dell'RSHA, in un lasso di tempo relativamente breve l'ODESSA riusc\u00ec, inoltre, a mettere in piedi un complesso sistema di corrieri, che riusc\u00ec a far fuggire clandestinamente dalla Germania gli uomini delle SS. Alcuni riuscirono persino a procurarsi un lavoro come autisti dei camion dell'esercito americano sull'autostrada Monaco-Salisburgo, nascondendo i fuggitivi sul retro dei veicoli per farli passare oltre il confine austriaco. Ogni 50\u00a0km era stanziata una \"Anlaufstelle\" (\"Centro di ricezione\") di ODESSA, gestito da non pi\u00f9 di cinque persone, che erano a conoscenza soltanto delle due \"Anlaufstellen\" che precedevano e seguivano la propria lungo il percorso. Molti uomini delle SS terminavano il loro viaggio a Bregenz o a Lindau, due localit\u00e0 sul lago di Costanza, da dove passavano in Svizzera e infine salivano su voli aerei civili diretti in Medio Oriente o in Sudamerica.\nODESSA percorreva anche la cosiddetta \"Via dei Monasteri\" (detta anche \"ratline\" o \"Rattenlinien\", ovvero la \"via dei ratti\"), che si snodava tra l'Austria e l'Italia, cos\u00ec chiamata per il fatto che i fuggiaschi riparavano nei luoghi di culto, memori di una tradizione medievale per cui tali luoghi erano inviolabili e quindi sicuri per definizione. Inoltre l'organizzazione manteneva importanti contatti con il personale delle ambasciate di Spagna, Egitto, Siria e di numerosi Paesi sudamericani.\nSecondo Simon Wiesenthal la formazione di \u201ccomitati di soccorso\u201d per l'assistenza ai criminali detenuti ebbe una parte rilevante nella genesi dell'organizzazione ODESSA. Sotto la copertura degli aiuti umanitari questi comitati raccoglievano fondi, stabilivano contatti tra vecchi camerati e contrabbandavano lettere. La via di fuga principale attraversava la Svizzera e poi l'Italia. Ad aiutare i gerarchi in fuga, secondo Wiesenthal, sarebbero stati alcuni prelati della Chiesa cattolica, in particolare i francescani, che nascondevano i fuggiaschi da un monastero all'altro. Wiesenthal ritiene che tale aiuto sia stato dato fraintendendo il concetto di carit\u00e0 cristiana.\nRicercati come Heinrich M\u00fcller, capo della Gestapo, e molti altri criminali di guerra probabilmente utilizzarono ODESSA per scomparire; altri nazisti come Adolf Eichmann, Josef Mengele, Erich Priebke, Klaus Barbie, Aribert Heim, trovarono rifugio in America Latina, essenzialmente in Paesi senza estradizione e poterono essere smascherati e assicurati alla giustizia solo dopo molti anni. Per citare qualche esempio, Eichmann, largamente responsabile della logistica della \"soluzione finale\", fu scoperto e rapito dal Mossad in Argentina per essere tradotto in Israele, giudicato e conseguentemente giustiziato per i suoi crimini. Erich Priebke invece fu ritrovato da un giornalista americano che lo intervist\u00f2; a seguito di questa intervista fu catturato, processato e condannato.\nUno dei principali organizzatori di ODESSA fu l'\"SS-Obersturmbannf\u00fchrer\" Franz Roestel, che aveva combattuto nella divisione \"Frundsberg\" delle Waffen-SS; mentre altri ritengono che l'\"SS-Obersturmbannf\u00fchrer\" Otto Skorzeny e l'\"SS-Sturmbannf\u00fchrer\" Alfred Naujocks siano stati attivi nell'organizzazione e in particolare Skorzeny fosse il direttore della struttura. Uki Go\u00f1i, nel suo libro \"The Real Odessa: Smuggling the Nazis to Per\u00f3n's Argentina\", suggerisce che il Vaticano abbia avuto un ruolo attivo nella copertura dei gerarchi nazisti in fuga. Analoga ricostruzione fanno Daniel Jonah Goldhagen, e Michael Phayer. Il giornalista tedesco Guido Knopp avanza l'ipotesi che ODESSA sia pi\u00f9 un mito che una reale organizzazione strutturata e che in realt\u00e0 le vie di fuga furono molteplici."}
{"id": "38092", "revid": "521112", "url": "https://it.wikipedia.org/wiki?curid=38092", "title": "Germanico Giulio Cesare", "text": "Biografia.\nOrigini familiari e giovinezza.\nNacque con il nome di Nerone Claudio Druso, da Druso maggiore, figlio dell'imperatrice Livia Drusilla, e da Antonia minore, nipote di Augusto. Ricevette il \"cognomen\" \"Germanicus\" in seguito ai successi del padre, comandante in Germania tra il 12 ed il 9 a.C.. Il Senato decret\u00f2, infatti, nel 9 a.C., dopo la morte del padre, che a quest'ultimo e ai suoi discendenti fosse attribuito tale \"cognomen\".\nMut\u00f2 il nome originario in quello di \"Germanico Giulio Cesare\" in seguito alla sua adozione nella \"gens Iulia\", avvenuta dopo le morti dei nipoti ed eredi al trono, Lucio e Gaio Cesare (rispettivamente nel 2 e nel 4), non senza che si sospettasse che Livia Drusilla avesse avuto qualche ruolo nella loro morte: il primo si era misteriosamente ammalato, mentre il secondo era stato colpito a tradimento in Armenia, mentre discuteva con i nemici una proposta di pace. Tiberio, al suo ritorno dall'esilio volontario, dopo aver evitato in ogni modo di partecipare alla vita pubblica per un decennio, fu adottato da Augusto, insieme all'ultimo figlio maschio di Giulia maggiore, Agrippa Postumo. Il \"princeps\" lo costrinse, per\u00f2, ad adottare a sua volta il nipote Germanico, sebbene Tiberio avesse gi\u00e0 un figlio, concepito dalla prima moglie, Vipsania, di nome Druso (Druso minore) e pi\u00f9 giovane di un anno soltanto. L'adozione di Tiberio e, quindi, di Germanico, fu celebrata il 26 giugno del 4 con grandi festeggiamenti e Augusto ordin\u00f2 che si distribuisse alle truppe oltre un milione di sesterzi.\nNello stesso anno (nel 4), a Germanico fu data in moglie Agrippina maggiore, nipote di Augusto, dalla quale ebbe nove figli, tra cui: il primogenito Nerone (nato nel 4-5, morto nel 30), Druso (nato nel 7-8, morto nel 31), Caligola, Agrippina minore (moglie e nipote di Claudio e madre del futuro imperatore, Nerone), Giulia Drusilla e Giulia Livilla.\nCarriera militare (7-19).\nIn Pannonia con Tiberio (7-9).\nAugusto, sospettando che Tiberio potesse avere ragione dei Dalmati in breve tempo ma indugiasse, invi\u00f2 sul teatro delle operazioni il nipote Germanico Giulio Cesare, che all'epoca era solamente questore, per controllare e farsi le ossa a fianco del padre adottivo. Le prime operazioni di quell'anno, riguardarono il settore orientale dello schieramento romano, che avanz\u00f2 verso occidente, sotto il comando congiunto di Cecina Severo e Plauzio Silvano. Il nemico, per\u00f2, che si era concentrato in forze sotto il comando dei due Batoni, attendeva l'esercito romano per bloccargli la strada e batterlo, prima che si ricongiungesse a Tiberio. E cos\u00ec, mentre l'avanguardia dell'esercito romano cercava di accamparsi e la restante parte era ancora in marcia, il nemico gli piomb\u00f2 addosso all'improvviso e per poco non riusc\u00ec a schiacciarlo, seguendo una tattica simile a quella usata da Annibale nella battaglia del Trasimeno. L'esercito romano ondeggi\u00f2, ma alla fine prevalse la ferrea disciplina e la tenacia delle legioni romane, e da una possibile sconfitta e distruzione, emerse la vittoria. Questa fu la battaglia della paludi \"Volcee\": uno dei pi\u00f9 grandi disastri mancati negli annali della storia di Roma. Finalmente Cecina e Silvano poterono condurre le loro truppe a Siscia ed unirsi a Tiberio.\nTiberio aveva ora in pugno la valle della Sava, doveva solo rinforzarla con roccaforti, per evitare che i ribelli potessero unirsi di nuovo, e quindi batterli separatamente. Nella seconda parte di quell'anno Tiberio, infatti, dispose diverse colonne militari, che attaccassero simultaneamente in pi\u00f9 punti il nemico. Tra queste anche Germanico partecip\u00f2, battendo e sottomettendo la trib\u00f9 dalmata dei Mazei.\nL'anno seguente conduceva difficili operazioni contro alcune trib\u00f9 dell'interno, nell'attuale Bosnia, sottomettendo alcune importanti roccaforti dalmate. L'esercito intorno a Siscia, mosse rapidamente verso est, riuscendo a battere un nuovo esercito pannone (in localit\u00e0 sconosciuta, forse lungo il fiume Bosna). La carestia e la paziente strategia di Tiberio li avevano logorati, i tradimenti fecero il resto. Batone il Pannone trad\u00ec Pinnes e lo consegn\u00f2 ai Romani, in ricompensa divenne capo dei Breuci. L'altro Batone, il Dalmata, venuto a conoscenza del tradimento, lo cattur\u00f2 e lo uccise, persuadendo i Pannoni a riprendere le armi. Ancora una volta vennero sconfitti da Plauzio Silvano, sopraggiunto da Sirmio. Batone il Dalmata decideva, allora, di ritirarsi pi\u00f9 a sud tra i monti. Blocc\u00f2 gli stretti passi che conducono nella Bosnia, mentre Silvano, pi\u00f9 a nord, riusciva a sottomettere definitivamente i Breuci. La penetrazione in questa difficile regione e la sua sottomissione, il cosiddetto \"bellum dalmaticum\", come pi\u00f9 tardi venne chiamato, fu preparato meticolosamente da Tiberio nel corso dell'inverno, lasciando a Siscia, Marco Emilio Lepido, Silvano a Sirmo, Germanico a sud delle Alpi Dinariche e Cecina ancora in Mesia, mentre egli stesso faceva ritorno a Roma per l'inverno. Tiberio era, ormai, sicuro che l'anno seguente sarebbe stato l'anno del successo definitivo e della capitolazione degli insorti.\nLe ostilit\u00e0 ripresero con l'inizio dell'anno 9, e Germanico, ancora una volta si distinse per coraggio e senso del comando, portando a termine alcune azioni militari di valore, come la conquista delle roccaforti dalmate di \"Splono\" (che alcuni studiosi moderni identificano con l'odierna Plevlje) e \"Raetinum\". E sebbene anche gli altri generali, come Marco Plauzio Silvano e Marco Emilio Lepido, si fossero distinti in battaglia, non tutte le popolazioni dimostravano di sottomettersi, come sarebbe stato necessario. Tiberio decise, allora, di dividere l'esercito in tre colonne:\nUn quarto esercito, sotto il comando del governatore di Dalmazia, un certo Gaio Vibio Postumo, ripuliva le coste adriatiche dei rivoltosi.\nE dopo un lungo inseguimento, durante il quale numerose citt\u00e0 dalmate caddero sotto gli insistenti colpi delle armate romane, Tiberio giungeva nei pressi di \"Andretium\", cingendola d'assedio. Qui si ricongiungeva con Lepido, e dopo una lunga e sanguinosa battaglia sotto le sue mura, anche Batone capitolava e chiedeva la resa. La guerra si concluse in questo modo. Augusto e Tiberio ricevettero l'ennesima acclamazione ad \"Imperator\", mentre Germanico, Vibio Postumo, Lepido, Plauzio Silvano e Cecina Severo, gli \"ornamenta triumphalia\".\nLa prima volta in Germania con Tiberio negli anni 10/11-13.\nAccompagn\u00f2 Tiberio in Germania negli anni 10-13, dopo la grave disfatta subita da Publio Quintilio Varo nella foresta di Teutoburgo del 9). Era, infatti, necessaria una reazione militare immediata e decisa da parte dell'impero romano. Non si doveva permettere al nemico germanico di prendere coraggio e di invadere i territori della Gallia e magari dell'Italia stessa, mettendo a rischio non solo una provincia ma la stessa salvezza di Roma.\nTiberio dimostr\u00f2, ancora una volta, di essere un generale particolarmente geniale. Era riuscito a frenare i propositi di una nuova invasione da parte delle genti germaniche vittoriose. Negli anni che si susseguirono condusse gli eserciti ancora al di l\u00e0 del Reno per tre nuove campagne militari (dal 10/11 al 13) e non \u00e8 possibile escludere che parte dei territori della provincia della Germania (acquisiti prima della disfatta di Varo), possa essere stata recuperata dalle armate romane (almeno i territori compresi tra i fiumi Reno e Weser lungo la Lippe, quelli lungo la costa del Mare del Nord e almeno quelli a sud del fiume Meno fino al Danubio):\nBuona parte della zona tra il Reno e l'Elba era andata perduta (non sappiamo in quale misura) e neppure le azioni intraprese da Tiberio negli anni 10/11-13, poterono ripristinare quanto era stato cos\u00ec faticosamente conquistato in 20 anni di campagne militari precedenti.\nLa seconda spedizione in Germania (14-16).\nTornato a Roma, nel 12 fu eletto console 5 anni prima del normale \"cursus honorum\", vale a dire a soli 28 anni. Nell'anno 13 Germanico fu nominato comandante delle truppe del Reno. Nel testamento lasciato da Augusto dopo la sua morte, venne designato come erede di secondo grado, al pari del figlio di Tiberio, Druso minore. Durante la successiva seduta del Senato del 17 settembre del 14, Tiberio divenne il nuovo imperatore e successore di Augusto, alla guida dello Stato romano, mantenendo la \"tribunicia potestas\" e l\"imperium proconsulare maius\" insieme agli altri poteri di cui aveva usufruito Augusto, e assumendo il titolo di \"princeps\".\nIl nuovo principe, fra i suoi primi atti, sollecit\u00f2 il senato a concedere l\"imperium proconsulare\" a Germanico, che quindi poteva godere di grande autonomia rispetto a Tiberio stesso sulla impostazione della guerra in Germania.\nLa rivolta delle legioni.\nNel 14, mentre era in corso una rivolta delle legioni in Pannonia, anche gli uomini stanziati lungo il confine germanico si ribellarono ai loro comandanti, dando inizio ad un'efferata serie di violenze e massacri. Germanico, allora, che era a capo dell'esercito stanziato in Germania e godeva di grande prestigio, si incaric\u00f2 di riportare alla calma la situazione, confrontandosi personalmente con i soldati in rivolta che\nGermanico decise di concedere loro il congedo dopo venti anni di servizio e di inserire nella riserva tutti i soldati che avevano combattuto per oltre sedici anni, esonerandoli cos\u00ec da ogni obbligo ad eccezione di quello di respingere gli assalti nemici; raddoppi\u00f2 allo stesso tempo i lasciti a cui, secondo il testamento di Augusto, i militari avevano diritto. Le legioni, che avevano da poco appreso della recente morte di Augusto, arrivarono addirittura a garantire il proprio appoggio al generale se avesse desiderato impadronirsi del potere con la forza, ma egli rifiut\u00f2 dimostrando allo stesso tempo grande rispetto per il padre adottivo Tiberio e una grande fermezza. La rivolta, che aveva attecchito tra molte delle legioni di stanza in Germania, risult\u00f2 comunque difficile da reprimere, e si concluse con la strage di molti legionari ribelli. I provvedimenti presi da Germanico per soddisfare le esigenze delle legioni furono poi ufficializzati in un secondo momento da Tiberio, che assegn\u00f2 le stesse indennit\u00e0 anche ai legionari pannoni. Fin dall'inizio del suo principato, Tiberio si trov\u00f2, pertanto, a dover convivere con l'incredibile prestigio che Germanico, il figlio di suo fratello, Druso maggiore, che egli stesso aveva adottato per ordine di Augusto, andava acquisendo presso tutto il popolo di Roma.\nLa rivincita romana.\nRipreso il controllo della situazione, Germanico decise di organizzare una spedizione contro le popolazioni germaniche che, venute a conoscenza delle notizie della morte di Augusto e della ribellione delle legioni, avrebbero potuto decidere di lanciare un nuovo attacco contro l'impero. Assegnata, dunque, parte delle legioni al luogotenente Aulo Cecina Severo, attacc\u00f2 le trib\u00f9 di Bructeri, Tubanti e Usipeti, sconfiggendole nettamente e compiendo numerose stragi; attacc\u00f2, poi, i Marsi, ottenendo nuove vittorie e pacificando cos\u00ec la regione ad ovest del Reno: pot\u00e9 in questo modo progettare per il 15 una spedizione ad est del grande fiume, con la quale avrebbe potuto vendicare Varo e frenare ogni volont\u00e0 espansionistica dei Germani.\nNel 15, dunque, Germanico attravers\u00f2 il Reno assieme al luogotenente Cecina Severo, che sconfisse nuovamente i Marsi, mentre il generale ottenne una netta vittoria sui Catti. Il principe dei Cherusci Arminio, che aveva sconfitto Varo a Teutoburgo, incit\u00f2 allora tutte le popolazioni germaniche alla rivolta, invitandole a combattere contro gli invasori romani; si form\u00f2, tuttavia, anche un piccolo partito filoromano, guidato dal suocero di Arminio, Segeste, che offr\u00ec il proprio aiuto a Germanico. Questi si diresse verso Teutoburgo, dove pot\u00e9 ritrovare una delle aquile legionarie perdute nella battaglia di sei anni prima, e rese gli onori funebri ai caduti le cui ossa erano rimaste insepolte. Decise, poi, di inseguire Arminio per affrontarlo in battaglia; il principe germanico, per\u00f2, attacc\u00f2 gli squadroni di cavalleria che Germanico aveva mandato in avanscoperta sicuro di poter cogliere il nemico impreparato, e fu dunque necessario che l'intero esercito legionario intervenisse per evitare una nuova disastrosa sconfitta. Germanico, allora, decise di tornare ad ovest del Reno assieme ai suoi uomini; mentre si trovava sulla strada del ritorno presso i cosiddetti \"pontes longi\", Cecina fu attaccato e sconfitto da Arminio, che lo costrinse a retrocedere all'interno dell'accampamento. I Germani, allora, convinti di poter avere la meglio sulle legioni, assaltarono l'accampamento stesso, ma furono a loro volta duramente sconfitti, e Cecina pot\u00e9 condurre le legioni sane e salve ad ovest del Reno.\nNonostante avesse riportato una sostanziale vittoria, Germanico era cosciente che i Germani erano ancora in grado di riorganizzarsi, e decise, nel 16, di condurre una nuova campagna che avesse l'obiettivo di annientare definitivamente le popolazioni tra il Reno e l'Elba.\nPer giungere indisturbato nelle terre dei nemici, decise di approntare una flotta che conducesse le legioni fino alla foce del fiume Amisia: in tempi rapidi furono approntate oltre mille navi agili e veloci, in grado di trasportare numerosi uomini ma dotate anche di macchine da guerra per la difesa. Non appena i Romani sbarcarono in Germania, le trib\u00f9 del luogo, riunite sotto il comando di Arminio, si prepararono a fronteggiare gli invasori e si riunirono a battaglia presso Idistaviso; gli uomini di Germanico, ben pi\u00f9 preparati dei loro nemici, fronteggiarono allora i Germani, e riportarono una schiacciante vittoria. Arminio e i suoi si ritirarono presso il \"Vallo Angrivariano\", ma subirono un'altra durissima sconfitta da parte dei legionari romani: le genti che abitavano tra il Reno e l'Elba erano cos\u00ec state debellate. Germanico ricondusse dunque i suoi in Gallia, ma, sulla strada del ritorno, la flotta romana fu dispersa da una tempesta e costretta a subire notevoli perdite; l'inconveniente occorso ai Romani diede nuovamente ai Germani la speranza di poter ribaltare le sorti della guerra, ma i luogotenenti di Germanico poterono facilmente avere la meglio sui loro nemici.\nLe campagne militari non riuscirono per\u00f2 a riportare i territori tra Reno ed Elba sotto il dominio romano. Egli riusc\u00ec a recuperare due delle tre aquile perdute nella battaglia di Teutoburgo, ed a battere la coalizione germanica, anche se non con una vittoria determinante, presso una ignota localit\u00e0 di Idistaviso (nel 16). Tiberio, malgrado le aspettative del giovane generale, ritenne opportuno rinunciare a nuovi piani di conquista di quei territori. Del resto il nipote, Germanico, non aveva raggiunto gli obbiettivi militari auspicati, non essendo riuscito a battere in maniera risolutiva Arminio e la coalizione germanica da lui guidata. Il suo luogotenente, Aulo Cecina Severo per poco non cadeva in un'imboscata con 3-4 legioni, scampando a mala pena ad un nuovo e forse peggiore disastro di quello occorso a Quintilio Varo nella foresta di Teutoburgo. Ma soprattutto la Germania, terra selvaggia e primitiva, era un territorio inospitale, ricoperto da paludi e foreste, con limitate risorse naturali (a quel tempo conosciute) e, quindi, non particolarmente appetibile da un punto di vista economico. La Germania risultava cos\u00ec perduta per sempre e Germanico fu richiamato al termine del 16. Tiberio riteneva che i confini imperiali dovessero rimanere sul fiume Reno e che del fiume Elba non se ne facesse pi\u00f9 menzione. La sua volont\u00e0, per quanto contraria a quella del nipote, concordava perfettamente con quanto aveva indicato Augusto, che ammoniva nel non superare i confini dei fiumi Reno e Danubio.\nIncarico in Oriente (18-19).\nQuando questi ebbe portato a termine le sue campagne sul fronte settentrionale, dove si era guadagnato la stima dei suoi collaboratori e dei legionari, riuscendo a recuperare due delle tre \"Aquile legionarie\" perdute nella battaglia di Teutoburgo, la sua popolarit\u00e0 era tale da consentirgli, se avesse voluto, di prendere il potere scacciando il padre adottivo, che in alcuni contesti era gi\u00e0 malvisto poich\u00e9 la sua ascesa al principato era stata segnata dalla morte di tutti gli altri parenti che Augusto aveva indicato come eredi. Il risentimento spinse quindi Tiberio ad affidare al figlio adottivo uno speciale compito in Oriente, in modo da allontanarlo ulteriormente da Roma. E cos\u00ec, dopo aver concesso a Germanico il trionfo il 26 maggio del 17, gli affid\u00f2 il nuovo comando speciale in Oriente. Strabone racconta che sfilarono anche numerosi prigionieri tratti dalla trib\u00f9 germaniche dei Cauci, Campsani, Bructeri, Usipeti, Cherusci, Catti, Cattuari, Landi, Tubantii.\nA turbare, infatti, la situazione orientale erano intervenute le morti del re della Cappadocia Archelao, che era venuto a Roma a rendere omaggio al nuovo \"princeps\", Tiberio, di Antioco III, re di Commagene, e di Filopatore, re di Cilicia: i tre stati, che erano vassalli di Roma, si trovavano cos\u00ec in una situazione di instabilit\u00e0 politica da non sottovalutare. La difficile situazione orientale rese cos\u00ec necessario un nuovo intervento romano, e Tiberio nel 18 invi\u00f2 il figlio adottivo, Germanico, cui fu concesso l\"imperium proconsulare maius\" su tutte le province orientali. Tiberio, tuttavia, non aveva fiducia in Germanico, che in Oriente si sarebbe trovato lontano da qualsiasi controllo ed esposto alle influenze dell'intraprendente moglie Agrippina maggiore, e decise dunque di affiancargli un uomo di sua fiducia: la scelta di Tiberio ricadde su Gneo Calpurnio Pisone, che era stato collega nel consolato dello stesso Tiberio nel 7 a.C., aspro ed inflessibile. Germanico, dunque, part\u00ec nel 18 verso l'Oriente assieme a Pisone, che fu nominato governatore della provincia di Siria.\nA Pisone era, dunque, affidato il compito di consigliare Germanico nella sua missione, ma soprattutto quello di tenerlo a freno, evitando attriti con i Parti, considerando il suo carattere particolarmente emotivo ed impulsivo. Tiberio temeva forse che, dopo la Germania, Germanico desiderasse emulare Alessandro Magno in Oriente.\nGiunto in Oriente, Germanico, con il consenso dei Parti, incoron\u00f2 ad Artaxata un nuovo sovrano d'Armenia: il giovane Zenone, figlio del sovrano del Ponto Polemone I e soprattutto \"filoromano\". Stabil\u00ec, inoltre, che la Cappadocia fosse istituita come provincia a s\u00e9 stante, e che la Cilicia entrasse invece a far parte della provincia di Siria. Germanico aveva cos\u00ec brillantemente risolto tutti i problemi che avrebbero potuto far temere l'accendersi di nuove situazioni di conflitto nella regione orientale. In seguito all'annessione della provincia di Cappadocia sotto Tiberio (nel 17/18), furono posti lungo il fiume Eufrate alcuni forti militari a presidio del settore settentrionale del \"limes\" orientale. E qui, come in altre localit\u00e0, potrebbe essere sorto un primo sito di milizie ausiliarie.\nDalla Siria apr\u00ec, infine, dei negoziati con Artabano II, desideroso di rinnovare il trattato di amicizia. Anche altri Stati intavolarono negoziati con il principe romano, ma si avvicinava l'inverno e Germanico decise di riposarsi in Egitto per l'inverno. Tornato in Siria agli inizi del 19, entr\u00f2 in aperto conflitto con Pisone, che aveva annullato tutti i provvedimenti che il giovane figliastro di Tiberio aveva preso; Pisone, in risposta, decise di lasciare la provincia per fare ritorno a Roma.\nMorte (19).\nPoco dopo la partenza di Pisone, Germanico cadde malato ad Antiochia e mor\u00ec il 10 ottobre dopo lunghe sofferenze; prima di spirare, lo stesso Germanico confess\u00f2 la propria convinzione di essere stato avvelenato da Pisone, e rivolse un'ultima preghiera ad Agrippina affinch\u00e9 vendicasse la sua morte. Officiati i funerali, dunque, Agrippina torn\u00f2 con le ceneri del marito a Roma, dove grandissimo era il compianto di tutto il popolo per il defunto. Tiberio, tuttavia, evit\u00f2 di manifestare pubblicamente i suoi sentimenti, e non partecip\u00f2 neppure alla cerimonia in cui le ceneri di Germanico furono riposte nel mausoleo di Augusto. In effetti Germanico potrebbe essere deceduto di morte naturale, ma la popolarit\u00e0 crescente enfatizz\u00f2 molto l'avvenimento, che comunque \u00e8 anche ingigantito dallo storico Tacito.\nSubito, per\u00f2, si manifest\u00f2 il sospetto, alimentato dalle parole pronunciate da Germanico morente, che fosse stato Pisone a causarne la morte avvelenandolo. Si diffuse dunque anche la voce di un coinvolgimento dello stesso Tiberio, quasi fosse il mandante del delitto di Germanico, avendo lo stesso scelto personalmente di inviare Pisone in Siria: quando dunque lo stesso Pisone fu processato, accusato anche di aver commesso numerosi reati in precedenza, l'imperatore tenne un discorso particolarmente moderato, in cui evit\u00f2 di schierarsi a favore o contro la condanna del governatore. A Pisone non pot\u00e9 comunque essere imputata l'accusa di veneficio, che appariva, anche agli accusatori, impossibile da dimostrare; il governatore, tuttavia, certo di dover essere condannato per gli altri reati che aveva commesso, decise di suicidarsi prima che venisse emesso un verdetto.\nLa popolarit\u00e0 di Tiberio, dunque, usc\u00ec danneggiata dall'episodio, proprio perch\u00e9 Germanico era molto amato. I due, infatti, avevano modi di fare particolarmente contrastanti: Tiberio si distingueva per la freddezza, la riservatezza e pragmatismo, Germanico per la sua popolarit\u00e0, la semplicit\u00e0 ed il fascino.\nIl Syme sostiene che sia indubbiamente vero che Tiberio scelse Pisone quale suo confidente, conferendogli un \"secreta mandata\" per evitare che la giovane et\u00e0 dell'erede al trono potesse portare Germanico ad una inutile e dispendiosa guerra contro i Parti. La situazione, per\u00f2, sfugg\u00ec di mano a Pisone, forse anche a causa degli attriti tra le mogli del legato imperiale e del detentore dell\"imperium proconsolare\", tanto che l'inimicizia tra i due degener\u00f2 in un conflitto aperto. E la successiva morte di Germanico, non fece altro che determinare ripercussioni negative sulla figura del \"princeps\" nella storiografia successiva.\nGermanico scrittore e poeta.\nGermanico scrisse anche in prosa e in versi: di lui ci restano 725 esametri di una libera versione in latino del I libro del poema greco sull'astronomia, \"Phainomena\" (I fenomeni), e cinque frammenti di una versione del poema \"Diosemeia\" (I segni del tempo), entrambi di Arato. Essendo per\u00f2 l'attribuzione dubbia, \u00e8 stato definito come autore della traduzione anche lo zio Tiberio.\n\"I fenomeni\" sono dedicati a Tiberio, chiamato imperatore e \"genitor\", padre adottivo, e pertanto dovrebbero essere stati composti tra il 14, anno della morte di Augusto, e il 19. Di modesta fattura, la versione interessa per una certa emozione che Germanico vi mostra per i fenomeni celesti e, insieme, per un suo non celato scetticismo nei confronti dei culti religiosi che a quei fenomeni si accompagnano.\nGermanico nella storiografia.\nTacito scrisse cos\u00ec di lui, decenni dopo la sua morte:\nUna splendida statua in bronzo raffigurante Germanico \u00e8 stata ritrovata in pezzi nel 1963 ad Amelia (Umbria), gi\u00e0 Ameria, importante municipio romano. La statua, capolavoro dell'arte bronzea romana, alta circa 2,14\u00a0m, dopo un paziente e sofisticato restauro, \u00e8 ora esposta nel Museo archeologico della citt\u00e0 umbra."}
{"id": "38093", "revid": "122789987", "url": "https://it.wikipedia.org/wiki?curid=38093", "title": "Alice Superiore", "text": "Alice Superiore (\"\u00c0lice\", ; \"\u00c0les\" in piemontese) \u00e8 stato un comune italiano di 711 abitanti della citt\u00e0 metropolitana di Torino, in Piemonte.\nDal 1\u00ba gennaio 2019 si \u00e8 fuso con i comuni di Pecco e Lugnacco per dare vita al nuovo comune di Val di Chy.\nGeografia fisica.\nSi trova in Val Chiusella. Noto per il suggestivo lago a valle del borgo, \u00e8 posto su un rilievo morenico a 15\u00a0km da Ivrea. Il centro abitato sorge sulla riva sinistra del torrente Chiusella, da cui prende il nome la valle, ed \u00e8 posto sopra una collina a 2\u00a0km dal lago di Alice di origini moreniche.\nNel 2009 i \"Laghi di Meugliano e Alice\" sono stati riconosciuti sito di interesse comunitario (codice: IT1110034).\nToponimo.\nIl toponimo non \u00e8 certo: si credeva che nei termini, riportati negli antichi dizionari, \"Al\" e \"Ich\", il cui significato \u00e8 \"Alto\" e \"Acqua\". Lo studioso Du Cange si rifaceva al termine \"Halex\", poi \"Alex\", che attraverso una forzatura significa \"Acquarii officia\". Tutte le etimologie si richiamano ovviamente all'abbondanza di acque presenti nella zona.\nStoria.\nNel Medioevo, verso la fine del millennio, Alice apparteneva al vescovo di Vercelli, che ne aveva la giurisdizione in virt\u00f9 di donazioni imperiali; successivamente subentr\u00f2 il dominio dei vescovi di Ivrea i quali, nel 1041, la donarono all'Abbazia eporediese di Santo Stefano. Nel 1385 gli alicesi parteciparono alla rivolta antifeudale del tuchinaggio che insanguin\u00f2 le terre del Canavese.\nNel nucleo del borgo si possono ancora osservare le caratteristiche architettoniche medioevali: in particolare le mura di case composte da ciottoli disposti a spina di pesce, tipiche porte a \"bandiera\", con un battente fino a terra, di solito chiuso, e l'altro pi\u00f9 breve, utilizzato come sportello per la bottega.\nIl 27 maggio 2018, gli abitanti di Alice Superiore, Pecco e Lugnacco son stati chiamati alle urne per votare la fusione dei tre comuni nel nuovo comune di Val di Chy, comune istituito il 1\u00ba gennaio successivo. I \"S\u00ec\" hanno prevalso con oltre il 67% dei voti.\nMonumenti e luoghi d'interesse.\nDurante lo sbancamento delle torbiere, largamente sfruttate, vennero rinvenuti oggetti preistorici risalenti a pi\u00f9 di 3.000 anni fa.In frazione Gauna si pu\u00f2 visitare la chiesetta dedicata a San Rocco le cui celebrazioni (16 agosto) sono occasione di festeggiamenti ed iniziative culturali organizzate dall'amministrazione e dal \"Club del Lilla'\" che qui ha sede e raccoglie i migliori giovani della splendida frazione.Pregevole dal punto di vista artistico \u00e8 da ricordare la Parrocchiale di San Martino, i cui registri risalgono al 1376: nel corso dei secoli sub\u00ec alcune modifiche. Dominante rispetto al borgo, possiede due facciate: una, detta solitamente \"dei vivi\", l'altra, rivolta a sera detta \"dei morti\". Nella parrocchiale si possono ammirare affreschi dei fratelli Stornone, mentre l'ancona del coro \u00e8 del Vacca. \u00c8 a tre navate, come la \"Chiesa dei Santi San Sebastiano e Rocco\", edificata nel 1420 come cappella ed ampliata nelle attuali forme alla fine del Seicento.\nAmministrazione.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38094", "revid": "118981", "url": "https://it.wikipedia.org/wiki?curid=38094", "title": "Almese", "text": "Almese (pronuncia \"Alm\u00e9se\", ; \"Alm\u00e8is\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, che dista circa 27\u00a0chilometri ad ovest dal capoluogo.\nGeografia fisica.\nSorge nella bassa Val di Susa, nella pianura dove scorre il torrente Messa; \u00e8 uno dei primi comuni che s'incontrano risalendo la Val di Susa da Torino, sulla sinistra orografica della Dora Riparia. Il territorio del comune si estende dalla zona di pianura alle pendici delle Prealpi fino allo spartiacque che unisce i monti Musin\u00e8 e Curt. Confina a nord con Rubiana e Val della Torre, a est con Caselette, a sud con Avigliana e a ovest con Villar Dora. Situato lungo il corso del torrente Messa, occupa una posizione strategica, importante per le comunicazioni fra la provincia torinese e il territorio canavesano da un lato e le terre interne della valle della Dora Riparia dall'altro. Nel suo territorio si trova l'itinerario alpino del Colle del Lis, la cui frequentazione risale all'epoca preromana. Le montagne pi\u00f9 alte del territorio comunale sono il Musin\u00e8 e il Curt.\nStoria.\nEt\u00e0 del ferro e Impero Romano.\nAnche se la zona era popolata gi\u00e0 nel secondo periodo dell'et\u00e0 del ferro, grazie a ritrovamenti ceramici di \"Truc Randolera\", un vasto e organizzato insediamento va ricercato solo in epoca romana, quando la zona venne valorizzata grazie alla strada che da \"Augusta Taurinorum\", l'attuale Torino, risaliva la Val di Susa fino al Colle del Monginevro e a passi minori che collegavano la pianura torinese con il Brian\u00e7onnais e la Moriana francese. Nel corso degli anni ottanta venne trovata e studiata da archeologi dell'Universit\u00e0 di Torino una \"villa\" romana, appartenuta a un certo \"Calvinus\". Approfonditi scavi hanno permesso di evidenziare l'importanza della villa, le cui fondamenta economiche erano dovute all'intenso traffico di merci e uomini nei pressi della stazione doganale di \"Ad fines\", l'attuale frazione Drubiaglio di Avigliana. La villa \u00e8 situata presso la borgata Grange di Rivera.\nL'insediamento romano nella zona fu diffuso e intenso: una ricca toponomastica prediale latina \u00e8 infatti presente in tutto il territorio di Almese e nelle terre adiacenti: il nome stesso d'Almese deriva dal gallo-romano \"Almo\", e il nome del torrente Messa deriva dal nome \"Mettius\", ben definito dall'epigrafia del vicino Canavese.\nLa romanizzazione.\nLa romanizzazione del bacino del Messa fu caratterizzata da piccoli insediamenti, dispersi sul territorio, costituenti aziende agricole di medio-piccole dimensioni, lungo una delle pi\u00f9 importanti vie di comunicazione romane verso le Alpi; di qui era possibile sia andare verso Torino, raggiungendo la sponda destra della Dora Riparia con un ponte di cui non c'\u00e8 pi\u00f9 traccia, a valle della stazione \"Ad fines\", sia seguire un percorso pedemontano con sviluppo nord-orientale che consentiva di raggiungere il Canavese, Ivrea e anche Vercelli. Quest'ultimo era conosciuto nel Medioevo con il nome di \"strata Vercellensis\". Quest'assetto territoriale, gi\u00e0 precario alla fine del II secolo d.C., entr\u00f2 definitivamente in crisi in et\u00e0 tardo-imperiale, come dimostra il totale abbandono della villa romana situata presso la borgata Grange di Rivera nel IV secolo d.C.(ora visitabile).\nIl Medioevo.\nSia l'occupazione longobarda del VI secolo che quella franca avvenuta alla fine dell'VIII secolo non cancellarono del tutto le tracce e l'organizzazione territoriale precedente. Alla fine del X secolo, con l'affermarsi della famiglia degli Arduinici, marchesi di Torino, Almese si conferma terra che nel 1001 i marchesi controllano con il riconoscimento dell'imperatore. Nel 1029 un'azienda agricola, \"curtis\", viene venduta in Almese dai marchesi ai monaci benedettini di San Giusto di Susa. \u00c8 proprio in questo periodo che l'insediamento del comune inizia a definirsi nei suoi due principali punti insediativi: La Chiesa di Santa Maria o Chiesa Vecchia, e la \"curtis\" di San Mauro presso l'attuale frazione di Rivera. La \"Curtis\" di San Mauro, situata a controllo delle terre di pianura, e protetta dall'area di esondazione della Dora Riparia, \u00e8 sicuramente il nucleo dominicale dell'azienda agricola ceduta dagli Arduinici ai monaci di San Giusto, che ne fecero una prepositura intitolata appunto a San Mauro.\nIl castello, un rifugio.\nIl comune di Almese, nel XIV secolo divenne un castello di rifugio. Il campanile romanico venne modificato in una massiccia torre difensiva, mentre un vasto fossato alimentato dalle acque del Messa veniva introdotta mediante canalizzazioni artificiali. All'interno dell'edificio fortificato nella \"basse court\", edifici destinati a fungere da deposito per i raccolti, le vendemmie e per la stabulazione degli animali. All'interno di un secondo recinto si sviluppava un'area residenziale con la sala abbaziale, dove sostava l'abate durante i suoi viaggi da Susa a Torino, e dove risiedeva solitamente il castellano con una ridotta guarnigione destinata alla prima difesa del castello. Il successivo affermarsi del castello rifugio di San Mauro decret\u00f2 il tramonto definitivo del centro fortificato del \"Castellarium\" presso la Chiesa di Santa Maria. Contemporaneamente si verific\u00f2 lo spostamento a valle dell'intero insediamento abitativo, che si svilupp\u00f2 inizialmente nell'area dell'attuale Piazza del Mercato proprio durante il secondo Medioevo ed il primo Cinquecento.\nIl nuovo centro.\nIl nuovo centro si svilupp\u00f2 lungo le rive del Messa con una struttura a ponte, di cui ancora attualmente rimangono i percorsi principali, ma di cui non sono pi\u00f9 visibili strutture edilizie medioevali o rinascimentali. In localit\u00e0 Gel\u00e0 (\"Vallis Gelata\") si insediarono tra i secoli XIV e XIX molti impianti paleoindustriali per la lavorazione del legno (ressie) e del ferro, (martineta). Nel territorio erano attivi altri ordini religiosi oltre ai benedettini, lasciando molte tracce delle loro opere di ingegno. i Certosini ottennero nel 1230 la grande tenuta agricola di Panzone, dove costruirono una grangia per la diretta conduzione di una vasta costruzione a corte difesa del fossato, dove si trovavano i capienti magazzini monastici e le stalle. Ora \u00e8 una propriet\u00e0 privata.\nAltri insediamenti religiosi.\nUn altro insediamento religioso \u00e8 il Castello di Milanere, anch'esso propriet\u00e0 privata, pertanto non visitabile, \u00e8 stato costruito nel 1338 al tempo del precetto Umberto de Illino, con l'approvazione del conte Savoia Aimone. L'enorme struttura della casaforte emerge da un terrazzamento situato dietro la frazione di Milanere. Quasi totalmente ristrutturata conserva ancora, sullo spigolo sud-orientale, la bella cappella privata dove sono stati riutilizzati dei capitelli romanici dell'antica Chiesa di Sant'Andrea, distrutta quando fu edificata la casaforte.\nDalla borgata Grange si pu\u00f2 raggiungere la Tenuta della Gran Vigna, un tempo anch'essa cascina fortificata appartenuta ai canonici di Ranverso, che conserva della struttura originaria i vasti spazi sotterranei destinati alle cantine.\nLa chiesa di Santo Stefano a Rivera.\nUn'altra chiesa di origini medioevali \u00e8 quella di Santo Stefano, costruita nel 1248, in rovina nella parte absidale nel 1346, ma successivamente inglobata nella pi\u00f9 recente e barocca Chiesa di Santo Stefano a Rivera, costruita tra il 1684 e il 1690 grazie all'apporto dell'abate Scaglia di Verrua, quando la comunit\u00e0 di Rivera chiese l'edificazione di una nuova parrocchia distinta da Almese quale risultato di una maggiore autonomia.\nAltre chiese di pregio.\nAnche la chiesa di Milanere, ampliamento di una cappella settecentesca, divent\u00f2 parrocchiale quando la borgata nell'Ottocento fu separata da Rivoli ed unita al comune di Rivera e, dopo il 1928 ad Almese. Risultano pertanto nel territorio del comune di Almese ben tre parrocchie. Il moderno edificio costruito nel 1963 nella piana di Almese \u00e8 intitolato alla Nativit\u00e0 di Maria Vergine, il cui campanile ospita 5 campane, la cui festa patronale si celebra l'8 settembre, ed ha sostituito la vecchia Santa Maria di Castellaro oggi semplice cappella. Rivera invece celebra la festa patronale il 26 dicembre, nel giorno di santo Stefano protomartire al quale venne dedicata la chiesa. Infine Santa Maria Assunta di Milanere che la frazione festeggia il 15 agosto\nVia Francigena.\nPer Almese passa la variante del lato sinistro della Dora Riparia del percorso della Via Francigena, ramo del Moncenisio.\nEconomia e territorio.\nLa strategica posizione di Almese e la sua densit\u00e0 demografica hanno fatto s\u00ec che a partire dall'Ottocento il borgo si vedesse riconosciuta la funzione amministrativa di capoluogo di mandamento all'interno della provincia di Susa. All'epoca di Carlo Alberto ad Almese fu poi concesso anche di essere sede di un mercato settimanale, che gi\u00e0 nel Settecento si teneva abusivamente sollevando le proteste dei centri mercatali ufficiali di Avigliana e Condove. Pertanto ne \u00e8 nato lo sviluppo dell'attuale piazza del mercato sulla quale, fin dall'Ottocento, si affacciavano gli edifici principali, i locali pubblici e le locande. Ancora oggi questa piazza costituisce il centro storico di Almese. Attualmente l'economia del paese \u00e8 orientata al terziario e alla piccola industria ad alta tecnologia dando al comune un'impronta economica di tipo \"torinese\" e sempre meno integrata all'interno della Valsusa in cui \u00e8 collocato geograficamente l'insediamento. Il flusso di pendolari verso il capoluogo torinese e, per contro, la tendenza a spostare la residenza al di fuori della metropoli hanno condizionato lo sviluppo edilizio a partire dagli anni sessanta innescando un fenomeno sociale ed urbanistico che non ha ancora trovato un completo assestamento.\nSociet\u00e0.\nEvoluzione demografica.\nLa popolazione residente negli ultimi cinquant'anni, a partire dal 1961, \"\u00e8 raddoppiata\".\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Almese sono , cos\u00ec suddivisi per nazionalit\u00e0, elencando per le presenze pi\u00f9 significative:\nDa poco, inoltre, Almese ospita sul suo territorio 52 richiedenti asilo politico, i quali attualmente risiedono in una casa a loro disposizione in una borgata sovrastante il centro.\nIstituzioni, enti e associazioni.\nIl distaccamento Almesino nasce nel 1905. \u00c8 legata al distaccamento l\u2019associazione amici dei vigili del fuoco di Almese a cui fa capo DB organizzatore di pompieropoli e partecipazioni a eventi fieristici.\nAmministrazione.\nAltre informazioni amministrative.\nAlmese fa parte della Unione montana Valle Susa.\nSport.\nPallavolo.\nAlmese \u00e8 rappresentata nella pallavolo dalla squadra dell'Isil Volley Almese, militante in Serie C.\nCalcio.\nAlmese \u00e8 rappresentata nel calcio dalla Almese Calcio (ex B.V.S), militante nel campionato di Terza Categoria.\nAtletica.\nAlmese \u00e8 rappresentata a livello provinciale, regionale e talvolta anche nazionale dalla societ\u00e0 Gi\u00f2 22 Rivera. La squadra si distingue spesso nelle competizioni a cui partecipa."}
{"id": "38095", "revid": "367445", "url": "https://it.wikipedia.org/wiki?curid=38095", "title": "Alpette", "text": "Alpette (pronuncia \"Alp\u00e9tte\", ; \"j'Alp\u00ebtte\" in piemontese, \"La Alpete\" in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte, che dista circa 51\u00a0chilometri a nord dal capoluogo.\nIl centro abitato sorge su un altopiano della bassa valle di Locana e domina la valle dell'Orco e la val Soana.\nGeografia fisica.\nSituata su un terrazzo adiacente alle pendici settentrionali di Cima Mares, Alpette si estende su una propaggine estrema, verso la pianura canavesana, della catena dei monti che separa la Valle dell'Orco propriamente detta dalla breve vallata del torrente Gallenca. La posizione del borgo \u00e8 ottima, immerso com'\u00e8 tra castagni e betulle, con una stupenda vista sui monti retrostanti.\nOrigini del nome.\nIl nome del comune \u00e8 diminutivo della voce \"Alp\", che in dialetto significa \"casolare\" dotato di pascolo di montagna.\nStoria.\nProbabilmente di origini preromane, Alpette fu un insediamento di pastori, feudo dei Conti di Valperga. Seppur citato in documenti solo a partire dal 1466, Alpette si stacc\u00f2 da Pont Canavese nel 1773, ottenendo l'autonomia amministrativa solo dopo secolari liti, ed entr\u00f2 a far parte della giurisdizione dei Savoia e dei conti di Valperga. La parrocchia invece era stata separata da Pont Canavese gi\u00e0 nel 1609.\nCultura.\nLe scuole di Alpette sono l'elementare e la scuola del rame, che svolge attivit\u00e0 didattica sia per scopo turistico ,soprattutto d'estate ma anche d'inverno per istituti e privati. I suoi artigiani acquisirono grande rinomanza come battilastra nelle industrie automobilistiche torinesi. \u00c8 presente anche il \"Museo del rame\", dedicato alla vita nei tempi passati del paese e la mostra di scultopittura di Lina Goglio, artista di livello internazionale.\nRecentemente \u00e8 stata inaugurata, ma era gi\u00e0 presente da diversi anni, la nuova biblioteca, con funzione anche di emeroteca, nella quale vi sono pi\u00f9 di 3600 volumi. Inoltre nella stessa \u00e8 stato aperto un \"internet point.\"\nIl teatro comunale offre spettacoli, conferenze e concerti, e ha una capienza di circa 200 persone.\nEventi.\nDal 2004 al 2013 si \u00e8 svolto in paese l\"Alpette Rock Free Festival\" (ARFF), evento musicale che richiamava, con possibilit\u00e0 di campeggio, migliaia di giovani da tutto il Piemonte e oltre. All'edizione del 2013 assistettero pi\u00f9 di 10.000 persone. Tra gli artisti che hanno partecipato ad ARFF troviamo Linea 77, Tre Allegri Ragazzi Morti, Persiana Jones, Bugo, Perturbazione, Lo Stato Sociale, FBYC, Di Maggio Connection, LN Ripley, Mr T-Bone, El Tres, Amari, Beatrice Antolini, DID, Stiliti, Arsenico, Disco Drive, Medusa, Bianco, Levante, Titor, Treni all'Alba, Miriam, Fanali di Scorta, Foxhound e molti altri ancora, oltre a deejay come Marco Foresta, Mostricci Of Sound, Is, Discoforgia, Marco Riva, Avanzi di Balera. Durante il Festival venivano realizzate sessioni di \"producers\" e \"deejay\" all'interno del Planetarium, acustici e presentazioni di libri nella Boobs Area con ospiti come Marco Peroni, Beniamino de Liguori Carino, Fabrizio Vespa, Mao. Il Festival era organizzato dall'associazione TO LOCALS ed era gemellato con il festival ligure \"Balla Coi Cinghiali\" e il valdostano \"Volks N Roll\". L'evento ha favorito la nascita e la crescita sul territorio alto canavesano di altri \"happening\" musicali come \"Coppa Rock Sparone\", \"Generator Party\", \"Frassibeer\", \"Ingria Woodstock\" e \"Borgiallo Blues Festival\". Dal 2015 il festival \u00e8 diventato l'Apolide Rock Free Festival, mantenendo l'acronimo \"ARFF\". La nuova location \u00e8 il piccolo Comune di Vialfr\u00e8.\nTradizioni e folclore.\nNegli anni ottanta del Novecento il paese organizz\u00f2 per una serie di anni il presepe vivente: la notte del 24 dicembre Alpette si spegneva e l'unica luce era quella delle candele portate dalla processione (rigorosamente in costume) che pian piano e in silenzio assoluto percorreva le vie del paese, terminando il suo percorso nella capanna, allestita nella chiesa principale, con la deposizione del bambino (originario di Alpette, che ovviamente cambiava ogni anno) nella mangiatoia.\nIl cantante Mario Piovano ha dedicato a questo paese una canzone, dal titolo \"Alpette\" (fonte: un vecchio disco 45 giri avente \"Cimitero di rose\" come lato A).\nOgni anno, in estate, si svolge la \"Candelata\", una suggestiva iniziativa dove le sole luci sono quelle di centinaia di candele colorate, formanti disegni e percorsi da attraversare. Si svolge sia nel centro storico del paese che in una localit\u00e0 chiamata Musrai, dalla quale, oltre allo spettacolo dei lumi, si gode quello delle stelle.\nEconomia e turismo.\nAlpette fu considerato luogo di villeggiatura gi\u00e0 nell'800: infatti vi soggiornarono: le regine d'Italia Elena e Margherita, in un luogo visibile ancor oggi che prese il nome di \"Pian della Regina\"; Emilio Salgari, che qui scrisse nella quiete e nella natura, e la sua casa \u00e8 visitabile ancora oggi, e la poetessa Ada Negri, che scrisse di Alpette: \u00abDe le casette rustiche/ disperse a gruppi sul montano fianco/ narra il profilo bianco/ tutto un passato di squisita pace\u00bb.\nLungo il sentiero che porta a Cima Mares, punto pi\u00f9 alto della montagna alpettese, \u00e8 doveroso sostare presso la Madonna del Pilone, da poco restaurata, ai cui piedi sorge una cappelletta risalente alla Prima guerra mondiale, eretta da un milite ignoto che fece un voto alla Vergine; inoltre si gode di una splendida vista sulle montagne del Gran Paradiso e si \u00e8 avvolti da rododendri e mirtilli, specie protette dal Parco Nazionale del Gran Paradiso, che creano un'atmosfera placida e serena.\nNel periodo invernale si pu\u00f2 sciare con gli impianti, considerati i pi\u00f9 comodi delle valli Orco e Soana per la loro vicinanza alla pianura e a Torino (50\u00a0km), a Monsuffietto in localit\u00e0 \"Nero\", situata a 1.176 metri s.l.m.\nAmministrazione.\nAltre informazioni amministrative.\nAlpette faceva parte della Comunit\u00e0 Montana Valli Orco e Soana."}
{"id": "38097", "revid": "1543377", "url": "https://it.wikipedia.org/wiki?curid=38097", "title": "Battaglia d'Inghilterra", "text": "La battaglia d'Inghilterra (in inglese: \"Battle of Britain\" e in tedesco: \"Luftschlacht um England\") \u00e8 il nome storico della campagna aerea svoltasi durante la seconda guerra mondiale e combattuta dall'aeronautica militare tedesca, la \"Luftwaffe\", contro il Regno Unito tra l'estate e l'autunno del 1940. L'obiettivo della campagna era di guadagnare la superiorit\u00e0 aerea sull'aviazione militare britannica, la \"Royal Air Force\" (RAF), e particolarmente contro i suoi aerei da caccia inquadrati nel \"RAF Fighter Command\".\nLa battaglia d'Inghilterra fu la prima grande campagna di guerra a essere combattuta interamente da forze aeree e fu anche la pi\u00f9 grande e intensa azione di bombardamento aereo fino a quella data. Nel luglio 1940, gli obiettivi principali furono i convogli di rifornimento e i porti, quali Portsmouth; un mese dopo, la \"Luftwaffe\" inizi\u00f2 a colpire gli aeroporti e le infrastrutture della RAF. Con il progredire della battaglia, la \"Luftwaffe\" inizi\u00f2 a bombardare anche le fabbriche aeronautiche e altre infrastrutture, anche per annientare la volont\u00e0 di resistenza della popolazione civile. Alla fine, la \"Luftwaffe\" si concentr\u00f2 su aree di significato politico utilizzando la strategia del bombardamento strategico.\nIl fatto che la Germania nazista avesse fallito nei suoi piani non riuscendo n\u00e9 a distruggere il sistema di difesa aerea britannico, n\u00e9 a obbligare il Regno Unito a negoziare un armistizio o una resa, \u00e8 considerato la prima significativa sconfitta tedesca della seconda guerra mondiale e un punto di svolta cruciale nell'andamento del conflitto. Impedendo alla Germania di acquisire la superiorit\u00e0 aerea, la battaglia pose fine alla minaccia prima che Hitler desse il via all'Operazione Leone marino, l'invasione della Gran Bretagna condotta da un attacco anfibio e con il lancio dei \"Fallschirmj\u00e4ger\", i paracadutisti.\nAlla battaglia partecip\u00f2 anche la Regia Aeronautica con 170 tra caccia, bombardieri e ricognitori, inquadrati nel C.A.I., Corpo Aereo Italiano.\nPremessa.\n Le prime fasi della seconda guerra mondiale videro il susseguirsi di invasioni compiute dai tedeschi sul continente europeo grazie al potere aereo della \"Luftwaffe\", in grado di stabilire la superiorit\u00e0 aerea tattica. Il 7 e 8 maggio 1940 il Dibattito sulla Norvegia mise in discussione la \"leadership\" del primo ministro britannico Neville Chamberlain, che fu costretto alle dimissioni. Il 10 maggio i tedeschi invasero la Francia e lo stesso giorno Winston Churchill divenne primo ministro. Il \"RAF Fighter Command\", il comando dell'aviazione da caccia britannico, era a corto di piloti addestrati e di aerei ma, malgrado le obiezioni del suo comandante Hugh Dowding circa il rischio di lasciare la Gran Bretagna indifesa, Churchill invi\u00f2 i reparti da caccia a supporto delle operazioni in Francia, dove la RAF sub\u00ec gravi perdite. I nuovi aerei inglesi ebbero modo di apprendere la tecnica aerea di combattimento tedesca dimostrando di seguirla al momento dello scontro diretto.\nDopo l'evacuazione britannica di Dunkerque e la resa francese del 22 giugno 1940, Hitler era principalmente concentrato sulle possibilit\u00e0 d'invadere l'Unione Sovietica credendo che i britannici, sconfitti sul continente e senza alleati in Europa, avrebbero cercato un accordo entro breve tempo. I tedeschi erano cos\u00ec fiduciosi in un imminente armistizio che cominciarono a produrre le decorazioni da usare nelle strade per le parate celebrative delle truppe vittoriose. Sebbene il Ministro degli esteri inglese, Lord Halifax, e una corrente di pensiero nell'opinione pubblica e nella classe politica fossero favorevoli ad una pace negoziata con la Germania, Churchill e la maggioranza del suo governo rifiutarono di prendere in considerazione l'ipotesi di un armistizio con Hitler. Al contrario, Churchill utilizz\u00f2 le sue capacit\u00e0 retoriche per rafforzare l'opinione pubblica contro l'ipotesi della capitolazione e per prepararsi per una lunga guerra. Nel suo discorso del 18 giugno 1940 alla Camera dei Comuni, in seguito ricordato come quello della \u00abQuella fu la loro ora migliore\u00bb (in inglese \"This was their finest hour\") afferm\u00f2: \u00abQuella che il generale Weygand ha chiamato la battaglia di Francia \u00e8 finita. Mi aspetto ora che stia per iniziare la battaglia d'Inghilterra [Bretagna nell'originale]\u00bb.\nIl rifiuto delle proposte di pace tedesche da parte britannica fu netto. Nel tentativo di terminare la guerra a occidente e di spingere il governo di Londra a trattare la pace, il 16 luglio Hitler ordin\u00f2 di preparare un piano d'invasione delle isole Britanniche. Il piano fu preparato dall'OKW (lo stato maggiore delle forze armate). L'operazione, battezzata \"Seel\u00f6we\" (Leone marino), venne pianificata per met\u00e0 settembre 1940 e prevedeva sbarchi lungo la costa meridionale dell'Inghilterra, appoggiati da lanci di paracadutisti nell'entroterra. I preparativi dovevano essere completati entro la met\u00e0 di agosto.\nL'operazione Leone Marino era un progetto gravemente carente: soffriva di mancanza di risorse (specialmente navi per il trasporto truppe e materiali, per non parlare dei mezzi da sbarco) e di gravi divergenze tra la Marina e l'Esercito. Con la minacciosa presenza della \"Royal Navy\" ad un sol giorno di navigazione dalla Manica, sembra, col senno di poi, molto improbabile che il piano avrebbe mai potuto funzionare. Su una cosa tutti i servizi segreti tedeschi concordavano: sarebbe stato irrealizzabile se prima la \"Luftwaffe\" non avesse conquistato la superiorit\u00e0 aerea. Col predominio nei cieli, la \"Royal Navy\" poteva essere distrutta e le difese terrestri sconfitte. Cos\u00ec, il primo compito da assolvere era la distruzione della \"Royal Air Force\" (RAF) come forza combattente. Venne perci\u00f2 ideato un piano per attaccare gli aeroporti e i centri di produzione aeronautica. Il comandante della \"Luftwaffe\", \"Reichmarshall\" Hermann G\u00f6ring, battezz\u00f2 il piano \"Adlerangriff\" (Attacco dell'Aquila) e l'inizio delle operazioni fu stabilito per l'11 agosto 1940 (\"Adlertag\", giorno dell'aquila) con un attacco in forze.\nL\"Adlertag\" fu preceduto da un mese di attacchi ai convogli in navigazione lungo la Manica. Questo periodo, chiamato dai tedeschi \"Kanalkampf\" (battaglia del Canale), fu usato come occasione per saggiare le difese della RAF e attirare i suoi caccia in combattimento. La RAF data l'inizio della battaglia con i primi attacchi ai convogli: il 10 luglio 1940.\nLa strategia della \"Luftwaffe\".\nLa strategia tedesca era influenzata dalle teorie sul bombardamento strategico, come quelle dell'italiano Giulio Douhet, che si erano sviluppate nel corso degli anni venti e trenta. Queste teorie enfatizzavano l'attacco aereo, la debolezza delle difese antiaeree, e gli effetti dei bombardamenti terroristici sul morale dell'opinione pubblica. Dopo la guerra di Spagna, l'attenzione tedesca si era orientata principalmente verso operazioni aeree di carattere tattico. In Polonia e Francia, la \"Luftwaffe\" aveva operato congiuntamente alla \"Wehrmacht\", dando vita alla \"Blitzkrieg\" o \"guerra lampo\". Nella battaglia d'Inghilterra la \"Luftwaffe\" per\u00f2 doveva operare da sola, non come supporto all'offensiva delle truppe di terra ma come arma decisiva. Gli alti comandi avevano una grande fiducia nell'efficacia del bombardamento strategico e G\u00f6ring vedeva nell'imminente battaglia l'occasione per dimostrare che cosa era in grado di fare la sua forza aerea.\nDopo la battaglia di Francia, la \"Luftwaffe\" si riorganizz\u00f2 sulla base di tre \"Luftflotten\" (flotte aeree) lungo i fianchi meridionale e settentrionale dell'Inghilterra. La \"Luftflotte\" 2, comandata dal \"Generalfeldmarschall\" (grado equivalente a quello di generale di Armata Aerea, generale a quattro stelle) Albert Kesselring era responsabile per i bombardamenti dell'Inghilterra sud-orientale e della zona di Londra. La \"Luftflotte\" 3, comandata dal \"Generalfeldmarschall\" Hugo Sperrle era responsabile per la West Country, le Midlands e l'Inghilterra nord-occidentale. La \"Luftflotte\" 5, comandata dal \"Generaloberst\" (grado equivalente a quello di generale Squadra Aerea) Hans-Jurgen Stumpff, con quartier generale in Norvegia, era responsabile per le operazioni contro il Nord Inghilterra e la Scozia. Nel corso della battaglia le responsabilit\u00e0 dei comandi si modificarono, con la \"Luftflotte\" 3 che si fece carico degli attacchi notturni, mentre il peso degli attacchi diurni ricadde progressivamente sulle spalle della \"Luftflotte\" 2. Per breve tempo, ai combattimenti prese parte anche una forza di spedizione italiana, il Corpo Aereo Italiano.\nLe stime iniziali della \"Luftwaffe\" circa la durata della campagna prevedevano quattro giorni per sconfiggere il Comando Caccia (\"Fighter Command\") della RAF nell'Inghilterra meridionale, cui dovevano far seguito altre quattro settimane in cui bombardieri e caccia a lungo raggio avrebbero spazzato il resto del paese e distrutto l'industria aeronautica britannica. Il piano prevedeva di iniziare attaccando gli aeroporti vicino alla costa, estendendo in seguito gli attacchi verso l'entroterra, verso Londra e l'anello di aeroporti incaricati della sua difesa. Nel complesso la \"Luftwaffe\" si attenne a questo schema ma i suoi comandanti avevano gravi divergenze sulla strategia complessiva dell'operazione: il comandante della \"Luftflotte\" 3, Hugo Sperrle, voleva sradicare l'infrastruttura della difesa antiaerea facendo ricorso ai bombardieri, la sua controparte nella \"Luftflotte\" 2, Albert Kesselring, chiedeva di attaccare direttamente Londra - sia per costringere il governo britannico alla resa, sia per costringere i caccia della RAF a una battaglia decisiva. G\u00f6ring, ossessionato come era dal mantenere la propria base di potere all'interno della \"Luftwaffe\", non fece nulla per appianare queste divergenze strategiche tra i suoi comandanti. Va aggiunto che le convinzioni sulla guerra aerea cui era attaccato erano superate e, in seguito, lo portarono a commettere gravi errori, sia tattici sia strategici.\nLa \"Luftwaffe\" risent\u00ec inoltre di una grave carenza d'informazioni circa l'apparato difensivo britannico. I servizi d'informazione tedeschi erano frammentati, divisi da profonda rivalit\u00e0 e, nel complesso, scarsamente efficienti. Nel 1940 c'erano pochi agenti tedeschi operativi in Inghilterra e qualche sporadico tentativo di infiltrare spie nel paese non diede alcun esito. Cos\u00ec la \"Luftwaffe\" non ebbe a disposizione informazioni aggiornate sullo stato e sull'organizzazione della difesa aerea della RAF, in particolare sul sistema di comando e controllo che era gi\u00e0 stato organizzato prima della guerra e che si rivel\u00f2 di cruciale importanza per l'efficace gestione della battaglia da parte britannica. Va detto che anche quando si avevano informazioni recenti e valide, gli alti comandi della \"Luftwaffe\" tendevano ad ignorarli se apparivano in contrasto con l'opinione prevalente.\nPer la maggior parte della battaglia, la \"Luftwaffe\" oper\u00f2 alla cieca, senza conoscere l'effettiva forza dell'avversario, n\u00e9 le sue capacit\u00e0 n\u00e9 il suo schieramento. Pi\u00f9 volte gli alti comandi tedeschi si convinsero che il Comando Caccia fosse stato ridotto allo stremo, mentre pi\u00f9 volte si attaccarono basi del Comando Bombardieri o della Difesa Costiera nella errata convinzione che fossero aeroporti del Comando Caccia. I risultati dei bombardamenti e degli scontri aerei furono sovrastimati, col risultato che la visione della situazione che avevano gli alti comandi della \"Luftwaffe\" si allontan\u00f2 progressivamente dalla realt\u00e0. Queste carenze di comando e di informazione fecero s\u00ec che i tedeschi non riuscissero ad adottare una strategia coerente, anche quando la RAF si trov\u00f2 con le spalle al muro.\nIl sistema di Dowding.\nLa battaglia di Inghilterra fece entrare nella leggenda i caccia della RAF: lo Spitfire e l'Hurricane ma la vera pietra angolare della difesa inglese fu la complessa organizzazione di avvistamento, comando e controllo che gest\u00ec la battaglia, nota come il \"sistema di Dowding\", dal nome del suo principale artefice, il Maresciallo dell'Aria (\"Air Chief Marshall\") Sir Hugh Dowding, comandante del Comando Caccia della RAF.\nI primi rilevamenti degli attaccanti in arrivo provenivano dalle stazioni radar, chiamate in codice Catena Nazionale (\"Chain Home\"), che erano distribuite lungo le coste inglesi e che telefonavano l'avvistamento alla Sala Filtro del Comando Caccia. Gli incursori, una volta oltrepassate le stazioni della Rete Nazionale (che avevano le antenne radar puntate verso il mare), erano presi in carico dal Corpo Avvistatori (\"Observer Corp\"), che li seguiva da terra utilizzando una rete di osservatori dotati di binocoli. Le informazioni, valutate e integrate dalla \"Sala Filtro\" erano poi passate alla \"Sala Operativa del Comando Caccia\", a quella del Gruppo e a quelle di tutti i settori interessati.\nOgni Sala Operativa aveva il proprio tavolo a mappa (\"plotting table\"), grandi mappe sulle quali le formazioni delle forze in campo erano rappresentate da pedine la cui posizione era continuamente aggiornata sulla base delle informazioni che man mano affluivano. Nella sala operativa del gruppo, il controllore di turno decideva quale settore doveva contrastare l'incursione e quanti caccia bisognava far intervenire. Il controllore di Settore coordinava le squadriglie alle sue dipendenze, ordinando i vari livelli di prontezza operativa o il decollo su allarme. Di solito, almeno all'inizio della battaglia, i controllori erano ufficiali pilota con esperienza di combattimento.\nNon \u00e8 chiaro il ruolo svolto nella battaglia d'Inghilterra dalla decifrazione delle comunicazioni segrete tedesche, criptate usando le macchine cifratrici Enigma. Ultra, l'insieme di informazioni ottenute grazie alle intercettazioni di Enigma, forn\u00ec agli alti comandi inglesi una preziosa visione delle intenzioni tedesche ma sembra che ben poco di tutto questo sia giunto sino alla scrivania di Hugh Dowding. D'altro canto il servizio di ascolto radio \"Y\", che teneva sotto controllo il traffico radio tedesco, contribu\u00ec notevolmente all'individuazione precoce delle incursioni della \"Luftwaffe\".\nLa responsabilit\u00e0 della difesa dello spazio aereo inglese fu ripartita tra pi\u00f9 Gruppi (Brigate Aeree) di Caccia: il 10\u00ba Gruppo, responsabile della difesa del Galles e dell'Inghilterra occidentale, era comandato dal Vice Maresciallo dell'Aria Sir Quintin Brand. L'11\u00ba Gruppo copriva il Sud-Est dell'Inghilterra e le vitali rotte di accesso a Londra, il suo comandante era il Vice Maresciallo dell'Aria Keith Park. Il 12\u00ba Gruppo, comandato dal Vice Maresciallo dell'Aria Trafford Leigh-Mallory, difendeva le Midlands e l'East Anglia. Infine, il 13\u00ba Gruppo copriva il nord dell'Inghilterra, la Scozia e l'Irlanda del Nord, ed era comandato dal Vice Maresciallo dell'Aria Richard Saul.\nLe aree di competenza dei Gruppi erano a loro volta suddivise in Settori, ciascuno dei quali aveva alle proprie dipendenze un numero di Squadroni variabile tra i due ed i quattro. Le basi di Settore, costituite da un aeroporto e da un posto comando, erano il cuore di questa organizzazione ma ciascuna base aveva degli aeroporti satellite presso cui disperdere gli Squadroni. I Quartieri Generali di Gruppo passavano le informazioni alle basi di Settore e dava istruzioni circa il decollo su allarme (\"scramble\") degli squadroni loro assegnati. Una volta in volo, gli Squadroni erano guidati via radio dalle loro basi di Settore che ne stabiliva l'impiego: agli Squadroni poteva venir ordinato di intercettare gli incursori oppure di proteggere gli aeroporti o altri bersagli di vitale importanza.\nSebbene a quel tempo fosse il pi\u00f9 sofisticato sistema di difesa aerea del mondo, il \"Sistema di Dowding\" presentava molti limiti. Nella lettura dei dati radar si potevano verificare gravi errori di interpretazione (ed era compito della Sala Filtro cercare di ridurne il numero), mentre il Corpo Avvistatori non era in grado di seguire le forze attaccanti di notte e col cattivo tempo. Le comunicazioni radio con gli apparecchi in volo risentivano del fatto che la RAF utilizzava ricetrasmittenti in banda HF (alta frequenza), che avevano limiti di portata e, anche utilizzando una rete di ponti radio, gli Squadroni erano costretti ad operare all'interno del proprio settore o, al massimo, in uno di quelli adiacenti. Inoltre, le apparecchiature erano limitate a una sola frequenza per Squadroni, rendendo cos\u00ec impossibile la comunicazione tra Squadroni diversi. Infine, il sistema per seguire i caccia della RAF, noto come HF/DF o \"Huff-Duff\", non consentiva l'uso contemporaneo di pi\u00f9 di quattro Squadroni per Settore.\nNonostante questi limiti, il Comando caccia della RAF riusc\u00ec a raggiungere alti livelli di efficienza, riuscendo ad ottenere anche tassi d'intercettazione superiori all'80%. I problemi connessi alle radiotrasmissioni in fonia furono risolti pi\u00f9 avanti nel corso della battaglia con l'adozione di apparati radio operanti in frequenza altissima (\"Very High Frequency\"-VHF), che permettevano comunicazioni in fonia pi\u00f9 chiare, avevano una portata maggiore e consentivano l'uso di pi\u00f9 canali. Pur con tutti i suoi difetti, la RAF aveva comunque un sistema di controllo a terra che consentiva ai suoi caccia di essere l\u00e0 dove servivano. La \"Luftwaffe\", priva di un sistema simile, si trov\u00f2 sempre in svantaggio.\nLe tattiche della \"Luftwaffe\".\nNel corso della battaglia, la \"Luftwaffe\" cambi\u00f2 in misura notevole le proprie tattiche per cercare di aprirsi un varco nelle difese della RAF. Si lanciarono molte missioni di \"Freie Jagd\" (caccia libera), nella speranza di sorprendere i caccia della RAF. I controllori della RAF furono spesso in grado di identificare queste \"cacce libere\" e di indicare ai propri Squadroni come evitarle. La \"Luftwaffe\" cerc\u00f2 anche di usare come esca piccole formazioni di bombardieri, protette da vicino da un gran numero di caccia di scorta. Questa tattica ebbe maggiore successo ma il compito della scorta ravvicinata costringeva i caccia a volare alla stessa quota e velocit\u00e0 dei pi\u00f9 lenti bombardieri e con ci\u00f2 li rendeva pi\u00f9 vulnerabili. Le perdite pi\u00f9 gravi si ebbero di conseguenza proprio tra le unit\u00e0 di scorta.\nLe tattiche standard per i \"raid\" divennero presto un amalgama di tecniche diverse. Una caccia libera poteva precedere un attacco, per cercare di sgomberare dagli intercettori la rotta degli incursori. I bombardieri penetravano ad altitudini comprese tra i 10.000 ed i 16.000 piedi (approssimativamente fra i 3.000 ed i 5.000 metri), a volte protetti da una scorta ravvicinata di caccia. Una scorta \"distaccata\" (o \"top cover\", copertura in quota) poteva proteggere i bombardieri da una quota superiore e garantiva una protezione a distanza pi\u00f9 efficace perch\u00e9 non era costretta alle quote e alle velocit\u00e0, penalizzanti per i caccia, tenute dalle formazioni dei bombardieri.\nLe tattiche della \"Luftwaffe\" furono influenzate dalle caratteristiche dei loro caccia, essenzialmente il monomotore Bf 109 e il bimotore Bf 110. I Bf 110 \"Zerst\u00f6rer\" (caccia distruttore) si rivelarono, per\u00f2, troppo vulnerabili di fronte agli agili caccia monomotore della RAF e ben presto dovettero venire essi stessi scortati. In seguito il loro impiego venne sottoposto a severe restrizioni. L'onere maggiore delle missioni di caccia ricadde quindi sulle spalle dei Bf 109, non adatti a tale tipo di missione a causa della loro autonomia piuttosto scarsa, che ad un certo punto li costringeva ad abbandonare i bombardieri scortati per rientrare o ad accettare il combattimento coi caccia britannici aumentando enormemente il consumo di carburante con tutte le conseguenze del caso.\nNonostante queste limitazioni i Bf 109 si rivelarono combattenti formidabili, grazie soprattutto alle tattiche pi\u00f9 moderne impiegate dai piloti tedeschi, nel complesso pi\u00f9 esperti dei loro avversari britannici. I Bf 109 erano impiegati in formazioni sciolte a coppie (\"Rotte\") o in quartetti (\"Schwarm\") che permettevano a ciascun membro della formazione di proteggere i propri compagni. La libert\u00e0 della formazione consentiva incroci rapidi e attacchi estremamente flessibili, con frequente ricorso alla maggiore velocit\u00e0 ascensionale e in picchiata del Bf 109. Le tattiche d'impiego dei caccia vennero peraltro complicate dalle richieste degli equipaggi dei bombardieri che pretendevano una protezione pi\u00f9 ravvicinata. I manuali per i piloti da caccia della \"Luftwaffe\" scoraggiavano l'eroismo inutile, evidenziando al massimo, invece, l'importanza di attaccare solo quando le probabilit\u00e0 erano a favore del pilota. Questa regola non poteva essere seguita nelle missioni di scorta ravvicinata ai bombardieri, dato che, cos\u00ec facendo, il caccia perdeva la sua flessibilit\u00e0 tattica e il vantaggio della quota.\nI bombardieri ebbero l'appoggio di G\u00f6ring che, dopo le aspre battaglie del 15 agosto e del 18 agosto, non si fece pregare per ordinare l'incremento delle scorte ravvicinate, cosa che costrinse molti pi\u00f9 Bf 109 a restare vicino ai bombardieri, e, se questo garant\u00ec una pi\u00f9 efficace protezione ai bombardieri, caus\u00f2 molte perdite ai reparti da caccia.\nLe tattiche della RAF.\nIl peso della battaglia ricadde sull'11\u00ba Gruppo della RAF. La tattica di Keith Park era quella di lanciare in battaglia singoli Squadroni. Lo scopo era di sottoporre gli incursori ad attacchi continui, sferrati da un numero relativamente ridotto di aerei, e di scompaginare in questo modo le formazioni dei bombardieri. Una volta rotta la formazione, i bombardieri dispersi sarebbero stati colpiti uno per uno. Nel caso in cui pi\u00f9 squadroni avessero intercettato un'incursione, i pi\u00f9 lenti Hurricane avrebbero attaccato i bombardieri, mentre sarebbe toccato ai pi\u00f9 agili Spitfire affrontare i caccia di scorta. Non sempre si pot\u00e9 applicare questa procedura, e Spitfire e Hurricane spesso si scambiarono i ruoli.\nNelle fasi iniziali della battaglia, la RAF fu ostacolata dalla fiducia riposta in tattiche di combattimento obsolete che costringevano i propri Squadroni a volare in rigide formazioni di tre aerei (dette \"vics\", in cui il \"leader\" e le due ali volavano in formazione ravvicinata e alla stessa quota, ostruendosi cos\u00ec a vicenda la visuale) e a condurre gli attacchi \"secondo il manuale\" (cio\u00e8 secondo procedure definite prima della guerra e che non tenevano conto n\u00e9 delle caratteristiche dei nuovi caccia ora disponibili n\u00e9 del modo di combattere dei piloti della \"Luftwaffe\").\nI piloti tedeschi soprannominarono le \"vics\" \"Idiotenreihen\" (fila degli idioti) perch\u00e9 rendevano gli Squadroni pi\u00f9 vulnerabili agli attacchi. I tedeschi usavano invece la formazione a quattro (\"Schwarm\"), con due coppie di caccia (\"Rotten\") scalati in quota e ampiamente distanziati tra loro, meno rigida e pi\u00f9 flessibile che permetteva maggiore copertura reciproca e tattiche di attacco rapide e aggressive con frequenti incroci e utilizzo della maggiore velocit\u00e0 in salita e di accelerazione degli aerei tedeschi. Questa formazione, chiamata in seguito dagli anglosassoni \"quattro dita\" (\"finger four\") e messa a punto dai piloti della \"Luftwaffe\" durante la guerra di Spagna (principalmente da Werner M\u00f6lders) si dimostr\u00f2 molto pi\u00f9 efficace e permise ai caccia tedeschi di ottenere risultati notevoli, nonostante le eccellenti prestazioni dei caccia britannici, l'aggressivit\u00e0 dei piloti inglesi (pur meno esperti di quelli tedeschi) e lo svantaggio di combattere su territorio nemico con limitatissima autonomia di volo. Dopo la fine della battaglia d'Inghilterra anche i piloti della RAF adottarono, con un certo successo, la formazione tedesca.\nIl fatto che i caccia tedeschi impegnati in missioni di caccia libera venissero spesso ignorati dal Comando Caccia, conferma che ci\u00f2 che interessava alla RAF era distruggere i bombardieri. Dowding vigilava affinch\u00e9 i suoi uomini si preoccupassero di distruggere i cacciabombardieri e cercassero di evitare lo scontro diretto con i caccia tedeschi in modo da salvaguardare i mezzi inglesi.\nDurante la battaglia, alcuni comandanti, in modo particolare Trafford Leigh-Mallory del 12\u00ba Gruppo, propose che gli squadroni si riunissero in grosse formazioni (\"big wing\") per attaccare in massa il nemico. I sostenitori di questa tesi affermavano che l'intercettazione da parte di forze consistenti causava maggiori perdite agli attaccanti, riducendo al contempo le proprie. Chi vi si opponeva sottolineava che la formazione di un \"big wing\" richiedeva troppo tempo e che quella strategia aumentava il rischio di far sorprendere i caccia a terra in fase di rifornimento. Analisi condotte nel dopoguerra concordano nel ritenere che l'approccio di Dowding e Park fosse il migliore per l'11\u00ba Gruppo, che era pi\u00f9 vicino alla costa e quindi non aveva a disposizione il tempo necessario a far salire in quota e comporre in formazione un gran numero di aerei. Questa controversia danneggi\u00f2 la carriera di Park dopo la fine della battaglia e fu una delle cause delle dimissioni di Dowding dal Comando Caccia.\nLe fasi della Battaglia.\nLa battaglia d'Inghilterra pu\u00f2 essere divisa in quattro fasi:\n\"Kanalkampf\".\nLa \"Kanalkampf\" si concretizz\u00f2 in una serie di combattimenti nello spazio aereo sovrastante i convogli di mercantili in rotta attraverso il canale della Manica. In generale queste battaglie al largo della costa favorivano i tedeschi: le massicce scorte di cui godevano i bombardieri erano sempre in superiorit\u00e0 numerica rispetto alle pattuglie inviate in difesa ai convogli. Il numero di affondamenti fu tale che l'Ammiragliato britannico sospese la navigazione commerciale lungo la Manica. Questi primi scontri servirono comunque ad entrambi gli schieramenti per accumulare esperienza e indicarono anche che alcuni tipi di aerei, ad esempio il Defiant, caccia biposto della RAF con quattro mitragliatrici in una torretta posteriore e il Bf 110 della \"Luftwaffe\", erano inadeguati agli intensi scontri manovrati (\"dogfight\") che avrebbero caratterizzato il seguito della battaglia.\nL'ultimo giorno della prima fase (11 agosto) rimase ucciso in combattimento Donald Cobden, aviatore e rugbista neozelandese, nel corso di un serrato combattimento tra la sua squadriglia e una quarantina di Bf 110.\n\"Adlerangriff\".\nLe condizioni meteorologiche, che tanta parte avrebbero avuto nell'evolversi della campagna, ritardarono l\"Adlertag\" fino al 13 agosto. Ma gi\u00e0 il 12 fu effettuato un primo tentativo di accecare il sistema di Dowding: aerei dell'unit\u00e0 speciale di caccia-bombardieri \"Erprobungsgruppe 210\" attaccarono quattro stazioni radar; di queste tre furono messe fuori servizio ma tornarono operative nel giro di sei ore. Questo \"raid\" dimostr\u00f2 che non era semplice mettere fuori uso per un lungo periodo di tempo i radar inglesi ma il fatto che la \"Luftwaffe\" non si impegn\u00f2 in attacchi ripetuti contro di essi consent\u00ec alla RAF di riattivarli rapidamente dopo ogni incursione.\nL\"Adlertag\" inizi\u00f2 con una serie di attacchi contro gli aeroporti situati lungo la costa, usati dalla RAF come postazioni avanzate per i propri caccia. Nel corso della settimana gli attacchi si spostarono verso l'interno e vennero lanciate ripetute incursioni contro la rete di radar. Il 15 agosto fu il \"gran giorno\", quello in cui la Luftwaffe lanci\u00f2 il massimo numero di incursioni di tutta la campagna. In questa data si vide anche il pi\u00f9 importante contributo dato dalla \"Luftflotte\" 5 alla battaglia, con l'attacco all'Inghilterra settentrionale. Poich\u00e9 si credeva che l'intera forza del Comando Caccia fosse concentrata nelle basi del lontano sud, la forza di attacco, proveniente dalla Danimarca e dalla Norvegia, si trov\u00f2 impreparata di fronte alla dura resistenza dei difensori: la scorta era costituita dai caccia a lungo raggio Bf 110 \"Zerstorer\", inadeguati a fronteggiare i caccia inglesi. Il risultato fu che venne abbattuta una gran quantit\u00e0 di bombardieri attaccanti; la \"Luftflotte\" 5, dopo questa dura sconfitta, non partecip\u00f2 pi\u00f9 in forze alla battaglia.\nIl 18 agosto, il \"giorno pi\u00f9 duro\", fu il giorno in cui entrambi gli schieramenti subirono il massimo delle perdite. In seguito a ci\u00f2, alla prostrazione fisica degli equipaggi e al maltempo, il ritmo delle operazioni rallent\u00f2, consentendo alla \"Luftwaffe\" di fare il punto della situazione. Il \"giorno pi\u00f9 duro\" segn\u00f2 la fine dell'impiego del bombardiere in picchiata Junkers Ju 87 Stuka. Questo veterano della \"Blitzkrieg\" era semplicemente troppo vulnerabile agli attacchi dei caccia e, per salvare la flotta degli Ju 87 \"Stuka\", G\u00f6ring li ritir\u00f2 dai combattimenti. Questa decisione, per\u00f2, priv\u00f2 la \"Luftwaffe\" del suo principale strumento per i bombardamenti di precisione, compito che ricadde sulle spalle del gi\u00e0 oberato \"Erprobungsgruppe 210\". Ma G\u00f6ring non aveva ancora finito: il Me 110 \"Zerst\u00f6rer\" si era mostrato troppo pesante e senza accelerazione per poter contrastare i caccia avversari nel combattimento manovrato, perci\u00f2 si decise di limitarne l'utilizzo solo nei casi in cui fosse necessaria la loro grande autonomia, o quando fosse disponibile un'adeguata scorta di caccia monomotore.\nG\u00f6ring prese anche la fatale decisione d'imporre scorte pi\u00f9 consistenti ai bombardieri, a spese delle missioni di caccia libera. Il peso maggiore dei bombardamenti ricadeva sulla \"Luftflotte\" 2 e la maggior parte dei Me 109 in carico alla \"Luftflotte\" 3 venne trasferita sotto il commando di Kesselring e and\u00f2 a rinforzare le basi dei caccia attorno al Passo di Calais. Privata della propria forza di caccia, la \"Luftflotte\" 3 si dovette concentrare sulla campagna di bombardamento notturno.\nCome ultima cosa G\u00f6ring ordin\u00f2 d'interrompere gli attacchi alla catena radar, considerati un fallimento: n\u00e9 il \"Reichsmarschall\" n\u00e9 i suoi subordinati compresero l'importanza vitale per la difesa dell'Inghilterra delle stazioni della Rete Nazionale. Era noto che i radar fornivano una qualche forma di allarme precoce contro le incursioni ma i piloti da caccia tedeschi tendevano a sottovalutare l'argomento perch\u00e9 stavano cercando lo scontro risolutore con la RAF e ritenevano che qualsiasi cosa potesse spingere gli inglesi al combattimento fosse la benvenuta.\nLa \"Luftwaffe\" mira agli aeroporti.\nA partire dal 24 agosto, la battaglia fu essenzialmente un feroce combattimento fra la \"Luftflotte\" 2 di Kesselring e l'11\u00ba Gruppo di Park. La \"Luftwaffe\" concentr\u00f2 tutta la propria forza nel tentativo di annientare il Comando Caccia e si dedic\u00f2 ad attacchi ripetuti agli aeroporti. Dei 33 attacchi principali condotti nelle due settimane successive, 24 furono contro gli aeroporti. Le stazioni dei settori chiave furono attaccate pi\u00f9 volte: Biggin Hill e Hornchurch, quattro volte ciascuna, Debden e North Weald due. Subirono pesanti attacchi anche Croydon, Gravesend, Rochford, Hawkinge e Manston.\nA dimostrazione delle loro lacune nel campo dello spionaggio, i tedeschi tentarono almeno sette volte di attaccare Eastchurch, nell'errata convinzione che fosse una base del Comando Caccia. A volte queste incursioni misero fuori uso le stazioni di settore, minacciando l'integrit\u00e0 del sistema di Dowding, e gli inglesi dovettero ricorrere a misure di emergenza per mantenere operativi i Settori o, almeno, per mascherare le falle che si aprivano nella Rete.\nFu un periodo disperato per la RAF, che stava anche subendo molte perdite nei cieli. Le industrie potevano rimpiazzare gli aerei ma pi\u00f9 grave era la situazione dei piloti: nella settimana dopo l\"Adlertag\" Dowding aveva perso l'80% dei suoi comandanti di squadriglia (morti, feriti o ritirati dalla battaglia). I nuovi piloti riuscivano a fatica a colmare le perdite ma il periodo di addestramento venne ridotto dai 6 mesi pre-bellici a 15 giorni. Per i novellini, inviati ai reparti senza una sufficiente esperienza di volo e privi di un reale addestramento al combattimento, era gi\u00e0 un atto eroico atterrare con un caccia monoposto ad alte prestazioni. Emerse in questo periodo il bisogno di arruolare piloti esperti di nazioni sconfitte dalla Germania: i molti piloti dei Dominion gi\u00e0 arruolati nel Comando Caccia (australiani, sudafricani, neozelandesi e canadesi) furono rinforzati dall'arrivo dei nuovi squadroni composti da cechi e polacchi. In forza ai vari squadroni c'erano anche piloti di altre nazionalit\u00e0, inclusi francesi, belgi e alcuni statunitensi.\nSe non altro, la RAF aveva il vantaggio di combattere sopra un territorio amico. I piloti che riuscivano a lanciarsi col paracadute dal proprio aereo abbattuto potevano essere di ritorno al proprio aeroporto nel giro di qualche ora. Per gli equipaggi della \"Luftwaffe\", un lancio sopra l'Inghilterra significava la cattura, mentre farlo sopra la Manica molto spesso significava morire affogati o congelati. Il loro morale inizi\u00f2 a risentirne e cominci\u00f2 ad apparire il \"kanalkrankheit\", o \"Malattia della Manica\", una forma di stress da combattimento. Per i tedeschi il problema dei rimpiazzi era ancora pi\u00f9 grave che non per gli inglesi. Sebbene la \"Luftwaffe\" mantenesse sempre la superiorit\u00e0 numerica, il rifornimento di nuovi aerei e piloti era lento, e questo pesava sempre pi\u00f9 sulle risorse delle forze restanti.\nEppure, la \"Luftwaffe\" stava vincendo la battaglia degli aeroporti. Ancora poche settimane di questo martellamento, e la RAF sarebbe stata costretta a ritirare i propri squadroni dall'Inghilterra meridionale. Il comando della \"Luftwaffe\", per\u00f2, non se ne rendeva conto: vedeva solo la propria forza di bombardieri assottigliarsi e cominciava a disperare di riuscire a rispettare la tempistica originale. Non si riusciva a capire come mai la RAF non fosse gi\u00e0 collassata, o come riuscissero sempre ad avere i caccia nel posto giusto, indipendentemente da quante incursioni si organizzassero (conseguenza questa dell'incomprensione del ruolo dei radar nel sistema di difesa aerea inglese). Bisognava fare qualcosa per spingere la RAF a una battaglia decisiva. Va comunque ricordato che i tedeschi (privi di un adeguato sistema di informazioni) sottostimarono sempre la capacit\u00e0 industriale inglese di rimpiazzare le perdite subite.\nIl 4 settembre, in seguito al \"raid\" su Berlino della notte tra il 25 agosto ed il 26 agosto (effettuato come ritorsione al bombardamento accidentale di Londra), Hitler, la cui residenza era stata sfiorata da una delle bombe cadute nel quartiere della Wilhelmstrasse, tolse il divieto a bombardare la capitale inglese (\u00abHo tentato di risparmiare gli inglesi. Essi hanno preso la mia umanit\u00e0 per debolezza, e rispondono assassinando donne e bambini tedeschi. Rader\u00f2 al suolo le loro citt\u00e0\u00bb). L'incursione su Berlino scosse profondamente l'orgoglio di G\u00f6ring, che in precedenza aveva proclamato che mai sarebbe stato permesso agli inglesi di bombardare la citt\u00e0 (\u00abSe un aeroplano inglese riesce a forzare le nostre difese aeree, se una sola bomba cade su Berlino, voglio chiamarmi Mayer\u00bb). Kesselring colse la propria occasione e propose a G\u00f6ring di cambiare strategia. Nonostante Sperrle sostenesse la necessit\u00e0 di continuare gli attacchi contro gli aeroporti, Kesselring riusc\u00ec a convincere il Maresciallo del Reich ad attaccare Londra. I \"raid\" avrebbero gettato nel panico gli inglesi, facendo loro accettare la resa, o, almeno, avrebbero costretto al combattimento gli \u00abultimi cinquanta Spitfire\u00bb, consentendone la distruzione. Questo attacco non era pi\u00f9 visto come una premessa a \"Seel\u00f6we\" ma era visto come un'azione in s\u00e9 risolutiva.\nAttacchi su Londra.\nIl 7 settembre fu lanciato il primo attacco su Londra, obiettivo i moli dell'East End della citt\u00e0. Nei giorni seguenti ci furono massicci e ripetuti attacchi contro la citt\u00e0. A volte il loro bersaglio furono le installazioni portuali (obiettivi militari \"legittimi\"), altre volte, per\u00f2, si tratt\u00f2 di bombardamenti indiscriminati. La RAF entr\u00f2 in azione, con forze nettamente superiori a quanto si aspettava la \"Luftwaffe\". Per la prima volta venne schierato il \"big wing\" caldeggiato dal 12.mo Gruppo, e questo gett\u00f2 nello sconforto i piloti tedeschi. Gli attacchi su Londra, in ogni caso, continuarono a scapito degli attacchi contro gli aeroporti. Questo allentamento della pressione contro le proprie infrastrutture ridiede fiato alla RAF e al suo personale che riusc\u00ec a ripristinare le proprie basi nell'Inghilterra meridionale, duramente colpite nelle settimane precedenti. Fu il punto di svolta della campagna.\nSenza dubbio, l'aspetto pi\u00f9 negativo della nuova strategia tedesca per gli attaccanti era la maggior distanza di Londra dalle loro basi di partenza. Gli Me 109 di scorta non portavano abbastanza carburante: una volta sulla capitale, avevano solo dieci minuti di volo prima di dover tornare alle proprie basi. Molte volte i bombardieri si trovarono completamente indifesi, perch\u00e9 la loro scorta era dovuta rientrare. Il risultato fu una serie di attacchi disastrosi, che raggiunsero il loro culmine il 15 settembre (195 aerei tedeschi abbattuti secondo gli annunci britannici dell'epoca, 60 in realt\u00e0, come riconosciuto a guerra finita). G\u00f6ring, colpito da questo rovescio, accus\u00f2 furiosamente di mancanza di combattivit\u00e0 i piloti dei caccia, che vennero difesi dall'asso Adolf Galland.\nHitler rinuncia all'invasione.\nIl 19 settembre, accertata l'impossibilit\u00e0 di neutralizzare la RAF, Hitler rinvi\u00f2 a tempo indefinito l'operazione Seel\u00f6we. Ma la battaglia d'Inghilterra non era ancora terminata. Gli attacchi aerei sarebbero continuati sporadicamente sino alla fine dell'anno. I caccia sarebbero stati adattati al ruolo di bombardieri veloci per attacchi fastidiosi sull'Inghilterra meridionale. Dall'ottobre 1940 fino all'inizio dell'operazione Barbarossa, vennero lanciate ancora 40.000 sortite e vennero sganciate pi\u00f9 di 38.000 tonnellate di bombe ad alto esplosivo e 3.500 tonnellate di bombe incendiarie.\nEntrambi gli schieramenti della battaglia esagerarono la stima del numero di apparecchi avversari abbattuti. Di solito gli abbattimenti rivendicati erano il doppio o il triplo di quelli effettivi e questo avveniva a causa della confusione della concitazione degli scontri aerei: chiunque sparasse una raffica contro un aereo che poi precipitava, lo reclamava come propria vittima; nessuno, inoltre, aveva tempo di stare a guardare cosa succedesse effettivamente a un avversario colpito. Le analisi effettuate nel dopoguerra mostrano che tra luglio e settembre la RAF perse 1.023 caccia, mentre gli aerei persi dalla Luftwaffe furono 1.887, di cui 873 erano caccia. I piloti polacchi sono accreditati di 201 abbattimenti. Alle perdite della RAF vanno aggiunti anche 376 aerei del Comando Bombardieri e 148 del Royal Air Force Coastal Command, persi in missioni di bombardamento, pattugliamento costiero e di posa mine.\nLe conseguenze.\nNel complesso la battaglia d'Inghilterra fu una significativa vittoria britannica. Si tratt\u00f2 certamente di una battaglia piccola, sia in termini di numero di combattenti impiegati che di perdite subite ma, se fosse stata vinta dai tedeschi, la storia si sarebbe svolta in maniera profondamente diversa. La vittoria britannica segn\u00f2 il primo fallimento della macchina da guerra di Hitler e gener\u00f2 un netto cambiamento di orientamento dell'opinione pubblica statunitense, sino ad allora dubbiosa circa la capacit\u00e0 britannica di resistere ancora a lungo contro la Germania.\nGli studiosi moderni hanno suggerito che fosse impossibile per la \"Luftwaffe\" vincere la battaglia, dopo aver concesso agli inglesi tempo prezioso per riorganizzarsi in seguito alla disfatta di Dunkerque; la semplice superiorit\u00e0 numerica non bastava per acquisire il dominio dell'aria. La strategia di Dowding e Park, scegliere quando affrontare il nemico e nel frattempo mantenere una forza coerente, si mostr\u00f2 corretta.\nLe teorie favorevoli al bombardamento terroristico, che facevano affidamento sul collasso morale del nemico, furono contraddette dalla resistenza britannica di fronte agli attacchi diurni e notturni. Lo spostamento dai bombardamenti strategici verso quelli terroristici permise alla RAF di riprendersi e di difendere lo spazio aereo britannico. Anche se gli attacchi contro le basi dell'11\u00ba Gruppo continuarono, la RAF pot\u00e9 ritirarsi pi\u00f9 a nord, fuori dal raggio d'azione dei caccia tedeschi e proseguire da l\u00ec la battaglia. I documenti analizzati nel dopoguerra mostrano che le perdite britanniche vennero rimpiazzate pi\u00f9 velocemente che non quelle tedesche: la RAF mantenne la propria forza, mentre quella della \"Luftwaffe\" declin\u00f2 gradualmente. Questo era dovuto anche al fatto che i combattimenti avvenissero principalmente sulla terraferma inglese, cos\u00ec ogni aviatore tedesco costretto a lanciarsi col paracadute veniva fatto prigioniero, diminuendo gli effettivi della \"Luftwaffe\", mentre i piloti britannici e alleati, nella stessa situazione toccavano terra in territorio amico e potevano tornare al proprio reparto entro breve tempo, a volte anche lo stesso giorno. In termini di perdite di aerei ed equipaggi esperti, la battaglia d'Inghilterra fu un colpo dal quale la Luftwaffe non si riprese mai del tutto.\nContrariamente ai calcoli dell'Alto Comando tedesco, la strategia del terrore in se stessa non poteva costringere il Regno Unito alla resa. Anche se i tedeschi lanciarono alcuni spettacolari attacchi contro importanti industrie britanniche, cessarono i bombardamenti strategici ben prima di distruggere il potenziale industriale britannico. Ma ogni ragionamento a posteriori non pu\u00f2 negare che la minaccia per la RAF fosse reale e che ai protagonisti sembr\u00f2 davvero che ci fosse solo un \"piccolo margine\" tra la vittoria e la sconfitta. La vittoria fu sia fisica che psicologica: arrest\u00f2 la marea delle sconfitte iniziata con l'Invasione della Polonia e rincuor\u00f2 i nemici dell'Asse.\nIl totale delle perdite civili britannici tra luglio e dicembre 1940 fu di 23.002 morti e 32.138 feriti. Una delle incursioni pi\u00f9 drammatiche fu quella del 29 dicembre 1940 in cui morirono circa 3.000 civili.\nWinston Churchill riassunse l'effetto della battaglia ed il contributo della RAF con parole passate alla storia: \u00abMai nel campo degli umani conflitti tanti dovettero cos\u00ec tanto a cos\u00ec pochi\u00bb. Ancora oggi i piloti che hanno combattuto questa battaglia sono noti come \"I Pochi\" (\"The Few\").\nIn Inghilterra il 15 settembre \u00e8 celebrato come il \"giorno della battaglia d'Inghilterra\", segnando il giorno di svolta delle battaglie diurne sopra i cieli di Londra.\nNella tradizione militare britannica, la battaglia d'Inghilterra \u00e8 ricordata con orgoglio, alla pari di Waterloo, Trafalgar ed Agincourt. Inoltre la battaglia \u00e8 entrata nella leggenda popolare come l'esempio di una \"piccola\" isola (se si esclude il vasto Impero Britannico) che, resistendo da sola contro l'aggressore nazista, riusc\u00ec a ottenere la primissima vittoria contro un nemico fino ad allora ritenuto invincibile.\nLa cosa pi\u00f9 importante, ai fini dello sviluppo successivo della guerra, fu che la fine della battaglia d'Inghilterra consent\u00ec al Regno Unito di ricostituire la propria forza militare e di confermarsi come roccaforte degli Alleati. In seguito la Gran Bretagna serv\u00ec da base per l'operazione Overlord, cio\u00e8 lo sbarco in Normandia, nonch\u00e9 per i bombardamenti strategici nel cuore del Reich, culminati all'inizio del 1945 con il Bombardamento di Dresda.\nIl contributo straniero.\nNella RAF.\nSin dall'inizio della guerra, la RAF accett\u00f2 piloti stranieri per integrare i propri ranghi. L'11 giugno 1940 il Governo polacco in esilio firm\u00f2 un accordo col Governo britannico per costituire un Esercito polacco nel Regno Unito e, pi\u00f9 in specifico, una Forza Aerea Polacca. Il primo dei due Squadroni polacchi (che crebbero di numero nel corso della guerra sino a diventare 10) entr\u00f2 in azione nell'agosto 1940. In totale furono quattro gli Squadroni polacchi che presero parte alla battaglia (gli Squadroni da bombardamento n. 300 e 301 e gli Squadroni da caccia 302, e 303) con un organico di 89 piloti. Se a questi si aggiungono gli oltre 50 che combatterono nelle file degli squadroni britannici, si ha un totale di 145 piloti polacchi che difesero i cieli inglesi. I piloti polacchi furono tra i pi\u00f9 esperti e agguerriti tra quelli coinvolti nella battaglia, molti di loro avevano gi\u00e0 combattuto nella campagna di settembre in Polonia e nella battaglia di Francia. Bisogna anche rilevare l'elevato standard di addestramento di questi piloti: lo Squadrone 303 (battezzato Tadeusz Kosciuszko dal nome dell'eroico generale polacco-americano) ottenne il maggior numero di vittorie (273) tra tutti gli Squadroni da caccia impiegati nel corso della battaglia d'Inghilterra, anche se entr\u00f2 in combattimento solo a partire dal 30 agosto.\nPer mettere le cose in prospettiva, il 5% dei piloti fu responsabile del 12% delle vittorie totali della Battaglia.\nCi fu anche una presenza significativa di piloti cecoslovacchi. Due Squadroni da caccia cechi (310 e 312) presero parte alla battaglia. Contando anche i piloti operativi in altre unit\u00e0 alleate, un totale di 87 cechi difese i cieli inglesi. Fra questi, Josef Frantisek, che volava con lo Squadrone 303 (polacco), fu il maggiore asso alleato della battaglia d'Inghilterra con 17 abbattimenti confermati.\nIn numero modesto, ma significativo, parteciparono alla battaglia anche piloti belgi e francesi, che furono i primi a continuare la lotta dopo la sconfitta del loro paese.\nAnche dagli Stati Uniti ancora neutrali arriv\u00f2 un aiuto, anche se furono effettivamente furono solo nove i piloti statunitensi che combatterono durante il periodo convenzionalmente considerato come Battaglia d'Inghilterra. Ci furono per\u00f2 tre Squadroni di volontari statunitensi, noti come \"Squadroni Eagle\" che operarono nella RAF poco dopo, col primo che divenne operativo nel febbraio 1941.\nI numerosi piloti neozelandesi, canadesi, australiani e sudafricani appartenevano all'Impero Britannico e quindi, pur provenendo da terre lontane, non erano \"stranieri\" in senso stretto. Una particolarit\u00e0 riguardava le uniformi di servizio australiane e neozelandesi, che si distinguevano per il colore blu da quelle della RAF, di colore grigio azzurro.\nIl Corpo Aereo Italiano.\nPer volont\u00e0 di Mussolini, la Regia Aeronautica partecip\u00f2, in autunno, alla battaglia con il Corpo Aereo Italiano (al comando del generale Rino Corso Fougier), forte di 170 aerei: bombardieri FIAT B.R. 20, caccia FIAT C.R.42 e G.50 e ricognitori CANT Z 1007.\nA causa delle pessime condizioni meteo e della mancanza di addestramento e di strumentazione adatta al volo ognitempo, gli aerei italiani furono impegnati in un numero limitato di missioni. I Fiat G.50 non entrarono mai in contatto con aerei nemici mentre i C.R.42 si scontrarono in due grandi battaglie aeree nel novembre 1940 con i caccia britannici.\nScrive a questo proposito John E. Johnson: \nI 17 bombardamenti svolti dagli italiani non provocarono molti danni materiali ma infastidirono il primo ministro Winston Churchill che nelle sue memorie riport\u00f2 come nel novembre 1940 sessanta italiani tentarono di bombardare convogli alleati nella Medway e che 8 bombardieri e 5 caccia furono abbattuti."}
{"id": "38100", "revid": "1543377", "url": "https://it.wikipedia.org/wiki?curid=38100", "title": "Alpignano", "text": "Alpignano (; \"Alpignan\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana del capoluogo piemontese.\nGeografia fisica.\nAlpignano fa parte della bassa val di Susa. Il suo territorio si colloca tra i 280 e i e ha una superficie destinata a parchi e giardini di . Si trova inoltre su una catena di colline moreniche formatesi durante l'ultima glaciazione, tra i e anni fa. Fino a pochi anni fa si poteva ammirare un grande masso erratico, sovrastante il Ponte Vecchio, trascinato a valle dai ghiacciai che fu per\u00f2 fatto saltare per costruire una centrale elettrica.\nLa Dora Riparia divide esattamente a met\u00e0 il territorio comunale. Le due frazioni erano unite da un ponticello (originario dell'epoca romana) ricostruito nel 1736 e largo appena 3,5 metri. Si legge in alcuni documenti che nelle \"ore di punta\", a mezzogiorno e alla sera, soprattutto d'estate quando i contadini rientravano coi carri agricoli, attraversare il ponte diventava un vero problema. Tale ponte, bench\u00e9 ristrutturato con tecniche moderne, esiste ancora oggi ed \u00e8 noto con il nome di \"Ponte Vecchio\", ed unisce le due sponde del paese all'altezza del centro storico e della biblioteca comunale, all'interno della quale trova sede l'ecomuseo dedicato all'opera di Alessandro Cruto.\nIn epoca fascista, tra il 1935 ed il 1936, venne portata a termine la costruzione di un secondo ponte il quale venne inaugurato, per la precisione, il giorno 3 maggio 1936 con la benedizione del parroco locale e una sfilata a cui presero parte le Autorit\u00e0, la popolazione cittadina e parte della popolazione dei paesi vicini. Quest'ultimo ponte \u00e8 situato pi\u00f9 ad ovest del primo, ed \u00e8 noto agli alpignanesi con il nome di \"Ponte nuovo\".\nOrigini del nome.\nIl toponimo deriva molto probabilmente dal gentilizio latino \"Alpinius\", termine collegato evidentemente con \"Alpes\". La romana \"Alpiniarum\" probabilmente sorse in epoca augustea vicina alla \"mutatio ad octavum\", la stazione di cambio dei cavalli, lungo la ben conosciuta direttrice delle Gallie che attraverso la valle della Dora Riparia e per l\"Alpis Matrona\" (Monginevro), collegava l'Italia con la Gallia Narbonense e attraverso l\"Alpis Cotia\", (Moncenisio), raggiungeva la Valle dell'Arc. L'origine romana del sito \u00e8 documentata da diversi reperti archeologici venuti casualmente alla luce nell'aprile 1832 nella regione San Marcello e nel 1891 lungo il percorso della costruenda strada comunale per Pianezza.\nStoria.\nL'epoca romana e le epigrafi.\nIl territorio su cui sorge Alpignano fu abitato in epoca preromana da popolazioni celto - liguri: prima dalla trib\u00f9 ligure dei Taurini o Taurisci, in seguito dai Galli, infine divenne colonia romana. Durante gli scavi del 1832 sono state rinvenute tombe dal pavimento in mattoni con pareti di pietra lavorata a lastra e coperchi di marmo contenenti frammenti ossei, lucerne fittili, suppellettili, vasi di terra a scodella, e tre epigrafi marmoree studiate e pubblicate dal Mommsen nel \"Corpus Inscriptionum Latinarum\". La pi\u00f9 lunga e vetusta di queste riguarda il monumento funebre di Cornelia, liberta di Lucio, di propriet\u00e0 dell'Istituto missioni della Consolata, \u00e8 esposta presso la locale biblioteca civica: le altre due sono conservate presso privati.\nSecondo lo storico locale, il Cupia, nel 312 d.C. si verific\u00f2 il primo ed importante conflitto tra gli eserciti di Costantino e Massenzio in lotta per il primato imperiale. Lo storico afferma che i \"Campi Taurinati\", teatro della battaglia sono identificabili nel tratto di pianura a ovest della strada che unisce Rivoli ad Alpignano.\nDal Medioevo in poi.\nDopo il periodo romano non si hanno pi\u00f9 notizie del luogo fino al 1007, quando secondo alcuni documenti, avviene la sua cessione da parte del vescovo Gesone di Torino al conte francese Ugone di Montboissere. Nel 1047, grazie ad un diploma dell'imperatore Enrico IV diretto ai canonici del Capitolo di Torino, confermava loro una serie di diritti e privilegi, ed anche il possesso del castello con la cappella e la Chiesa di Santa Maria d'oltre Dora. Nel secolo successivo il potere del vescovo di Torino si accrebbe ingerendosi anche nei possedimenti che il Capitolo vantava in Alpignano, cos\u00ec come \u00e8 documentato in un atto del 9 giugno 1170 nel quale alcuni uomini di Alpignano, Anselmo, Ottone ed Evradro, offrivano al vescovo Milone di Torino ogni loro allodio, ossia terre da loro liberamente possedute, per poi riceverle nuovamente in feudo. Questi si impegnavano ad andare a vivere nel feudo vescovile e a costruirvi le loro case. Dal documento si evince che era il vescovo di Torino a possedere la giurisdizione sulla localit\u00e0. A quel tempo altri enti ecclesiastici vantavano diritti sulla localit\u00e0, tra i quali troviamo i potenti monaci della Abbazia di San Michele della Chiusa, San Pietro della Novalesa, l'Abbazia di Rivalta e la lontana Nonantola: tutti comunque ebbero possessi, privilegi e beni.\nI Conti di Savoia e la loro dominazione.\nTra i primi vassalli dei vescovi torinesi troviamo i Di Alpignano e gli Arpino, che furono devoti al loro signore anche quando le sorti dell'episcopato torinese iniziarono a declinare a causa dell'affermazione verso la met\u00e0 del XIII secolo della dominazione dei conti di Savoia. Nel 1294, Amedeo V di Savoia cedette Alpignano e i domini del Piemonte da Rivoli in gi\u00f9, al nipote Filippo I, divenuto successivamente, per via matrimoniale, principe d'Acaia. Alpignano pass\u00f2 cos\u00ec sotto la dominazione del principe d'Acaia che all'inizio del XIV secolo govern\u00f2 il territorio con un suo rappresentante: il castellano. Il primo fu Guglielmo di Montbel, signore d'Entremont. Fino al 1\u00ba febbraio 1337 Alpignano fu una castellania, quando Giacomo d'Acaia invest\u00ec sul luogo, assieme a San Gillio, un discendente di Guglielmo di Montbel, a ricompensa dei servizi prestatigli. La signoria dei Montbel dur\u00f2 per pi\u00f9 di 200 anni. L'ultimo di loro, Carlo, si adoper\u00f2 con forza per garantire al suo principe, il duca Emanuele Filiberto, la fedelt\u00e0 del popolo nel difficilissimo periodo che vide il Piemonte occupato dagli eserciti della Francia con il duca impegnato a combattere nelle Fiandre al servizio dello zio, l'imperatore Carlo V.\nDalla pace di Cateau-Cambr\u00e9sis in poi.\nNei primi anni del XV secolo venne eretta la parrocchia intitolata a San Martino di Tours (edificio che in seguito a numerose riduzioni \u00e8 ora la cappella dei Caduti). Nel 1559, Carlo di Montbel moriva privo di eredi. Emanuele Filiberto cede in feudo Alpignano assieme ai territori di Frossasco e San Secondo di Pinerolo ad Andrea Provana dei signori di Lein\u00ec, a cui \u00e8 attribuibile la ricostruzione del castello, sui resti di precedenti edifici medioevali. Il Provana rafforz\u00f2 il suo diritto di godere del feudo, contro ogni possibile rivendicazione da parte degli eredi degli antichi possessori, sposando Caterina Spinola vedova di Carlo di Montbel. Il Provana apparteneva a una delle pi\u00f9 antiche, illustri e ramificate famiglie nobili piemontesi; partecip\u00f2 con Emanuele Filiberto I di Savoia alla difesa di Nizza, attaccata dal corsaro Aruj Barbarossa nel 1543, e alle guerre di Carlo V in Germania, Fiandra e Piccardia. Dopo la pace di Cateau-Cambr\u00e9sis ritorn\u00f2 in patria con il duca e organizz\u00f2 una piccola marina da guerra per contrastare le incursioni dell'Impero ottomano e dei Corsari barbareschi. Il suo nome per\u00f2 passer\u00e0 alla storia per aver partecipato, in qualit\u00e0 di ammiraglio delle galere sabaude alla battaglia di Lepanto nel 1571. In questo scontro vittorioso il Provana sub\u00ec una profonda ferita alla testa, ma nonostante i postumi del colpo lo obbligassero a letto, a distanza di due giorni dal grandioso avvenimento, redasse la pi\u00f9 lunga relazione sulla battaglia, la pi\u00f9 importante che si conosca. Fu insignito del titolo di Cavaliere nell'Ordine del Collare e poi di \"Grande Ammiraglio\" dell'Ordine Mauriziano.\nTra il 1686 e il 1698 fu costruita la nuova sede parrocchiale che fu trasferita nel 1807. Nello stesso anno la torre d'entrata del castello divenne la torre campanaria della nuova vicina parrocchiale.\nMorto l'ultimo erede dei Provana nel 1799, (altre fonti affermano il 1798), il castello pass\u00f2 al demanio, e venne quindi venduto dai francesi nel 1804 all'avvocato Paroletti, interessato a demolirlo in quanto circolava nel paese la leggenda di un tesoro nascosto; il Paroletti lo cedette alla famiglia Riberi, che a sua volta, nel 1944, lo cedette all'Istituto Missioni Consolata.\nNel 1886 sulla riva destra della Dora nasce la \"Societ\u00e0 italiana di elettricit\u00e0 sistema Cruto\", fabbrica per la produzione di lampade elettriche con filamento in carbonio, fondata da Alessandro Cruto. L'attivit\u00e0 legata alla produzione di lampade elettriche si ingrand\u00ec e cambi\u00f2 pi\u00f9 volte propriet\u00e0, passando prima alla Edison Clerici e poi, nel 1927, alla Philips.\nNel 1957 Alberto Tallone, gi\u00e0 libraio antiquario e stampatore a Parigi, apre ad Alpignano la stamperia Tallone dove produce, a mano, edizioni rare e pregiate di opere classiche.\nMonumenti e luoghi d'interesse.\nIl Castello, la piazza, la Torre.\nAll'ingresso del \"Castello\" possiamo trovare la piazza della Parrocchia, l'antica \"Piazza del Ballo\", centro nevralgico del borgo medioevale, un tempo circondato da mura. Nei pressi si pu\u00f2 trovare la \"Torre\", risalente al Trecento, imponente costruzione in cotto, poi adattata nel XVIII secolo a campanile. Nella cella campanaria si trovano 3 campane in Sol3, ancora manuali e suonate a corda. \u00c8 presente solo l\u2019elettrobattente sulla campana maggiore.\nLa parrocchiale di San Martino di Tours.\nL'attuale parrocchiale di San Martino di Tours \u00e8 rifacimento di una chiesa del secolo precedente, venne edificata nel 1695 grazie al potente influsso della Confraternita di Santa Croce, ma soltanto nel 1807 fu restaurata e ampliata e convertita in parrocchia. Al suo interno sono conservate pregevoli opere artistiche, fra le quali una \"Madonna\", opera di Stefano Maria Clemente, ed un \"Crocifisso\" in legno del XVIII secolo, realizzato dallo scultore Carlo Giuseppe Plura, il paliotto d'altare in stuccoforte del XVIII secolo, ed altre. La chiesa \u00e8 dotata di un organo a canne a trasmissione mista, che \u00e8 stato costruito nel 1903 da Achille Baldi.\nLa cappella di San Sebastiano.\nNel borgo omonimo \u00e8 situata la cappella di San Sebastiano, dedicata anche ai santi Grato e Rocco, la cui origine \u00e8 antecedente il XVII secolo. Nel 1630 durante il periodo della peste i superstiti capi famiglia di Alpignano si radunarono in questa chiesa e fecero solenne voto a nome della comunit\u00e0 di celebrare una serie di funzioni religiose allo scopo di liberare il paese dall'epidemia.\nLe altre chiese e il Ponte Vecchio.\nLa piccola chiesa di San Giuseppe, in stile barocco, venne edificata nel 1769. La cupola presenta un'evidente influenza borrominiana, ma \u00e8 stilisticamente attribuibile a un architetto dell'area del Vittone.Come testimoniato da documenti dell'XI secolo, si trova l'antichissima e piccola chiesa di Santa Maria del Ponte, nel corso del tempo pi\u00f9 volte rimaneggiata. Venne edificata per la salvaguardia dei viandanti e si trova quasi a picco sulla Dora, nei pressi del \"Ponte Vecchio\", anch'esso pi\u00f9 volte soggetto a ricostruzioni. Grazie alla sua strategica posizione fu spesso al centro di eventi bellici, come nel 1690 quando venne fatto saltare per impedire all'esercito francese di entrare ad Alpignano per poi dilagare verso Torino. Nel 1936 fu costruito poco distante il \"Ponte Nuovo\", ad un'arcata singola, in cemento armato.\nVia Francigena.\nPer il concentrico di Alpignano passa la Via Francigena, ramo del Moncenisio, dirigendosi successivamente verso Collegno.\nSociet\u00e0.\nEvoluzione demografica.\nA partire dal 1961 ad oggi, la popolazione residente si \u00e8 quasi triplicata.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Alpignano sono , cos\u00ec suddivisi per nazionalit\u00e0, elencando per le presenze pi\u00f9 significative:\nFolclore.\nLa divisione del paese in due frazioni da parte del fiume, citata sopra, non era una questione puramente geografica. Si narra difatti (bench\u00e9 non esistano o non siano stati ritrovati documenti in proposito) che la Dora Riparia fosse vista, soprattutto in passato, come un vero e proprio confine da parte degli abitanti delle due parti. Le rivalit\u00e0 riguardavano i ragazzini in et\u00e0 scolare i quali, dopo le lezioni, pare si ritrovassero sulle due sponde opposte del fiume per intraprendere una battaglia a colpi di sassi divisi in due squadre corrispondenti alle opposte sponde del paese. Tali rivalit\u00e0 riguardavano comunque anche il mondo degli adulti: pare difatti che persino per la compilazione delle liste per il Consiglio Comunale si dovesse procedere ad un'equa spartizione dei posti tra abitanti delle due frazioni. Questa rivalit\u00e0, oltre alla sfera politica, non risparmiava neppure quella religiosa: si racconta infatti che, durante la messa, i fedeli abitanti sulla sponda sinistra si sedessero nei banchi di sinistra della Chiesa e viceversa.\nCultura.\nEventi.\nPalio \"dij Coss\u00f2t\".\nSan Giacomo si festeggia il 25 luglio. In questa occasione si corre il Palio \"dij Coss\u00f2t\" lungo le vie del centro storico, in occasione del quale quattro rappresentanti dei rispettivi borghi del paese si sfidano in una corsa per le vie del centro storico portando a spalle delle zucche cave piene d'acqua: il vincitore sar\u00e0 decretato in base all'ordine d'arrivo e al volume d'acqua risparmiato. Proprio la statua del santo patrono, che lo vede portare con s\u00e9 un bastone da passeggio con appese alcune zucche, ha fatto s\u00ec che un tempo gli alpignanesi venissero chiamati, dagli abitanti dei paesi vicini, \"mangia cusot\" (tradotto dal piemontese: mangiatori di zucche).\nBiblioteca.\nAd Alpignano \u00e8 presente dal 1965 la biblioteca \"Caduti per la libert\u00e0\", in onore del sacrificio dei combattenti partigiani. Dal 1996 \u00e8 situata in un'ex-fabbrica di lampadine posseduta da Alessandro Cruto, rinnovata nel 2017 per ampliare lo spazio multimediale e dedicato ai ragazzi.\nEconomia.\nLa \"citt\u00e0 delle lampadine\".\nVerso la fine del XIX secolo il comune fu sede di una radicale trasformazione con un notevole impulso all'industrializzazione. Nel 1885 fu edificata, su un'area precedentemente occupata dai mulini del conte Revelli e su parte del greto della Dora, la prima fabbrica di lampadine a incandescenza, la Societ\u00e0 Italiana di Elettricit\u00e0 Sistema Cruto. Con pochi mezzi, ma con l'utilizzo di geniali strumenti da lui inventati, Alessandro Cruto riusc\u00ec ad ottenere lamine di carbonio omogenee in grado di sostituire il bamb\u00f9 carbonizzato, fino ad allora adottato, come filamento per le lampadine.\nNel 1927 la Philips rilev\u00f2 la fabbrica, iniziando una produzione di massa, che segn\u00f2 il destino industriale di Alpignano, vocazione ulteriormente consolidatasi nel dopoguerra con la creazione di nuove industrie, soprattutto meccaniche.\nIl 10 maggio 1933 viene collocata sulla facciata del Dopolavoro Philips una lapide per ricordare che in quello stesso locale, nel 1885, venivano fabbricate le prime lampade elettriche d'Italia, grazie all'ingegno e alla ferrea volont\u00e0 di Alessandro Cruto.\nOra sul territorio comunale sono presenti attivit\u00e0 industriali legate principalmente al settore metalmeccanico e meccanico, oltre che a quello agricolo. Con l'aumento esponenziale della popolazione si \u00e8 resa necessaria la costruzione di nuove case che hanno dato luogo alla formazione di nuovi quartieri: l'elegante Belvedere, verso Rivoli, ed altri, come il quartiere Sassetto, verso Pianezza. Negli ultimi anni Alpignano ha subito un ridimensionamento della sua attivit\u00e0 industriale, dovuto soprattutto al ridimensionamento attuato dalla Philips ed alla chiusura, nel 2006, di quella che fino ad allora era rimasta la maggiore fabbrica del territorio alpignanese, la Borgo.\nInfrastrutture e trasporti.\nAlpignano \u00e8 attraversata in direzione est-ovest dalla Strada Statale 24 che collega Torino con il Colle del Monginevro.\nIl paese \u00e8 servito dalla linea ferroviaria Torino-Modane e dalle linee di autobus GTT n\u00ba 32 e 36/N, nonch\u00e9 da alcune linee della ditta di autotrasporti Gherra, che collegano il comune con i comuni limitrofi di Valdellatorre, Givoletto e Condove.\nAmministrazione.\nGemellaggi.\nAlpignano \u00e8 gemellata con:\ned \u00e8 legata con patti di amicizia e rapporti di collaborazione con le citt\u00e0 di:"}
{"id": "38101", "revid": "125875242", "url": "https://it.wikipedia.org/wiki?curid=38101", "title": "Angrogna", "text": "Angrogna (pronuncia \"Angr\u00f3gna\", ; \"Angreugna\" in piemontese, \"\u00cbngreunha\", con la umlaut sulla \"E\", in occitano) \u00e8 un piccolo comune alpino italiano di abitanti della citt\u00e0 metropolitana di Torino, nel Piemonte occidentale, a circa 58,8 chilometri a sud-ovest dal capoluogo.\nGeografia fisica.\nSituata nell'omonima valle, come diramazione secondaria verso nord della pi\u00f9 importante Val Pellice, dopo Pinerolo e Bricherasio, Angrogna occupa una zona dove scorre il torrente omonimo, un piccolo affluente del torrente Pellice. Insieme al vicino comune di Torre Pellice, rimane altres\u00ec uno dei pi\u00f9 importanti centri della Chiesa Valdese di tutto il territorio italiano.\nIl territorio di Angrogna \u00e8 molto vasto, in larga parte di carattere boschivo, prealpino e alpino delle Alpi Cozie. Le localit\u00e0 e le frazioni a nord confinano, al di l\u00e0 delle vette, coi territori montani sotto Prali e Perrero (Riserva naturale della Conca Cialancia e Valle Germanasca), San Germano Chisone, Pramollo e Prarostino (Valle del Chisone). A est, confina coi territori di Bricherasio, mentre a sud con Luserna San Giovanni, Torre Pellice e Villar Pellice (Val Pellice).\nOrigini del nome.\nSecondo una tradizione, il nome deriverebbe dalla voce piemontese \"grogn\" , che significa \"bernoccolo\", in riferimento alle colline su cui sorge il paese. In realt\u00e0, il toponimo ha origine dalla voce gallica \"agranio\", il cui significato \u00e8 prugnolo. Fra le sue bellezze naturali presenti nel suo territorio si segnala la piccola grotta detta \"Gui\u00e8iza d' la Tana\", ricordata da Edmondo De Amicis nel suo libro \"Alle porte d'Italia\".\nStoria.\nAbitata gi\u00e0 nella preistoria, come testimoniato dalle incisioni rupestri presenti, divenne presto anche terra di alcuni insediamenti celto-liguri; tuttavia, essendo un Comune montano distaccato, lungo i secoli non fu d'interesse di dominio territoriale come, ad esempio, i pi\u00f9 importanti paesi di bassa valle di Torre Pellice e Luserna San Giovanni.\nQuesto fece di Angrogna una sorta di oasi naturalistica pressoch\u00e9 intatta, e che serv\u00ec spesso da rifugio lungo la storia, tanto da fregiarsi oggi, il titolo di \"Terra di Libert\u00e0\". Per primi i protestanti calvinisti della comunit\u00e0 valdese, che gi\u00e0 dal medioevo si dovettero spesso isolare qui durante i periodi delle persecuzioni sabaude.\nNel 1532, in localit\u00e0 Chanforan si tenne il sinodo di tutte le chiese valdesi d'Italia, di Francia, delle Calabrie e delle Puglie. In tale occasione, venne decisa l'adesione alla riforma protestante e la stampa della cosiddetta \"Bibbia di Olivetan\", che avrebbe visto la luce tre anni dopo. Nel 1555 venne fondato il primo tempio protestante della penisola.\nAngrogna, gi\u00e0 feudo sotto i Luserna, fu elevata a Marchesato nel 1636, sotto la signoria di Emanuele Manfredi. Con l'inaugurazione del culto pubblico valdese, ebbero inizio per\u00f2 anche dure persecuzioni nei confronti dei suoi seguaci. \nDivenuto nel 1680 il comune pi\u00f9 popolato delle valli con 2.250 abitanti, nel corso del XVII secolo, quando la persecuzione verso i valdesi si fece pi\u00f9 feroce, venne pi\u00f9 volte distrutto. Nel 1686, Vittorio Amedeo II, in accordo con la politica di Luigi XIV, re di Francia, inizi\u00f2 la sistematica espulsione dei valdesi dalle loro valli.\nAngrogna fu tra quelle colpite molto duramente : le truppe locali distrussero le case dei valdesi, i terreni espropriati e ceduti ad altri agricoltori cattolici provenienti da altre parti del Piemonte. Dopo la conciliazione con Vittorio Amedeo, i valdesi tornarono nel paese, ma il borgo non raggiunse mai pi\u00f9 la grandezza e l'importanza svolta prima delle persecuzioni.\nUn particolare cenno va fatto alla frazione di Pradeltorno - roccaforte naturale per la sua conformazione geografica - che fu il centro della resistenza valdese dal XV secolo al XVIII secolo. A metter pace nel territorio occorse l'intervento di Carlo Alberto di Savoia che concesse ai valdesi, il 17 febbraio 1848, i diritti civili e politici. \nSociet\u00e0.\nReligione.\nLa maggioranza della popolazione \u00e8 di religione cristiana appartenente principalmente alla Chiesa evangelica valdese.\nLa religione cattolica \u00e8 presente con una sola parrocchia.\nLingue e dialetti.\nIl territorio di Angrogna ha ospitato una minoranza autoctona di persone che parlavano l'occitano. Il Comune \u00e8 riconosciuto dalla legge 482 del 1999 come parte della minoranza storica occitana.\nAmministrazione.\nAltre informazioni amministrative.\nDal 1973 al 2010 il comune ha fatto parte della Comunit\u00e0 montana Val Pellice; dal 1\u00ba gennaio 2010, nell'ambito di un processo di riorganizzazione amministrativa, ha aderito alla Comunit\u00e0 montana del Pinerolese.\nA seguito della soppressione delle comunit\u00e0 montane del Piemonte, con la Legge regionale 28 settembre 2012, n. 11, Angrogna \u00e8 entrato a far parte dell'Unione Montana del Pinerolese.\nCultura.\nAl borgo \u00e8 stato intitolato l'asteroide 8420 Angrogna, scoperto dall'astronomo Paul G. Comba, i cui antenati vissero qui."}
{"id": "38102", "revid": "322321", "url": "https://it.wikipedia.org/wiki?curid=38102", "title": "Arignano", "text": "Arignano (\"Argnan\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Dista circa 23\u00a0chilometri ad est dal suo capoluogo. Situato su una collina a nord-ovest del Monferrato e a nord-est della citt\u00e0 di Chieri, \u00e8 attraversato dal torrente Levanetto.\nStoria.\nIl toponimo deriva molto probabilmente dal suffisso \"-anus\" appartenente ad un gentilizio romano: \"Arenius\", \"Arinius\" o \"Alenius\".\nLe sue origini sono certificate da due diplomi imperiali firmati da Ottone III e da Arrigo I, datati intorno all'anno 1000, a favore del vescovo di Torino, Amizone.\nDal XIII fino al XVIII secolo fu feudo della citt\u00e0 di Chieri e vennero coinvolte diverse famiglie tra le quali i Costa della Trinit\u00e0, ultimi feudatari. Fu anche feudo dei Garibaldi, dei Costa e dei Polonghera.\nMonumenti e luoghi d'interesse.\nI monumenti pi\u00f9 importanti sono la rocca e il castello.\nRocca.\nLa rocca, o Rocca di Arignano, \u00e8 per la prima volta citata nell'anno 1047 in un diploma dell'imperatore Enrico III a favore del Capitolo di San Salvatore di Torino. Non \u00e8 comunque l'attuale castello, la cui costruzione, sulle rovine del precedente, \u00e8 da attribuirsi alla fine del XIII secolo in concomitanza della pi\u00f9 imponente ristrutturazione del territorio chierese avvenuta alla fine della guerra tra il potentissimo marchese Guglielmo VII del Monferrato e la confederazione dei comuni, tra i quali Chieri e Asti, appoggiati da Amedeo V di Savoia.\nDel complesso iniziale formato da un basso muro di protezione, un palazzo di abitazione e un mastio quadrato, perno per la difesa, sono tuttora visibili una parte del mastio e poco altro.\nIl castello superiore fu danneggiato pesantemente nel XIV secolo dalle milizie di ventura di Facino Cane; venne poi ristrutturato e ampliato nel secolo successivo, ma ne fu modificato l'impianto difensivo precedente.\nIl palazzo venne circondato da cortine rafforzate su tre angoli da torri quadrate, divenendo il centro del complesso architettonico. Solo una di queste torri \u00e8 sopravvissuta alle inclemenze del tempo.\nOltre all'evoluzione dell'arte della guerra, che - grazie all'utilizzo delle bocche da fuoco - fece decadere il castello, al suo scadimento contribu\u00ec la costruzione nel XVIII secolo della villa dei Costa della Trinit\u00e0.\nNelle vicinanze della villa sorgono due edifici, costruiti in stile neogotico, un tempo adibiti a scuderie e depositi della carrozze. Nonostante tale funzione, sono di gradevole aspetto, anche se degradati, e possono essere inseriti nell'ambito dell'architettura piemontese neogotica del periodo di Carlo Alberto.\nVilla Bianca (o Villa Costa).\nCostruita nel XVIII secolo a un centinaio di metri dalla Rocca, la Villa fu voluta dai conti Costa della Trinit\u00e0. \u00c8 ornata da numerosi affreschi a grottesche e stucchi in stile barocco, oltre a contenere al proprio interno una cappella. Nel XIX secolo fu sede di numerose feste destinate alla nobilt\u00e0 piemontese, mentre nel suo giardino si potevano rimirare piante esotiche e fiori rari. A met\u00e0 del XX secolo, con il declino dei Costa, la Villa venne frazionata in diversi lotti.\nCastello inferiore.\nDenominato Castello Quattro Torri era originariamente una casaforte a pianta quadrata con quattro torrette cilindriche e un dolce cortile ad arcate. Venne edificato verso la met\u00e0 del XV secolo dai Costa di Arignano nel momento in cui la vecchia rocca perse il suo ruolo strategico. Dopo circa un secolo il castello inizi\u00f2 a decadere e venne trasformato in un cascinale. Attualmente un restauro accurato ha riportato l'edificio all'antico splendore ed \u00e8 ora circondato da un parco.\nChiesa parrocchiale.\nL'antico mastio si affaccia sulla piazza della parrocchiale dell'Assunzione di Maria Vergine, patrona del paese assieme al vescovo . La chiesa, in stile barocco, \u00e8 ad una navata con due cappelle laterali : fu edificata nel 1781 dai Conti della Trinit\u00e0 al posto di una pi\u00f9 antica, risalente al XV secolo.\nLeggenda.\nUna leggenda narra che il paese sia stato misteriosamente risparmiato dall'epidemia di peste che nel 1630 colp\u00ec la vicina citt\u00e0 di Chieri e diverse regioni italiane.\nLago di Arignano.\nFu il conte Paolo Remigio Costa e della Trinit\u00e0 a realizzare questo vasto bacino irriguo, che \u00e8 anche il pi\u00f9 grande specchio d'acqua di tutta la Collina Torinese.\nLa funzione odierna del lago di Arignano non \u00e8 n\u00e9 di natura turistica, in quanto non \u00e8 raggiungibile tramite strada asfaltata ed \u00e8 vietata la balneazione, n\u00e9 costituisce una riserva di pesca, dato che non si \u00e8 ancora provveduto a nessun ripopolamento. Essendo l'invaso attualmente studiato per essere un'oasi naturalistica, oltre che all'occorrenza cassa di laminazione delle piene che possono interessare il torrente Banna posto pi\u00f9 a valle, \u00e8 quindi vietato qualsiasi prelievo idrico a scopo irriguo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38103", "revid": "848247", "url": "https://it.wikipedia.org/wiki?curid=38103", "title": "Azeglio", "text": "Azeglio (\"As\u00e8j\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Adagiato nell'estremo lembo nord-orientale del Canavese, dista ben a nord-est dal capoluogo e a soli a ovest dal Lago di Viverone, al confine con la Provincia di Biella.\nGeografia fisica.\nSituato in una zona pianeggiante nell'estremo lembo nord-orientale del Canavese (eporediense), confina ad ovest (cantone Boscarina pi\u00f9 Cascine Viassa, Sirio e Specura) con Regione Bancassa (il \"Maresco\") di Anzasco di Piverone, una zona paludosa che non consente edificazioni. Da Azeglio centro storico (verso Cantone \"Calcinaria\"), confina a sud verso il Comune di Settimo Rottaro. A ovest invece, sono presenti le Cascine Piane, Castellazzo e Pobbietta, dove, da quest'ultima, si accede alla decentrata frazione Pobbia, a sua volta confinante con Albiano d'Ivrea. A nord si accede alla SSP 228 del Lago di Viverone, confinante col comune di Piverone, da dove si accede alla parte sud-orientale della collina della Serra d'Ivrea.\nOrigini del nome.\nLo studioso Giandomenico Serra sostenne che l'etimologia del toponimo derivasse da \"in agellis\", ovvero \"nei campicelli\", ipotesi che risale a tracce evidenti di centuriazione romana. Altri, pi\u00f9 aderenti alla tradizione, ritengono che il nome derivi da \"asylum\", una particolare colonia penitenziaria risalente agli antichi romani.\nStoria.\nRitrovamenti di selci lavorate e di anelli da ormeggio di bronzo attestano la sua origine come abitato formato da palafitte preistoriche, cos\u00ec come i vicini Piverone e Viverone; tali siti, dal 2011 sono nell'elenco del patrimonio dell'umanit\u00e0 dell'UNESCO.\nLa prima testimonianza scritta risale al 999, costituita da un diploma di Ottone III. Un documento del 1044 invece, attesta che la zona era sotto la giurisdizione del vescovo d'Ivrea. Essendo posta sul confine di due zone d'influenza, Vercelli e Ivrea, il paese assunse un'importante funzione di blocco militare.\nNel XIV secolo, Azeglio vide l'avvicendarsi di varie signorie, tra cui i Valperga di Masino e i marchesi di Ponzone. Vercelli, per rinforzare la propria influenza, spost\u00f2 l'antico centro e il Castello da localit\u00e0 Villa in nuovo sito, denominato poi \"Borgo Franco\", fortificando cos\u00ec Azeglio dai passaggi occidentali verso il Lago di Viverone; tuttavia, fu inutile. Come accadde per Viverone, Roppolo e altri paesi circostanti, nel 1392 fu assoggettato al Monferrato attraverso le conquiste del mercenario Facino Cane. Il paese fu liberato soltanto qualche anno dopo, grazie alle truppe sabaude del maresciallo Bonifacio di Challant.\nSuccessivamente, la storia azegliese si leg\u00f2 alla monarchia sabauda e ai soli marchesi di Ponzone, fra alterne vicende, i quali tramandarono i loro diritti sul feudo, allorquando le figlie di Giacinto ed Aleramo Ponzone si imparentarono rispettivamente con i Tapparelli (o - anticamente - Taparelli), gi\u00e0 di Lagnasco e Saluzzo (CN) ed il conte D'Harcourt di Fiano T.se, che ebbero titolo marchionale sul territorio azegliese a circa met\u00e0 del XVIII secolo e adibirono il Castello a loro residenza estiva.\nDai Tapparelli di Lagnasco ebbero discendenza i fratelli Luigi, Roberto e Massimo Tapparelli d'Azeglio, quest'ultimo per\u00f2 nato a Torino, noto per esser stato un politico coadiutore del Risorgimento, presidente del Real Consiglio di Sardegna dal 1849 al 1852; il paese gli dedic\u00f2 un mezzobusto nella piazza comunale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Azeglio sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nAd Azeglio ha luogo lo storico Carnevale, rievocazione dell'antica festa con protagonisti i personaggi storici che prendono i loro nomi dagli antichi mestieri azegliesi; il personaggio femminile, l\"'Ampajaura\", era colei che impagliava il \"tlerin\", ossia il cuscino; il personaggio maschile invece, il \"Cadregat\", era colui che costruiva le sedie.\nIl Carnevale \u00e8 organizzato dall'Associazione Turistica Pro Loco di Azeglio, nata nel 2007 dalle spoglie della vecchia Polisportiva. La Pro Loco organizza anche altre feste, come la festa patronale, il torneo dei cantoni e la castagnata.\nOltre alla Pro Loco, ad Azeglio ha sede anche l'Artev, associazione di volontariato per il recupero, la tutela e la valorizzazione del patrimonio artistico azegliese.\nEconomia.\nL'economia del paese \u00e8 stata a lungo legata alla produzione di sedie, un'attivit\u00e0 comune a buona parte delle famiglie del luogo, che l'alternavano ai tradizionali lavori agricoli.\nGli uomini costruivano la struttura in legno, mentre le donne impagliavano i telai utilizzando degli appositi fasci detti della \"lesca\", classica erba di palude. Tale attivit\u00e0 si \u00e8 man mano perduta, lasciando spazio all'analoga attivit\u00e0 industriale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nAd Azeglio sono presenti due realt\u00e0 sportive, entrambe riguardanti il settore calcistico. \nLa prima a nascere \u00e8 stata l\"'Abat-jour\".\nF.C.D. Azeglio 2010.\nL'attuale squadra di calcio cittadina \u00e8 F.C.D. Azeglio che milita nel campionato di prima categoria.\nSTAGIONE 2010/2011\nLa stagione non inizia nel modo desiderato infatti la squadra coglie solamente 8 miseri punti in tutto il girone d'andata e si trova in quart'ultima posizione. Durante il periodo invernale con l'innesto di qualche pedina importante la squadra si tira su dai bassifondi e chiude con un soddisfacente sesto posto.\nSTAGIONE 2011/2012\nLa stagione 11/12 inizia con ambizioni di salto di categoria. Ambizioni diventate realt\u00e0 il 6/05/2012 quando l'Azeglio espugna per 3 a 0 il campo dello Chambave e conquista la Seconda Categoria con un turno d'anticipo. La domenica successiva, 13/05/2012, l'Azeglio battendo nel derby la Viveronese per 1 a 0 conquista anche il primato nel proprio girone.\nA soli due anni dalla sua rinascita la squadra \u00e8 riuscita a fare il salto di categoria imponendosi con ben 16 vittorie 5 pareggi e soltanto 1 sconfitta. Fino alla fine \u00e8 stata una dura lotta e l'Azeglio si \u00e8 dovuta battere contro avversari quali Foglizzese ed Introd.\nSTAGIONE 2012/2013\nLa stagione risulta esaltante, sopra le aspettative, perch\u00e9 se l'obiettivo iniziale era arrivare a met\u00e0 classifica, la squadra al termine del campionato si classificher\u00e0 seconda ad un solo punto dai vincitori dell'A.S.D. Fenusma. Questa posizione di classifica gli permette di giocarsi la sfida playoff per compiere l'ennesimo salto categoria, ma gli azegliesi perdono 2-1 contro l'A.S.D. Vallorco.\nSTAGIONE 2013/2014\nLa stagione parte male, la presidentessa onoraria Rosanna Bogatto (chiamata simpaticamente \"la Pres\") muore in seguito ad un malore, una settimana prima dell'inizio del campionato. I ragazzi, allenati da mister Masi (che si ispira al famigerato allenatore Mourinho), nonostante la triste perdita, partono bene e a dicembre si laureano campioni d'inverno. Rimangono in testa al campionato da gennaio ad aprile, ed alla penultima giornata si battezzano \"Campioni della 2\u00aa categoria girone F - Ivrea e Valle d'Aosta\" dopo una sofferta vittoria per 1 a 0 (gol di A. Farinella su rigore allo scadere del primo tempo) contro il C.G. Sanson, squadra che si trovava seconda in classifica.\nIn soli 4 anni l'\"F.C.D. Azeglio 2010\" \u00e8 riuscito a scalare la terza e la seconda categoria e ad aggiudicarsi il traguardo della 1\u00aa categoria.\nEcco la rosa che ha composto la squadra Azeglio nel campionato 2013/2014:\nSTAGIONE 2014/2015\nLa prima stagione di 1\u00aa categoria del girone C non inizia nel migliore dei modi con le prime 4 partite di campionato perse e solo 1 gol realizzato. Mister Falcone decide di cambiare approccio alle gare e la stagione per la squadra inizia di fatto dalla 5\u00aa giornata. Dopo diversi alti e bassi e molte difficolt\u00e0, l'Azeglio chiude con solo 18 punti nel girone d'andata. L'inizio del girone di ritorno \u00e8 esaltante, 3 vittorie in 4 partite contro 3 squadre che puntano alla promozione. Dopo vittorie sudate fino all'ultimo secondo e sconfitte che potevano essere evitate, l'Azeglio calcio chiude la stagione con una meritatissima salvezza, conquistata matematicamente a 3 partite dal termine, racimolando dopo 30 partite ben 39 punti e conquistando un soddisfacente decimo posto, con 55 gol fatti e 54 reti subite.\nA.S.D Azeglio Ivrea.\nL'A.S.D. Azeglio Ivrea \u00e8 la squadra di calcio femminile che milita nel campionato di serie D. Ha chiuso la prima stagione della sua storia (2011/2012) con un soddisfacente quarto posto, frutto di 6 vittorie, 1 pareggio e 5 sconfitte.\nMoto Club.\nEsiste anche un Moto Club, fondato nel 1981, attivo nella specialit\u00e0 dell'enduro.\nNel 1991 ad Azeglio si svolse una prova del massimo campionato italiano, con la partecipazione di tutto il paese.\nNel 2002 la squadra del Moto Club Azeglio ha conquistato il campionato italiano a squadre cadetti e un titolo italiano individuale."}
{"id": "38104", "revid": "322321", "url": "https://it.wikipedia.org/wiki?curid=38104", "title": "Bairo", "text": "Bairo (pronuncia \"B\u00e0iro\", ; \"B\u00ear\" in piemontese) \u00e8 un comune italiano di 785 abitanti della citt\u00e0 metropolitana di Torino in Piemonte, che dista circa 38\u00a0chilometri a nord da Torino.\nGli abitanti di Bairo sono soprannominati \"tirapere\". Il nome si rif\u00e0 ad una definizione data ai vecchi bairesi che, nei tempi passati, avevano un concetto particolare dell'ospitalit\u00e0 e pare non disdegnassero accogliere i forestieri, soprattutto quelli che venivano a corteggiare le fanciulle del posto, a suon di pietre.\nGeografia fisica.\nCentro agricolo della pianura del Canavese, \u00e8 situato su un piccolo pianoro della destra orografica dell'anfiteatro morenico di Ivrea.\nA sud il territorio \u00e8 pianeggiante e attraversato dal Canale di Caluso o Bealera, derivazione artificiale, in frazione Spineto di Castellamonte, dal torrente Orco che decorre per i territori di Castellamonte, Bairo Canavese, Agli\u00e8, San Giorgio Canavese, Montalenghe, Orio Canavese, Barone Canavese, Caluso, Mazz\u00e8 fino a raggiungere il fiume Dora Baltea.\nOrigini del nome.\nIl suo antico nome \"Barrium\", indicava un luogo circondato da mura oppure ritenuta valida \u00e8 anche da Bauivarii, truppe Bavaresi posti a guardia della via Romea nella zona di Revinacum; oggi il suo nome si trova nel Rione Rugn\u00e9, che insieme al Rione Centro, Monte e Prale formano il concentrico del Borgo.\nStoria.\nFeudo dei Vescovi di Ivrea nel periodo medievale, Bairo passa poi sotto i Marchesi di Ivrea e di Monferrato. Nel 1315 viene assoggettato ai Savoia; tra i suoi feudatari ebbe gli Antonioni di San Martino, i Giannotti e i San Martino di Agli\u00e8. Nel 1764 venne unita da Carlo Emanuele III di Savoia ai feudi di Agli\u00e8 e Ozegna.\nDal 1928 al 1955 costitu\u00ec insieme a Torre Canavese il comune di Bairo Torre.\nDal 1452 vi oper\u00f2 la distilleria Bairo che produsse, per distillazione di aromi in parte provenienti dall'oriente, per diversi secoli l'Amaro Bairo. La ricetta dell'amaro \u00e8 attribuita a Pietro Michaeli, pi\u00f9 noto come \"Pietro di Bairo\". La ricetta fu ripresa dalla ditta Buton di Bologna negli anni '70 e l'amaro venne prodotto su scala industriale.\nSimboli.\nLo stemma del Comune di Bairo \u00e8 stato concesso con decreto del presidente della Repubblica del 6 novembre 1996."}
{"id": "38105", "revid": "1543377", "url": "https://it.wikipedia.org/wiki?curid=38105", "title": "Balangero", "text": "Balangero (\"Balang\u00e8ro\", ; \"Balang\u00e9\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nBalangero \u00e8 situato a nord-ovest di Torino. Si trova all'imbocco delle Valli di Lanzo; il territorio comunale \u00e8 attraversato da ovest ad est dal rio Banna, un affluente del Malone.\nStoria.\nPer circa 80 anni, nel territorio di questo comune, e in quello del confinante Corio, \u00e8 stata attiva una cava d'amianto. Con un progetto della Regione Piemonte si pensa di inserire nel sito una centrale elettrica con pannelli fotovoltaici.\nSimboli.\nLa torre rappresenta l'antico castello del X secolo e le due palle di cannone infisse nella sua muratura ricordano che qui, per la prima volta in Italia, venne impiegata l'artiglieria durante un assedio. Nel capo sono riprodotti i blasoni delle principali famiglie feudatarie di Balangero: la croce dei Savoia che dominarono a partire dal 1356; l'aquila coronata d'oro in campo azzurro \u00e8 l'emblema dei visconti di Baratonia di cui Balangero fu feudo per oltre due secoli.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Balangero sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nIl municipio ha avuto in passato sede nell'omonima piazza Municipio in un edificio che ospita oggi la Pro Loco. La sede comunale \u00e8 stata infatti trasferita nel 1966 presso villa Copperi, progettata e costruita a fine Ottocento da Giuseppe Copperi, che fu sindaco di Balangero tra il 1904 e il 1919.\nAltre informazioni amministrative.\nBalangero fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38106", "revid": "1516566", "url": "https://it.wikipedia.org/wiki?curid=38106", "title": "Baldissero Canavese", "text": "Baldissero Canavese (\"Baldiss\u00e8ro Canav\u00e9se\", ; \"Bausser\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nSimboli.\nLo stemma e il gonfalone del comune di Baldissero Canavese sono stati concessi con decreto del presidente della Repubblica del 12 aprile 1984."}
{"id": "38107", "revid": "1543377", "url": "https://it.wikipedia.org/wiki?curid=38107", "title": "Baldissero Torinese", "text": "Baldissero Torinese (\"Bauds\u00e9\" o \"Baudiss\u00e9\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \u00c8 situato sul colle fra Andezeno e Superga.\nGeografia fisica.\n\u00c8 un territorio complesso, in quanto comprende un'area formata da considerevoli alture (denominate in piemontese \"brich\") che raggiungono quasi quota 700\u00a0m s.l.m. e da depressioni coincidenti con i corsi d'acqua del rio Dora, rio Baldissero. Mentre sui colli predomina il bosco, le zone pianeggianti sono coltivate a vigneto. Nel 1991 la parte boscosa pi\u00f9 alta del comune \u00e8 stata inserita nel Parco naturale della Collina di Superga.\nStoria.\nNel Medioevo il comune consisteva in una piccola borgata chiamata \"Baldicherium Cheriensium\". Le primissime notizie risalgono al XII secolo, quando Federico Barbarossa lo concesse in feudo al vescovo di Torino. Diversi furono i signori di Baldissero: l'ultima viscontessa fu Bartolomea, ma la linea genetica si estinse nel 1322. In un documento del 1252, in cui i signori del luogo giuravano fedelt\u00e0 al comune di Chieri, si cita un castello ed un ricetto, la cui presenza \u00e8 confermata anche dai catasti risalenti al 1327.\nVenne diviso da Chieri verso la fine del XVII secolo e amministrativamente eretto a comune nel 1694, anno in cui il borgo fu dato in feudo a Giuseppe Antonio Benso di Mondonio, il quale l'anno successivo lo vendette a Giovanni Battista Fontanella, signore di Santena. Secondo lo storico Grossi, nel 1791 la popolazione di Baldissero ammontava a poco pi\u00f9 di 3000 persone. La vocazione del luogo era soprattutto agricola: vi si coltivava grano, meliga e la vite.\nXVIII secolo.\nDel passato medioevale non \u00e8 rimasta traccia di architettura, mentre il XVIII secolo vede la costruzione della Parrocchiale di Santa Maria della Spina, edificata tra il 1717 ed il 1725 e dedicata all'inizio a San Bartolomeo. Questa chiesa costituisce un esempio di barocco piemontese a pianta ottagonale e la facciata disadorna in mattoni. L'anonimo geometra che la costru\u00ec trasse ispirazione dalla vicina Basilica di Superga, di cui nello stesso periodo fervevano i lavori.\nL'et\u00e0 contemporanea.\nIl dopoguerra vide una drastica diminuzione della popolazione a causa dell'abbandono delle produzioni agricole ed all'emigrazione verso la vicina metropoli di Torino (nel 1968 gli abitanti scesero a 1400).\nBaldissero ha successivamente avuto il pi\u00f9 classico degli sviluppi di insediamento: molti abitanti della metropoli iniziarono a spostarsi nella tranquillit\u00e0 della campagna di Baldissero, cos\u00ec come nei comuni limitrofi. Sono cos\u00ec state edificate numerose ville residenziali, accanto ai cascinali in stile sette-ottocentesco.\nSimboli.\nLo stemma del comune di Baldissero Torinese \u00e8 stato concesso con regione decreto del 4 ottobre 1928.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Baldissero Torinese sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nRicorrenze.\nIl 28 agosto si celebra la festa del santo patrono san Giuliano di Brioude.\nLa prima domenica di ottobre si festeggia la \"Sagra dell'uva\", mentre nella frazione di Rivodora l'ultima domenica di maggio o la prima di giugno si svolge la \"Festa delle fragole\" (in piemontese \"Festa dle fr\u00f2le\").\nEconomia.\nAncora oggi l'economia \u00e8 a base prevalentemente agricola e zootecnica: abbastanza rinomati sono i salumi e le carni bovine, e le fragole di Rivodora. Tuttavia nella zona industriale sorta verso Chieri sono state costruite diverse industrie tessili messe in crisi dalle recenti importazioni di prodotti tessili cinesi, ed una grossa industria cartotecnica.\nLa frazione di Rivodora.\nLa pi\u00f9 importante frazione del comune \u00e8 Rivodora, che ospita circa un terzo di tutta la popolazione di Baldissero. L'abitato si sviluppa nella Valle del Rio Dora, dominata da una grande villa dell'Ottocento.\nAmministrazione.\nLa storia amministrativa dell'ente \u00e8 pubblicata sul sito del Ministero dell'Interno, Dipartimento per gli Affari interni e Territoriali, \"Anagrafe degli amministratori locali e regionali\"."}
{"id": "38109", "revid": "1516566", "url": "https://it.wikipedia.org/wiki?curid=38109", "title": "Banchette", "text": "Banchette (pronuncia \"Banch\u00e9tte\", ; \"Banch\u00ebtte\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nEx centro agricolo, gravita economicamente su Ivrea. \nIl nucleo originario \u00e8 situato attorno al castello, costruito su uno sperone roccioso sovrastante il letto della Dora Baltea, mentre gli edifici moderni sono sorti pi\u00f9 a sud in territorio pianeggiante, costituito da una pianura intervallata da colli e solcata dal corso della Dora Baltea e dal suo affluente Roggia Rossa (nome originario Dora Rossa), nome derivato dal colore rossiccio dei suoi fondali. \nStoria.\nIl toponimo Banchette (in antico \"Bancell\u00e6\", \"Castrum Banchettarum\") deriva probabilmente dai banchi di sabbia, lasciati dalla Dora Baltea su cui \u00e8 sorto il paese.\nLa storia del paese \u00e8 sempre stata strettamente connessa a quella di Ivrea, fin dal Medioevo, e con il tempo ne segu\u00ec le vicende storiche. Nel XII secolo un ramo dei De Civitate Ipporgioreale assunse la signoria di Banchette, che successivamente pass\u00f2 ai Dal Pozzo. \nNel 1335 la parrocchia di Banchette venne incorporata nell'arcipretura del Capitolo di Ivrea, con Salerano e Samone. \nNel 1349 tra i credenziari che giurarono fedelt\u00e0 per la citt\u00e0 di Ivrea ai Savoia, si annoverano alcuni banchettesi: Micha e Ardicio de Banchetis, Ottine de Bonasceto, Jacobo de Rodulfho de Banchetis.\nEstinti i De Banchetis ed i De Bosceto, Banchette fu infeudata il 2 giugno 1619, (altre fonti parlano del 1621) con annessi Salerano e Samone, a favore di De Damas.\nIn seguito subentrarono i Pinchia, famiglia originaria di Ribordone, mentre secondo un'altra fonte tale famiglia si trasfer\u00ec ad Ivrea e nel 1722 Giuseppe Antonio Pinchia eredit\u00f2 dal padre il titolo di Conte di Banchette. Con il fratello Pietro Lorenzo, prevosto della cattedrale di Ivrea, fond\u00f2 l'opera degli esercizi spirituali a Bollengo, nella Vignarossa di loro propriet\u00e0.\nTra il 1719 ed il 1721 via Livorno e con tappa a Cipro, Pietro Lorenzo Pinchia intraprese un viaggio in Terrasanta, del quale lasci\u00f2 un interessante resoconto manoscritto donato nel 1924 alla biblioteca diocesana di Ivrea dal conte Emilio Pinchia. Nel 1786 per convenzione con l'arciprete del Capitolo eporediese, Samone si stacc\u00f2 dalla parrocchia di Banchette. Stessa sorte ebbe, nel 1789, Salerano.\nIl pi\u00f9 illustre rappresentante del casato fu comunque il conte Emilio Pinchia. Nato il 29 febbraio 1848 si laure\u00f2 in giurisprudenza a Pisa. Nel 1870 rivest\u00ec l'incarico di segretario particolare del generale Raffaele Cadorna. Fu per parecchie legislature deputato liberale al parlamento per il collegio elettorale di Ivrea. Pur opponendosi nel 1911 alla sanguinosa guerra contro la Libia, questo non gli imped\u00ec di offrirsi volontario nel IV alpini alla notevole et\u00e0 di 67 anni, dove ebbe il grado di maggiore.\nSimboli.\nLo stemma e il gonfalone del comune di Banchette sono stati concessi con decreto del presidente della Repubblica del 27 luglio 1987.\nMonumenti e luoghi d'interesse.\nCastello di Banchette.\nIl castello esisteva gi\u00e0 nel XIV secolo, come casaforte.\nEdificato dai Di Banchette, su vestigia romane.\nInfeudato il 2 giugno 1619, con annessi Salerano e Samone a favore di De Damas. Passa durante il regno dei Savoia ai Pinchia, poi ai Passerin d'Entr\u00e8ves, ai Novarese ed ora alla Floramo Corporation s.r.l. della famiglia Quaglia.\nParrocchiale di San Cristoforo.\nLa Parrocchiale di San Cristoforo \u00e8 , \u00e8 sempre stata alle dirette dipendenze del vescovo di Ivrea (era unita alla dignit\u00e0 dell'arcipretura del Capitolo della Cattedrale ed il canonico arciprete vi nominava un proprio vicario), per cui non \u00e8 compresa tra le Pievi elencate nel \"Liber Decimarum\" del 1368/70. La facciata, di forme neoclassiche, \u00e8 oggi affiancata da due campanili. La chiesa \u00e8 ora dedicata a San Cristoforo e a San Giacomo. La parrocchia di San Cristoforo comprendeva originariamente gli abitati di Banchette, di Samone e di Salerano ed era titolare della parrocchia il prevosto del capitolo della Cattedrale di Ivrea, che risiedeva ad Ivrea e che a sua volta incaricava un altro prete della cura della parrocchia. Il 2 marzo 1787 il Comune di Samone otteneva che si erigesse la nuova parrocchia in Samone, mentre il 5 aprile 1787 i sindaci di Banchette e Salerano ottenevano di staccare la loro parrocchia dall'Arcipretura della Cattedrale di Ivrea. Nel 1837 anche Salerano si distacca dalla parrocchia di Banchette e diventa parrocchia autonoma.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Banchette sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nIl Carnevale.\n\u00c8 la manifestazione pi\u00f9 amata dai cittadini di Banchette che partecipano a tutte le iniziative che la compongono.\nLa manifestazione si svolge con il patrocinio ed il contributo del Comune di Banchette e della Regione Piemonte.\nEsso si sviluppa in varie fasi:\nLa Cossatera ed il Cossat\u00e8 sono accompagnati durante tutte le apparizioni, dai componenti dell'Ordine del Fiore di Zucca.\nDa rilevare tra le altre iniziative, l'incontro dei giovani, rappresentati dai coscritti, che accompagnano i personaggi del carnevale in visita agli anziani portando loro i Fagioli Grassi ed accolti dagli stessi anziani con festeggiamenti, bevande e leccornie.\nIl Carnevale Banchettese si caratterizza, per il suo svolgimento in notturna e per la partecipazione dei cittadini che allestiscono lungo le vie tavoli imbanditi con pesciolini fritti ed altre leccornie. Le cerimonie principali si svolgono nel Castello di Banchette.\nIl giugno banchettese.\nSi tratta di una serie di iniziative: quali Spettacoli Teatrali, Concerti, tornei di Calcio Balilla, festa della Birra; esibizioni canore e spettacoli di Danza.\nEvento Tradizionale \"Mais Rosso di Banchette\" ex Pignoletto Rosso.\nIl Mais Rosso di Banchette \u00e8 un'antica variet\u00e0 di mais, recuperata grazie al prezioso lavoro di un gruppo di agricoltori appassionati, supportati dall'Amministrazione comunale di Banchette, Provincia di Torino, che ha fornito un determinante apporto, e dalla Confagricoltura di Torino.\nLa Sagra \u00e8 un importante appuntamento per far conoscere questo prodotto dalle caratteristiche uniche e far riscoprire i vecchi sapori.\nDurante la manifestazione, nelle \"piole\" allestite nei cortili del centro storico, \u00e8 possibile degustare il pignoletto rosso sotto forma di polenta e cinghiale, polenta e merluzzo, polenta e spezzatino, polenta e moscardini, polenta e salsiccia, polenta concia, polenta e formaggio, polenta e suet, e altre specialit\u00e0.\nLa manifestazione, coinvolge altri produttori locali di specialit\u00e0 agroalimentari, gruppi folcloristici e di animazione, insieme alla valorizzazione delle tipicit\u00e0 del Canavese.\nIl Canavese offre un ampio ventaglio di produzioni enogastronomiche tipiche di alta qualit\u00e0, in particolare nei comparti della cerealicoltura, dell'orticoltura, del vino e dei formaggi. Inoltre pu\u00f2 contare sulla produzione di altre specialit\u00e0 quali salumi, miele, pasticceria tradizionale.\nObiettivi della sagra sono la valorizzazione, la promozione e la diffusione commerciale di queste produzioni.\nDurante la sagra, oltre a convegni tecnico scientifici, si realizzano spazi di degustazione e vendita delle produzioni tipiche realizzate dalle cooperative e dalle aziende agricole associate alle cooperative, offrendo ai visitatori della Sagra la possibilit\u00e0 di acquistare un ampio paniere delle specialit\u00e0 prodotte sul territorio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nA Banchette gioca la principale squadra di calcio della \"A.S.D. Banchette Ivrea\" che milita nel girone B piemontese e valdostano di Promozione e disputa le sue partite in un impianto con 800 posti. I colori sociali sono il blu ed il rosso. \n\u00c8 nata nel 2015 dalla fusione della \"USD Banchette\" e dell\"'Ivrea Calcio\"."}
{"id": "38111", "revid": "106456", "url": "https://it.wikipedia.org/wiki?curid=38111", "title": "Bardonecchia", "text": "Bardonecchia (IPA: , \"Bardonecia\" in piemontese, \"Barduneice\" in occitano, \"Bardonn\u00e8che\" in francese) \u00e8 un comune italiano di abitanti della citt\u00e0 metropolitana di Torino in Piemonte, in alta Val di Susa, importante centro per gli sport invernali, che vanta due comprensori sciistici: quello del Colomion-Les Arnauds-Melezet e quello dello Jafferau.\nGeografia e topografia.\nBardonecchia \u00e8 il comune pi\u00f9 occidentale d'Italia e della regione Piemonte e si trova circa 85 chilometri ad ovest di Torino, ad una quota di 1.312\u00a0m s.l.m., al centro della conca dove convergono i quattro ampi valloni che alimentano la Dora di Bardonecchia.\nOrografia.\nAlla conca fanno da corona molte importanti montagne, parecchie delle quali superano quota tremila. In particolare hanno interesse sciistico, per la presenza di impianti di risalita, il Monte Jafferau e il Colomion; sono invece importanti da un punto di vista alpinistico le \"Dolomiti di Valle Stretta\", la Rognosa di Etiache e la Pierre Menue, la pi\u00f9 alta vetta delle Alpi Cozie settentrionali. Il Monte Thabor, la Punta Nera, la Punta del Frejus e varie altre cime sono invece di natura principalmente detritica e vengono raggiunte da percorsi escursionistici o sci-alpinistici. Si trovano, in senso orario, le seguenti valli: \nNella parte media o alta di questi valloni si trovano valichi che mettono in comunicazione la conca di Bardonecchia con la Francia: si tratta rispettivamente del Colle della Scala, stradale, e dei valichi, dotati solamente di sentiero, dei colli della Rho, del Frejus e di Etiache; al di sotto del colle del Frejus si trovano due trafori, uno ferroviario e uno autostradale.\nLa conca di Bardonecchia comprende un invaso artificiale destinato ad un uso idroelettrico, il Lago di Rochemolles, originato da uno sbarramento sul torrente omonimo, lungo la strada che sale al Colle del Sommeiller, .\nIdrografia.\nBardonecchia \u00e8 attraversata da vari torrenti alpini che, a dispetto della denominazione, non vanno praticamente mai in secca. \u00c8 lambita dalla Dora di Bardonecchia, affluente della Dora Riparia, che scorre appena fuori del centro abitato, praticamente parallela alla strada statale 335, detta \"di Bardonecchia\" e alla linea ferroviaria Torino-Parigi. Nel territorio comunale \u00e8 attraversata da due ponti stradali che collegano la statale (e l'autostrada A32) al paese.\nEssi formano una specie di ventaglio imperniato all'uscita del paese, sulla confluenza finale nella Dora, che va dal torrente di Rochemolles al Torrente di Valle Stretta. Procedendo attorno a Bardonecchia in senso antiorario s'incontrano:\nIl territorio comunale.\nVerso la fine del XIX secolo l'estensione della rete ferroviaria italiana ha fortemente accorciato le distanze fra Bardonecchia e i tre poli industriali e mercantili del Nord Italia: Milano, Torino e Genova. Questo, unitamente alle caratteristiche peculiari della conca di Bardonecchia, quali fra le altre un certo riparo dai venti freddi di tramontana e un territorio ampio e non troppo ripido, ne ha fatto una m\u00e8ta molto apprezzata dal turismo residenziale d\"\u00e9lite\", incrementato dall'effetto \"pubblicitario\" dell'assidua presenza, nei periodi di \"relax\", dello statista Giovanni Giolitti. Sono sorte quindi numerose ville signorili, alcune dotate di ampi giardini o piccoli parchi. Un'ulteriore spinta in questo senso l'ha fornita lo sviluppo dello sci alpino, che qui ha trovato, all'inizio del Novecento, una delle sue prime sedi. Questa situazione \u00e8 rimasta tale fino alla fine degli anni cinquanta, quando il \"boom\" economico italiano ha reso disponibili risorse finanziarie ai ceti dirigenziali ed impiegatizi.\nNegli anni sessanta, settanta ed ottanta e pi\u00f9 lentamente nei novanta, Bardonecchia ha visto il moltiplicarsi dell'edilizia condominiale, che si \u00e8 insediata negli ampi spazi verdi disponibili o al posto di vecchie case in pietra, pi\u00f9 o meno fatiscenti, abbandonate dai proprietari causa l'assenza di servizi e \"comfort\", ormai irrinunciabili per i tempi. Il fenomeno ha interessato naturalmente anche le borgate limitrofe del nucleo del paese: Les Arnauds e Melezet, ove non esistono quasi pi\u00f9 edifici che non abbiano subito una radicale ristrutturazione. Ad oggi il numero delle unit\u00e0 abitative a disposizione di non residenti \u00e8 di un ordine di grandezza superiore a quello relativo alla popolazione residente o ivi domiciliata per ragioni di lavoro. L'apertura del traforo stradale del Frejus, avvenuta nel 1980, e quella dell'autostrada A32 nei primi anni novanta, hanno contribuito a rendere pi\u00f9 \"vicina\" Bardonecchia ai poli industriali.\nLa via principale di Bardonecchia \u00e8 via Medail, sulla quale si affaccia il maggior numero di negozi del paese. Via Medail \u00e8 una strada in salita, lunga circa un chilometro, che collega la stazione ferroviaria alla parte vecchia di Bardonecchia (Borgo Vecchio). Nei primi anni '70 \u00e8 diventata una via pedonale, ma solo nei giorni festivi e durante i periodi di vacanza (da Natale all'Epifania e nel mese di agosto), durante i quali \u00e8 la via del passeggio e degli incontri; negli altri giorni \u00e8 dedicata al traffico e al parcheggio. Dall'altra parte della ferrovia, unito a via Medail da un sottopasso ferroviario che risale alla met\u00e0 degli anni settanta (ma che \u00e8 anche raggiungibile direttamente dalla statale), sorge il cosiddetto Borgo Nuovo, creato a suo tempo per soddisfare le esigenze di alloggio di coloro che lavoravano, nella seconda met\u00e0 del XIX secolo, al traforo ferroviario del Frejus. Le frazioni di Bardonecchia sono: Les Arnauds, Melezet, Millaures e Rochemolles.\nOrigini del nome.\nNel secolo IX il paese \u00e8 attestato come \"Bardonisca\", poi \"Bardisca\" nel 1001, \"Bardonesca\" nel 1148 e infine Bardonecchia nel 1365. Il nome sembra legato al popolo dei Longobardi (che si impossessarono della Val di Susa), detti per aferesi 'Bardi', con l'aggiunta del suffisso latino '-iscus' o del corrispondente germanico '-isk', utilizzato per i nomi etnici. Bardonecchia vorrebbe dunque dire \"citt\u00e0 longobarda\".\nStoria.\nOriginariamente la conca di Bardonecchia era occupata da un lago, alimentato dai torrenti alpini e avente come emissario la Dora di Bardonecchia. A testimonianza di ci\u00f2 vi \u00e8 l'antica denominazione della chiesa parrocchiale di Bardonecchia, Santa Maria \"ad lacum\", eretta nell'attuale Borgo Vecchio e al posto della quale vi \u00e8 ora la nuova Chiesa parrocchiale eretta nella prima met\u00e0 del secolo XIX. Il lago sarebbe stato prosciugato dai Saraceni che l'occupavano nel corso del secolo X. In effetti la breve strettoia che s'incontra lungo la strada statale 335, detta \"di Bardonecchia\", qualche centinaia di metri prima dell'abitato, nella quale trovano spazio solo il corso della Dora di Bardonecchia e la statale stessa, \u00e8 ancor oggi chiamata Localit\u00e0 Roccatagliata. Qui i Saraceni avrebbero aperto il varco alle acque del lago \"tagliando\" la corta parete rocciosa che univa le pendici del monte Jafferau a quelle del Bramafam, formando cos\u00ec uno sbarramento naturale.\nAnche se non vi \u00e8 dubbio, da reperti trovati in loco, che la zona fosse abitata da popolazioni di origine celtica gi\u00e0 prima del periodo di occupazione romana della Gallia, Bardonecchia viene menzionata per la prima volta in un documento che riguarda la fondazione dell'abbazia di Novalesa, del 726, ove si menziona quello di Bardonecchia come uno dei territori posti sotto la giurisdizione di quell'abbazia\nIl Medioevo.\nNel 906 i Saraceni, partiti da una loro base del Frassineto (odierna La Garde-Freinet in Provenza), giunsero fino all'Abbazia di Novalesa, saccheggiandola, e si stabilirono in Alta Valsusa fino alla fine del primo millennio, quando furono scacciati definitivamente dalle truppe di Arduino Glabrone. Nel 1001 l'imperatore Ottone III conferm\u00f2 Olderico Manfredi I nella signoria della marca di Torino che includeva anche Bardonecchia. Si hanno notizie di una signoria che faceva capo a certi \"Bardonn\u00e8che\", il cui capostipite, Witbaldo, che aveva combattuto i Saraceni partecipando alla loro cacciata, mor\u00ec nel 1050 dopo aver dominato anche su Oulx, Cesana, le valli del Monginevro e di N\u00e9vache. Da quel periodo Bardonecchia venne contesa fra i conti di Savoia e il Delfinato dei conti di Albon. Con la morte di Adelaide di Susa, il territorio di Bardonecchia fin\u00ec nell'orbita della signoria dei Delfini di Vienne, come erano chiamati i conti di Albon. Alla fine del XII secolo la spuntarono infatti gli Albon e Bardonecchia divenne feudo del Delfinato, ma conserv\u00f2 una certa autonomia amministrativa. Uno di loro, Ghigo VIII, accord\u00f2 nel 1319 a Bardonecchia e alle due comunit\u00e0 limitrofe, Rochemolles e Beaulard, uno statuto.\nNel 1334 un \"Bardonn\u00e8che\", Francesco, signore di Cels, si ribell\u00f2 a Umberto II del Delfinato: il castello di Cels fu demolito e Francesco fu condannato a morte e poco dopo giustiziato. Con la cessione del Delfinato a Filippo VI di Francia da parte dello stesso Umberto II del Delfinato, avvenuta il 30 marzo 1349, anche Bardonecchia divenne feudo francese.\nIl periodo rinascimentale.\nDurante le guerre di religione francesi Bardonecchia fu teatro di un sanguinoso scontro fra le parti avverse. Nel 1562, dopo una serie di scontri seguenti la devastazione della Prevostura di San Lorenzo di Oulx, avvenuta il 22 luglio, da parte di un cospicuo contingente di valdesi, un gruppo di questi venne spinto dalle truppe cattoliche al comando di Claude Arlaud Borel detto \"La Casette\", a rifugiarsi in Bardonecchia. Qui la maggior parte di loro (tra i duecento ed i quattrocento) soccombette mentre i rimanenti (circa 150) si rifugiarono nella fortificazione \"Tour d'Aumont\" da dove vennero snidati con il fuoco dal \"La Casette\" e trucidati.\nLa posizione di Bardonecchia era relativamente meno esposta ai continui passaggi di truppe francesi lungo la Valle di Susa, e alle relative devastazioni, che hanno caratterizzato il periodo fra il 1550 ed il 1700, trovandosi fra i due valichi principali, il colle del Monginevro e quello del Moncenisio, che assorbivano gran parte del movimento.\nIl settecento: dal Regno di Sardegna alla Francia napoleonica.\nNel corso della guerra di successione spagnola (1701-1714) le truppe sabaude del generale Rehibinder salirono nel luglio 1708 dalla Val Moriana al colle della Rho e ridiscesero su Bardonecchia occupandola. Percorrendo la stessa via il duca di Savoia entr\u00f2 in paese il 1\u00ba agosto e Bardonecchia prest\u00f2 giuramento di fedelt\u00e0 a Vittorio Amedeo in Susa il 1\u00ba gennaio 1709. Da allora Bardonecchia non appartenne pi\u00f9 alla Francia: il suo passaggio al Ducato di Savoia fu sancito dal Trattato di Utrecht (febbraio 1713).Ma i francesi tornarono. Nella primavera del 1794 le truppe rivoluzionarie, scese dai colli della Scala e della Rho, entrarono in Bardonecchia occupandola. Ritiratisi a seguito della caduta di Robespierre, ritornarono in concomitanza con la prima Campagna d'Italia di Napoleone Bonaparte. Con l'abdicazione di Carlo Emanuele IV di Savoia, l'8 dicembre 1798, Bardonecchia segu\u00ec le sorti del Piemonte, divenuto prima Repubblica del Piemonte, stato fantoccio sotto la Francia rivoluzionaria quindi, per volere di Napoleone, 27\u00aa Divisione Militare francese (aprile 1801) e poi, nel settembre 1802, territorio francese a tutti gli effetti (sei dipartimenti). Torn\u00f2 poi ai Savoia solo dopo la caduta di Napoleone (1814).\nIl XIX secolo: il Traforo ferroviario.\nNel 1832 un imprenditore di Lione (precedentemente commissionario in dogana) nativo di Bardonecchia, Giuseppe Francesco M\u00e9dail, ebbe l'idea di realizzare un traforo ferroviario per collegare Torino alla Francia e nel 1840 present\u00f2 un memoriale al re Carlo Alberto nel quale descriveva un tunnel ferroviario sotto il colle del Frejus. M\u00e9dail mor\u00ec a Susa nel 1844 poco prima di veder coronato il suo sogno. Sempre nello stesso anno, infatti, un ministro di Carlo Alberto, Luigi Des Ambrois (1807 \u2013 1874) nativo di Oulx, riprese l'idea e commission\u00f2 gli studi preliminari all'ingegnere belga Henri Mauss. Il progetto definitivo venne redatto da Germain Sommeiller, Sebastiano Grandis e Severino Grattoni. Il 31 agosto 1857, il re Vittorio Emanuele II ordin\u00f2 l'inizio dei lavori di scavo del tunnel con un finanziamento di 42 milioni di lire. I lavori furono diretti dall'ingegnere Sommeiller. La cessione della Savoia alla Francia da parte del Regno di Sardegna nel 1860 non ebbe che l'effetto di provocare un breve ritardo e i lavori proseguirono.\nLo scavo della galleria venne completato il 25 dicembre 1870 e il traforo fu inaugurato il 17 settembre 1871.\nL'apertura del traforo ferroviario del Frejus ha conferito a Bardonecchia lo \"status\" di citt\u00e0 di confine, con tutte le conseguenze del caso, quindi, fra le altre, l'incremento demografico dovuto alla massiccia presenza di forze dell'ordine (Polizia ferroviaria e non, Carabinieri, Guardia di Finanza) e poi funzionari doganali, agenzie di trasporti, personale ferroviario, con un deciso incremento dello sviluppo economico della localit\u00e0, prima limitato alle poche risorse dell'economia agricola di montagna.\nAlla fine dell'Ottocento venne costruito il Forte Bramafam per difendere da eventuali attacchi francesi l'imboccatura del traforo ferroviario del Frejus.\nIl XX secolo.\nInizialmente il turismo interessava soprattutto la stagione estiva; soltanto nel Novecento si cominci\u00f2 a parlare anche di turismo invernale. Nel 1908 fu fondato lo Sci Club Bardonecchia e nel 1911 i fratelli Smith diedero spettacolo coi salti dal trampolino in una zona che poi prender\u00e0 il loro nome, \"Campo Smith\". Nel volgere di qualche anno il paese si trasform\u00f2, diventando una nota localit\u00e0 turistica frequentata, tra gli altri, dallo statista Giovanni Giolitti. Con la seconda guerra mondiale le attivit\u00e0 turistiche si fermarono.\nCol trattato di pace del 1947 Bardonecchia perse la Valle Stretta, ceduta alla Francia. Nel secondo dopoguerra il paese svilupp\u00f2 la sua vocazione turistica con la proliferazione degli alberghi e poi delle seconde case. Contemporaneamente, all'economia di Bardonecchia contribu\u00ec la presenza del personale impiegato negli uffici della dogana, che rest\u00f2 in servizio fino al 1993, quando entr\u00f2 in vigore nei paesi dell'Unione europea la libera circolazione delle merci.\nUn ulteriore rafforzamento della sua vocazione di transito si ebbe nel luglio del 1980, con l'apertura del Traforo stradale del Frejus e poi con il completamento dell'autostrada Torino-Bardonecchia (A32) a met\u00e0 degli anni novanta.\nNel 1995 il consiglio comunale di Bardonecchia \u00e8 stato sciolto per la durata di 18 mesi (non dalla Prefettura competente ma direttamente da parte del Ministero degli Affari Interni) per infiltrazioni mafiose, primo caso nel nord Italia, a causa della sospetta ingerenza della 'Ndrangheta negli affari politici locali. Tra gli incriminati \"eccellenti\" anche il sindaco allora in carica, Alessandro Gibello (1935 - 2018), che tuttavia in sede processuale fu prosciolto da ogni accusa e il suo caso archiviato, con un risarcimento a suo favore di Euro per l'ingiusta detenzione preventiva subita.\nIl XXI secolo: le Olimpiadi invernali.\nNel febbraio 2006 Bardonecchia \u00e8 stata una delle sedi dei XX Giochi olimpici invernali, per i quali ha ospitato le gare di \"snowboard\"; \u00e8 stata anche sede di uno dei tre villaggi olimpici. Nel gennaio del 2007 ha ospitato inoltre le gare di sci alpino e \"snowboard\" dell'Universiade invernale 2007, mentre dal 17 al 19 ottobre 2008 ha ospitato la Prima Assemblea Nazionale dei Pionieri della Croce Rossa Italiana, un evento di importanza internazionale e storica (dopo oltre 60 anni di esistenza della Componente Pionieri, questa \u00e8 stata la prima Assemblea Nazionale).\nSimboli.\nLo stemma di Bardonecchia si blasona:\nLo stemma riprende l'emblema degli antichi feudatari, i visconti di Bardonn\u00e9che (o Bardonnanche).\nArte.\nA Bardonecchia non mancano esempi di fervore artistico e architettonico. Accanto a manufatti lignei e in pietra, affreschi e \"retables\" troviamo esempi di architettura di rilievo, quali il campanile trecentesco della chiesa parrocchiale e la medesima, la \"Tour d'Amoun\", parte di uno dei castelli signorili dei feudatari del paese, la famiglia De Bardonisca (nella vulgata francese, \"De Bardonn\u00e8che\").\nChiesa parrocchiale di Sant'Ippolito.\nNata come \"Santa Maria ad Lacum\", all'inizio del secondo millennio, ne \u00e8 rimasto l'elegante campanile romanico in pietra che risale al XIII secolo e che, restaurato e dotato di guglia ornamentale in rame, si appoggia al fabbricato dell'attuale chiesa parrocchiale sul lato sud. L'attuale chiesa parrocchiale fu costruita in sostituzione della precedente, demolita nel primo ottocento perch\u00e9 pericolante, fu eretta negli anni 1827-28 ma consacrata solo nel 1833. All'interno sono presenti notevoli opere dell'artigianato della valle e gli stalli lignei del coro provengono dall'Abbazia di Novalesa.\nForte Bramafam.\nAntico castello, dal quale il forte ottocentesco ha ereditato il nome, . Una zona sottostante il forte, infatti, \u00e8 ancora, nella toponomastica di oggi, \"Chati\u00e0w\" che, nella parlata locale, significa appunto castello. Adibito a fortificazione a difesa della piazza i cui cannoni puntavano sia verso l'imbocco del traforo ferroviario che verso la strada proveniente dalla valle stretta, \u00e8 ora adibito a museo.\nPalazzo delle Feste.\nProgettato dall'architetto Carlo Angelo Ceresa, noto artista dello \"stile liberty\" nel 1913, fu finanziato da privati per creare in Bardonecchia una struttura permanente destinata ad ospitare manifestazioni, spettacoli ed eventi musicali. Sub\u00ec varie vicissitudini (inizialmente anche a causa dello scoppio della prima guerra mondiale che ne arrest\u00f2 lo sviluppo), e successive ristrutturazioni, fino all'ultima del 1996, a opera dell'ing. Guido Barba Navaretti, che, pur mantenendo inalterata la facciata \"liberty\", riportata all'antico splendore, ne ha profondamente modificato l'interno per riproporne la funzionalit\u00e0 del progetto originario, ma secondo i criteri moderni di razionalit\u00e0 e sicurezza per opere di questo tipo. Il Palazzo era di propriet\u00e0 della Regione Piemonte.\nOggi l'immobile \u00e8 di propriet\u00e0 comunale ed \u00e8 gestito dagli Assessorati al Turismo Cultura e Sport, che vi organizzano eventi, manifestazioni, concerti e spettacoli, oltre a convegni, seminari e corsi formativi.\nColonia \"IX Maggio\".\nOpera destinata ad ospitare la giovent\u00f9 inserita nelle organizzazioni giovanili fasciste, fu progettata dall'ing. Gino Levi Montalcini per l'Ufficio Tecnico federale di Torino secondo i criteri di funzionalit\u00e0 e linearit\u00e0 in auge a quel tempo e realizzata in cemento armato nella struttura portante e in pietra, vetro, ferro e legno per il rimanente, e costituente un bell'esempio di architettura funzionale. Occupa una superficie totale di quasi 50.000\u00a0m2. Fu inaugurata personalmente da Benito Mussolini il 9 maggio (di qui il nome) 1939. Al termine della seconda guerra mondiale sub\u00ec le vicissitudini del patrimonio di propriet\u00e0 delle disciolte (o trasformate) organizzazioni fasciste.\nDivenne Colonia M\u00e9dail poi, affidata dalla Regione Piemonte che ne ha la titolarit\u00e0, al Comune di Bardonecchia, fu utilizzata parzialmente per uffici turistici pubblici e quindi affidata con subconvenzione a un'associazione internazionale, l'YMCA (\"Young Men's Christian Organization\") di origine inglese ma con sede a Ginevra, titolare di numerose sedi per giovani in tutto il mondo. La ristrutturazione decisa da questa organizzazione sub\u00ec tuttavia un arresto nell'aprile 1995, a seguito delle vicende che portarono al commissariamento ministeriale dell'Amministrazione Comunale e che videro l'YMCA rinunciare al progetto. Con i fondi per le Olimpiadi Invernali del 2006 la colonia fu ristrutturata per destinarla in un primo tempo a polo logistico dell'organizzazione olimpica e successivamente a struttura alberghiera e turistica, cosa che \u00e8 avvenuta.\nMuseo civico di Bardonecchia.\nNel Museo civico, con ingresso sito sulla piazza della chiesa parrocchiale, sono custoditi cimeli locali tra cui degli sci del XIX secolo.\nInfrastrutture e trasporti.\nStrade.\nStoricamente situata su una direttrice di collegamento con la Savoia e la Francia, Bardonecchia \u00e8 servita dall'Autostrada A32 Torino-Bardonecchia, che comprende il traforo stradale del Frejus, e dalla Strada statale n. 335, detta \"di Bardonecchia\", che si innesta a poco pi\u00f9 di venti chilometri a valle con la Strada statale n. 24 detta \"del Monginevro\".\nNel periodo estivo (in genere da giugno a settembre inclusi), \u00e8 transitabile la strada che, attraverso il Colle della Scala, collega Bardonecchia con il comune francese di N\u00e9vache (frazione \"Plampinet\") e quindi con Brian\u00e7on, da dove si pu\u00f2 procedere verso Grenoble o scendere, lungo la valle della Durance, fino a Gap. Il collegamento attraverso il Colle della Scala \u00e8 riservato alle sole autovetture e ai piccoli veicoli commerciali.\nFerrovie.\nLa stazione di Bardonecchia rappresenta l'ultima localit\u00e0 significativa per i treni che da Torino procedono alla volta del traforo ferroviario del Frejus, parte della ferrovia Torino-Modane. L'impianto \u00e8 servito da treni regionali della linea 3 del servizio ferroviario metropolitano di Torino, effettuati da Trenitalia nell'ambito del contratto di servizio stipulato con la Regione Piemonte.\nFra gli anni Dieci e gli anni Trenta del Novecento era inoltre attiva la ferrovia di Rochemolles, un collegamento industriale realizzato dalle Ferrovie dello Stato per la costruzione e la manutenzione dell'omonima diga.\nEconomia.\nCon l'apertura del traforo ferroviario del Frejus l'economia di Bardonecchia sub\u00ec una trasformazione radicale assumendo una notevole importanza quale ultima stazione italiana sulla linea ferroviaria Torino - Modane. Dopo il 1925, con l'enorme sviluppo dello sport dello sci e l'aumentata frequenza dei villeggianti estivi, l'economia di Bardonecchia ha subito un'ulteriore caratterizzazione traendo da queste due voci la maggior parte del reddito locale.\nTurismo.\nBardonecchia si trova al centro di una conca soleggiata, punto di partenza per usufruire di piste da sci d'inverno e del \"bike park\" d'estate.\nIl turismo \u00e8 la risorsa economica fondamentale per gran parte dei Comuni appartenenti all'Alta Valle Susa: una vocazione turistica costruita gradualmente e consolidatasi nel tempo in grado di offrire oggi 7.000 posti letto in strutture alberghiere (dall'hotel a 4 stelle alla pensione a gestione familiare) ed altri 7.000 nella ricettivit\u00e0 extralberghiera (residences, rifugi e campeggi). Nei periodi di alta stagione si contano punte di circa 30.000 presenze turistiche giornaliere che utilizzano, oltre alla ricettivit\u00e0 alberghiera ed extralberghiera i numerosi appartamenti in affitto e abitazioni secondarie.\nLa dotazione turistica comprende: ristoranti tipici, enoteche, birrerie, pizzerie, discoteche, piano bar, cinema, locali notturni, campi sportivi - calcio, tennis, pallavolo, pallacanestro, bocce - e palazzetti per lo sport, palestre, \"fitness center\", piscine coperte e campi da golf in quota, integrano l'offerta delle strutture ed attrezzature invernali.\nAnche il turismo congressuale, la musica, il teatro e gli spettacoli possono oggi contare sulla struttura del Palazzo delle Feste di Bardonecchia.\nLe attivit\u00e0 sportive invernali si concentrano nei comprensori sciistici gestiti dalla societ\u00e0 degli impianti di risalita.\nI comprensori sciistici.\nBardonecchia \u00e8 stata una delle prime stazioni dove si \u00e8 iniziato a praticare lo sci alpino: le prime gare ebbero luogo qui nella stagione invernale 1904 / 05 e nel 1908 fu eretto il primo trampolino per il salto nella localit\u00e0 chiamata poi \"Campo Smith\", a cura dello Sci Club di Torino. I primi impianti sorsero proprio a partire dal Campo Smith sulle pendici del Colomion cui segu\u00ec, nell'immediato dopoguerra, la seggiovia monoposto Bardonecchia-Fregiusia, sulle pendici dello Jafferau e quindi gli impianti a Melezet e quelli a Les Arnauds. A tutt'oggi Bardonecchia conta due comprensori sciistici fisicamente distinti, in quanto siti ai lati opposti rispetto alla valle della Dora di Bardonecchia:\nIn totale si contano pi\u00f9 di 100\u00a0km di piste ed entrambi i comprensori sono dotati di impianti di innevamento artificiale. A questi si aggiungono un \"Half Pipe\" Olimpico, uno \"snow park\", un \"boardercross\", 17\u00a0km di piste da fondo e 10\u00a0km di percorsi segnalati per le ciaspole (o racchette da neve).\nSport.\nCiclismo.\nTappe del Giro d'Italia con arrivo a Bardonecchia\nCalcio.\nBardonecchia \u00e8 stata scelta dal 2011 come sede dei ritiri estivi di una squadra di calcio militante nella Bundesliga tedesca e alcune nella Lega Pro e Serie A italiana e precisamente:\nHockey su ghiaccio.\nBardonecchia fu sede di una squadra di hockey su ghiaccio attiva negli anni '30 e che partecip\u00f2 ad alcuni tornei di serie B oltre che a un campionato di serie A (nella stagione 1934).\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bardonecchia sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAppartenendo Bardonecchia alla categoria di comuni con meno di 5000 abitanti, l'elezione del sindaco e dei consiglieri comunali avviene con sistema maggioritario a turno unico.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "38112", "revid": "1516566", "url": "https://it.wikipedia.org/wiki?curid=38112", "title": "Barone Canavese", "text": "Barone Canavese (\"Bar\u00f3ne Canav\u00e9se\", ; \"Baron\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nPiccolo centro agricolo situato sulle colline moreniche di fronte all'anfiteatro morenico di Ivrea, poco a nord di Caluso.\nOrigini del nome.\nIl nome deriva, probabilmente da \"barros\", \"sterpeto\".\nStoria.\n\u00c8 citato, per la prima volta, in documenti risalenti alla fine del secolo XII. Fu feudo dei Conti di Valperga, la pi\u00f9 ricca e potente delle casate canavesane. I signori di Barone avevano giurisdizione anche su Vische e diritti su Andrate, Settimo Vittone, e Brosso, mentre nella seconda met\u00e0 del Duecento un membro della loro famiglia fu nominato vescovo-conte di Ivrea. Nel XIV il castello venne distrutto da mercenari al soldo dei Visconti di Milano.\nSimboli.\nLo stemma del comune di Barone Canavese \u00e8 stato concesso con decreto del presidente della Repubblica del 2 marzo 2007.\nIl fasciato con la pianta di canapa era il blasone della famiglia Valperga.\nMonumenti e luoghi di interesse.\nIl Castello.\nIl castello di Barone costituisce una delle pi\u00f9 importanti architetture barocche del Canavese. Il progetto \u00e8 dell'architetto Costanzo Michela che ha eseguito questo progetto nel 1772-1774, dopo aver lasciato la collaborazione con Juvarra alla palazzina di Stupinigi di Torino.\nIl progetto eseguito su incarico dei Valperga prevedeva un grande edificio composto da due lobi contrapposti collegati da un grande salone centrale di 13 metri di altezza.\nIl castello di Barone Canavese \u00e8 certo l'opera pi\u00f9 importante dell'architetto Michela (anche autore ad Agli\u00e9 della notissima chiesa di Santa Marta, di un settore del castello e della chiesa di Barone).\nPare che per ragioni economiche sia stato sviluppata solo parzialmente nella parte tuttora esistente.\nL'opera \u00e8 stata restaurata dall'ing. Paolo Derossi negli anni '50 del novecento ed \u00e8 tuttora di propriet\u00e0 della famiglia Derossi. \nIl castello ha tre piani, due collegati da una scala monumentale, a sbalzo del muro, di eccezionale fattura. Il piano centrale ha un grande salone a pianta circolare da cui si dipartono tre sale a pianta quadrata; una di queste conserva intatto un bellissimo affresco settecentesco con caratteristiche decorazioni in cera.\nLa parrocchiale di Santa Maria Assunta.\nFu costruita tra il 1729 ed il 1743 su di un progetto dell'architetto Michela. La struttura fu alterata da successivi restauri: possiede una pregevole facciata in cotto, mentre all'interno \u00e8 presente una ricca balaustra. Alcune parti mostrano strutture in cotto, loggette ad archi e altre caratteristiche architettoniche dei tempi antichi. \nPoco lontano dalla chiesa \u00e8 situato un masso con un foro: \"la pera d'l beucc\" ( la pietra del buco), probabilmente di origine preistorica, che sino a qualche anno fa costituiva un punto di incontro per gli anziani.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Barone Canavese sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nIl comune ha una sufficiente produzione agricola, tra cui spicca il vino. All'inizio degli anni '90 sono nate alcune industrie del settore elettronico ed altre per la lavorazione del legno e la distribuzione di prodotti alimentari."}
{"id": "38114", "revid": "1516566", "url": "https://it.wikipedia.org/wiki?curid=38114", "title": "Bibiana", "text": "Bibiana (; \"Bibian-a\" in piemontese, \"Bibiana\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nSi trova all'imbocco della Val Pellice e fa parte dell'Unione Montana del Pinerolese.\nStoria.\nSimboli.\nIl Comune ha un proprio stemma e gonfalone, concessi con regio decreto del 3 agosto 1930.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bibiana sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nOrmai servito unicamente dal trasporto stradale, fra il 1882 e il 2012 l'abitato era servito dalla stazione di Bibiana, posta lungo la ferrovia Pinerolo-Torre Pellice.\nAmministrazione.\nAltre informazioni amministrative.\nDal 1973 al 2010 il comune ha fatto parte della Comunit\u00e0 montana Val Pellice; dal 1\u00ba gennaio 2010, nell'ambito di un processo di riorganizzazione amministrativa, ha aderito alla Comunit\u00e0 montana del Pinerolese.\nA seguito della soppressione delle comunit\u00e0 montane del Piemonte, con la Legge regionale 28 settembre 2012, n. 11, Bibiana \u00e8 entrato a far parte dell'Unione Montana del Pinerolese."}
{"id": "38115", "revid": "1516566", "url": "https://it.wikipedia.org/wiki?curid=38115", "title": "Bobbio Pellice", "text": "Bobbio Pellice (pronuncia \"B\u00f2bbio P\u00e8llice\", ; \"Beubi\" in piemontese, \"Buebi\" in occitano) \u00e8 un comune italiano di abitanti della citt\u00e0 metropolitana di Torino in Piemonte. Si trova in val Pellice e fa parte dell'Unione Montana del Pinerolese.\nDa qui partirono i coloni occitani che abitarono Guardia Piemontese in Calabria.\nNel 1994 si tenne a Bobbio Pellice, nelle Valli Valdesi, la Conferenza generale della giovent\u00f9 degli Avventisti del settimo giorno del movimento di riforma, con la presenza di pi\u00f9 di duecento persone provenienti da ventidue paesi.\nStoria.\nSimboli.\nLo stemma del Comune di Bobbio Pellice \u00e8 stato concesso con regio decreto del 19 febbraio 1931, si blasona:\nL'obelisco \u00e8 quello posto nella frazione di Sibaud, eretto nel 1889 per ricordare il luogo presso il quale, nel XVII secolo, le popolazioni Valdesi guidate da Henri Arnaud, si impegnarono a mantenere tra loro unione e solidariet\u00e0.\nGeografia fisica.\n\u00c8 il comune posto al termine della val Pellice. Il suo territorio confina con quello di due comuni francesi: Abri\u00e8s e Ristolas. Non vi sono per\u00f2 comunicazioni stradali dirette tra questi comuni (in auto sono necessari circa 140\u00a0km), che sono collegati solo da sentieri pedonali.\nSociet\u00e0.\nEvoluzione demografica.\nIl comune, secondo dati risalenti al XIX secolo, \u00e8 a maggioranza valdese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nDal 1973 al 2010 il comune ha fatto parte della Comunit\u00e0 montana Val Pellice; dal 1\u00ba gennaio 2010, nell'ambito di un processo di riorganizzazione amministrativa, ha aderito alla Comunit\u00e0 montana del Pinerolese.\nA seguito della soppressione delle comunit\u00e0 montane del Piemonte, con la Legge regionale 28 settembre 2012, n. 11, Bobbio Pellice \u00e8 entrato a far parte dell'Unione Montana del Pinerolese."}
{"id": "38116", "revid": "322321", "url": "https://it.wikipedia.org/wiki?curid=38116", "title": "Bollengo", "text": "Bollengo (\"Bolengh\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nDa Bollengo, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nSimboli.\nLo stemma del Comune di Bollengo \u00e8 stato concesso con decreto del presidente della Repubblica del 6 agosto 1988.\nSociet\u00e0.\nStranieri.\nSecondo i dati Istat al 31 dicembre 2017, i cittadini stranieri residenti a Bollengo sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1882 e il 1933 il comune fu servito dalla tranvia Ivrea-Santhi\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa locale squadra di calcio \u00e8 l'U.S.D. Bollengo Albiano Morenica che milita nel campionato di Promozione, (girone B Piemonte-Valle d'Aosta) e nella stagione 2012/2013 ha vinto la Coppa Piemonte e Valle d'Aosta di Prima Categoria.\nI colori sociali sono il bianco e il verde, il terreno di gioco \u00e8 il campo sportivo \"Giacomo Gaglione\" di Via Biella s/n."}
{"id": "38117", "revid": "1543377", "url": "https://it.wikipedia.org/wiki?curid=38117", "title": "Borgiallo", "text": "Borgiallo (\"\u00cbl Borgial\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nBorgiallo si trova in Valle Sacra. Il territorio comunale culmina a quota 2.231 metri in corrispondenza della Punta di Santa Elisabetta (l'anticima meridionale della Quinseina).\nMonumenti e luoghi d'interesse.\nNella frazione San Carlo, a met\u00e0 strada fra Borgiallo e Chiesanuova si trova la chiesa di San Carlo in Borgiallo dedicata al santo invocato contro la peste. Questa chiesa \u00e8 caratterizzata da una pianta rettangolare e fondo a semicerchio e, sebbene non esistano dati certi sulla data di costruzione, si suppone che sia stata eretta per un atto di devozione, presumibilmente nei primi anni del Seicento.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Borgiallo sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38118", "revid": "1516566", "url": "https://it.wikipedia.org/wiki?curid=38118", "title": "Borgofranco d'Ivrea", "text": "Borgofranco d'Ivrea (\"Borghfranch\" in piemontese, \"B\u00fcrg\" in t\u00f6itschu) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nDa Borgofranco d'Ivrea, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nSimboli.\nLo stemma e il gonfalone del comune di Borgofranco d'Ivrea sono stati concessi con decreto del presidente della Repubblica del 14 aprile 1980.\nMonumenti e luoghi di interesse.\nI Balmetti.\nCaratteristici di questa zona del Canavese, si tratta di cavit\u00e0 naturali della montagna, adattati nei secoli dagli abitanti a cantine e deposito di alimenti, in cui la temperatura \u00e8 costante grazie a circolazione d'aria provocata da complessi fenomeni geotermici naturali. Il termine \"balmetti\" deriva da \"balma\", e cio\u00e8 \"riparo sotto roccia\", \"caverna\".\nVia Francigena.\nIl concentrico, le frazioni Ivozio e San Germano e la via dei Balmetti si trovano inseriti nel percorso della Via Francigena in territorio piemontese, nella sua variante Canavesana, che successivamente si dirige verso Montalto Dora ed Ivrea.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Borgofranco d'Ivrea sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nProdotti tipici.\nTipici di Borgofranco sono i canestrelli, un tipico dolce del Canavese che qui vengono, fin dal Medioevo, prodotti stampigliando sulla cialda lo stemma delle casate del paese e mantenuti molto sottili.\nTra i vini sono da segnalare, oltre al \"vino dei Balmetti\" anche i DOC Carema e Erbaluce.\nInfrastrutture e trasporti.\nIl comune di Borgofranco \u00e8 servito da una stazione della Ferrovia Chivasso-Ivrea-Aosta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38119", "revid": "848247", "url": "https://it.wikipedia.org/wiki?curid=38119", "title": "Borgomasino", "text": "Borgomasino (\"Burgre\" in piemontese, anche nota come \"Bulgarum\" in latino) \u00e8 un comune italiano di 764 abitanti della citt\u00e0 metropolitana di Torino in Piemonte, che si trova in Canavese. Degno di nota il castello di Borgomasino, costruito dai conti di Pombia, in seguito dei conti Valperga.\nStoria.\nSimboli.\nLo stemma del comune di Borgomasino riprende, con alcune modifica, il blasone della famiglia Valperga.\nSociet\u00e0.\nEvoluzione demografica.\nNegli ultimi cento anni, a partire dal 1921, la popolazione residente \"\u00e8 dimezzata\". \nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Borgomasino sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nIl comune fa parte dal 2011 della comunit\u00e0 collinare \"Intorno al Lago\"."}
{"id": "38120", "revid": "1516566", "url": "https://it.wikipedia.org/wiki?curid=38120", "title": "Borgone Susa", "text": "Borgone Susa (\"Borgon\" in piemontese, \"Burg\u00f9n\" in francoprovenzale, \"Bourgon\" in francese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nBorgone si trova in Val di Susa, in sinistra idrografica della Dora Riparia.\nStoria.\nIl suo nome deriva dal nome germanico di persona Burgo, -onis. La specifica indica la sua collocazione.\nIl comune si trova sulla sponda sinistra del fiume Dora Riparia, addossato alla montagna, con ottima esposizione sul lato sud della valle.\nSimboli.\nLo stemma del Comune di Borgone Susa \u00e8 stato concesso con decreto del presidente della Repubblica del 27 giugno 1962.\nLa posizione del paese ai piedi delle montagne e il suo ruolo di difesa della valle sono simbolizzati dalla muraglia dello sfondo e dal mastio che richiama la torre del \"Castl\u00e0s\" (o \"Castellazzo\"). I fiori d'acqua ricordano come, per secoli, il territorio sia stato acquitrinoso e malsano. Il capo \u00e8 una variazione del capo di Francia che sarebbe \"d'azzurro a tre gigli d'oro\".\nMonumenti e luoghi d'interesse.\nVia Francigena.\nPer Borgone passa la Via Francigena, ramo del Moncenisio, che prosegue verso Sant'Antonino di Susa.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Borgone Susa sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTorino risulta facilmente raggiungibile mediante collegamento con la linea ferroviaria Torino-Susa con treni che transitano ogni ora nelle due direzioni, ogni 30 minuti nelle ore di punta. Il capoluogo torinese si raggiunge con un tempo di percorrenza di 47 minuti in treno e 30 minuti in auto.\nAmministrazione.\nAltre informazioni amministrative.\nBorgone faceva parte della Comunit\u00e0 Montana Valle Susa e Val Sangone."}
{"id": "38121", "revid": "1516566", "url": "https://it.wikipedia.org/wiki?curid=38121", "title": "Bosconero", "text": "Bosconero (\"Boschn\u00e8ir\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, situato nel basso Canavese, non lontano dalle rive del torrente Orco e dalla strada provinciale 460 del Gran Paradiso.\nStoria.\nI primi documenti del paese sono dell'882 col nome di \"Roveredum\", appunto villaggio ricco di alberi di rovere, oltre che da conifere e cerri; essendo tutte vegetazioni a legno scuro, ai confini tra le ombrose foreste chiamate dai romani Fullicia e Gerulfia, il territorio fu, tempo dopo, soprannominato semplicemente il \"Bosco-nigro\", e le abitazioni principalmente situate sulle sponde del torrente Orco. Fu solo a partire dall'XI secolo, grazie alla vicina Abbazia di Fruttuaria fondata nel vicino paese di San Benigno Canavese, che il piccolo villaggio si espanse, popolato da molti contadini che trasformarono lentamente tutto il territorio boschivo in terre spianate e coltivabili. Le copiose esondazioni del torrente Orco per\u00f2, fecero spostare nel XIV secolo tutto l'agglomerato urbano di circa due chilometri pi\u00f9 in l\u00e0 delle rive del fiume.\nNacquero quindi le due piccole borgate di \"Bosco Negro\" e di \"Lotti\" come frazioni sotto Rivarolo, quindi propriet\u00e0 del marchesato dei San Martino di Agli\u00e8, e poi accorpate ufficialmente in un unico comune autonomo chiamato Bosconero soltanto a partire dal 1694.\nCome gran parte dei paesi del canavese, Bosconero divenne poi famoso per la coltivazione e la produzione di canapa tessile, di cui alcuni resti storici rimangono oggi nel parco del Gerbido, con le sue fosse di essiccazione del filo tessile, chiamate in dialetto \"canavere\".\nSimboli.\nLo stemma comunale, approvato con decreto del presidente della Repubblica del 17 novembre 1992, si blasona:\nSociet\u00e0.\nEvoluzione demografica.\nNegli ultimi cinquant'anni, a partire dall'anno 1961, la popolazione residente \u00e8 praticamente raddoppiata.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bosconero sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38122", "revid": "125738052", "url": "https://it.wikipedia.org/wiki?curid=38122", "title": "Brandizzo", "text": "Brandizzo (\"Brandiss\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl Comune di Brandizzo \u00e8 situato in pianura, nella parte nord-orientale della provincia di Torino, nella seconda cintura dell'area metropolitana torinese, nell'area del chivassese, ad ovest della confluenza del Malone con il Po ai piedi delle colline del Po a da Torino, 7\u00a0km da Settimo Torinese e 4\u00a0km da Chivasso.\nA sud sulla sponda sinistra del paese scorre il Po che funge da confine amministrativo con San Raffaele Cimena, a est scorre l'Orco che funge sostanzialmente da confine amministrativo con Chivasso. A nord con Volpiano e ad ovest con Settimo Torinese, al suo interno nella zona nord scorrono i tratti finali dei torrenti Bendola e Malonetto, il quale confluisce nel primo, il quale poi confluisce nel Malone. Nella zona sud scorrono la Gora o Bealera del Mulino (canale artificiale creato per far girare la ruota del mulino) e il torrente Sturella che nasce a Settimo Torinese e scorre nella zona che era chiamata Romagna, per poi gettarsi nel Po in territorio brandizzese, come la Gora che si getta nel Po poco prima della confluenza del Malone con il Po.\nBrandizzo sempre nella zona sud-ovest vicino al Po, non lontano da zona Sabbione, ha un laghetto comunale. Il territorio del paese \u00e8 pianeggiante e leggermente pi\u00f9 alta \u00e8 la zona della Scuola \"Bruno Buozzi\".\nIl paese \u00e8 diviso in due parti nord e sud dalla linea ferroviaria To-Mi. Nella zona sud poco prima del Po il paese \u00e8 attraversato dalla Strada statale 11 Padana Superiore. A nord vicino al confine con Volpiano \u00e8 attraversato dall'autostrada A4 e dalla TAV, che ha portato una profonda modifica dell'assetto ambientale e urbano di Brandizzo.\nIl territorio di Brandizzo risulta compreso tra i 182 e i 196\u00a0m sul livello del mare. L'escursione altimetrica risulta essere pari a 14\u00a0m.\nOrigini del nome.\nIl nome Brandizzo riflette il nome personale di tradizione franca \"Brand\"o, \"spada\", (di contro al longobardo \"Prando\") unito al suffisso diminutivo \"izzo\", latinizzato.\nI primi riferimenti storici del nome si hanno in un documento di donazione nel 1035. Altri nomi possono essere sempre brando ma in tedesco che significa \"bruciato\".\nStoria.\nIl comune di Brandizzo sorge non lontano dall'antica \"Decimo\" (Decimun), ovvero la stazione di servizio dove i viaggiatori potevano riposarsi e cambiare il cavallo; posta alla decima pietra miliare da Augusta Taurinorum (Torino) sulla strada per Ticinum (Pavia) proveniente dalle Gallie. Con la decadenza dell'Impero Romano d'Occidente il territorio fu interessato dalle grandi migrazioni dei popoli germanici. Il territorio brandizzese venne a essere incluso dopo la spartizione del Piemonte da parte dei Franchi nella Contea di Susa. Nel 1035 Olderico Manfredi II Conte di Torino e Marchese di Susa don\u00f2 il territorio di Brandizzo all'Abbazia di Fruttuaria (oggi San Benigno Canavese), la quale la pass\u00f2 come feudo ai signori di Chivasso. Nel 1178 il marchese di Monferrato Guglielmo V del Monferrato ricevette dall'abbazia di Fruttuaria una parte del territorio brandizzese in cambio di altri territori; questo perch\u00e9 il marchese aveva scelto come propria dimora Chivasso, cos\u00ec egli fece erigere una torre difensiva dove sorgeva il vecchio castello. Nel 1203 Ottone di Grifagno ottenne da Guglielmo V di fondare un villaggio tra Chivasso e Curte Dulphia; non riuscendo nell'intento, si rivolse all'abate di Fruttuaria per ripopolare il territorio. Cos\u00ec la famiglia Grifagno riusc\u00ec a rifondare Brandizzo ottenendo i diritti sul feudo. Nel 1359, Brandizzo pass\u00f2 nelle mani dei principi d'Acaia.\nNell'anno 1410 il feudo venne dato ai Dal Pozzo da Teodoro II del Monferrato, i quali lo tennero fino al 1635 quando fu venduto ai Conti Carelli. Questi, a loro volta, vendettero, nell aprile del 1659, met\u00e0 del feudo di Brandizzo a Carlo Francesco Nicolis, originario di Varallo; ottenendone quattro anni dopo, il 23 settembre 1663, investitura formale dal re, con il titolo di Conte di Robilante e Brandizzo. In seguito la famiglia si divise in due rami nobiliari, che diedero origine ai Nicolis di Brandizzo e di Robilant. Nel 1435, a causa delle guerre tra Gian Giacomo di Monferrato e la famiglia Visconti signori di Milano, Brandizzo pass\u00f2 nei domini del duca Amedeo VIII di Savoia. Nel 1544 con la pace di Cr\u00e9py, Brandizzo pass\u00f2 ai francesi fino al 1559. Con il Trattato di Cateau-Cambr\u00e9sis, il paese torna sotto i Savoia seguendo le vicende storiche del regno sabaudo.\nNel 1701 venne decisa la costruzione della chiesa San Giacomo maggiore ultimata nel 1750. Nel 1799 si accamparono le truppe austro-russe e nel 1800 i francesi, guidati da Napoleone. Dopo la restaurazione, fu di nuovo la volta degli austriaci. Il paese segu\u00ec poi le sorti dell'Italia unificata; da territorio prevalentemente contadino e spopolato, nel paese nacquero i primi insediamenti industriali incrementando la popolazione. Il 29 ottobre 1939, in pieno regime fascista, nel paese venne inaugurata la prima scuola elementare chiamata Principi del Piemonte. Dopo la seconda guerra mondiale la scuola venne ribattezzata Bruno Buozzi.\nLe principali fabbriche di Brandizzo nel XX secolo furono il grande Mulino della Famiglia Re (uno dei pi\u00f9 grandi d'Italia e del Piemonte, in funzione fino agli anni sessanta) e la fabbrica di pizzi e merletti chiamata Sarpa. Negli anni sessanta, con l'arrivo degli immigrati dal Veneto e dal sud, la popolazione crebbe fino a raggiungere quella attuale. A causa dell'aumento della popolazione, Brandizzo costruisce la sua seconda scuola elementare, la Don Milani, l'asilo nido e la Scuola Media Martiri della Libert\u00e0. Nell'ottobre 1966 venne inaugurato l'oratorio Ges\u00f9 maestro, per volere di Don Luigi Manassero; inaugurazione presenziata dall'allora ministro Oscar Luigi Scalfaro. Nel 1977 \u00e8 stata costruita un'altra chiesa nella zona a nord della ferrovia, dedicata a San Giovanni Evangelista.\nMonumenti e luoghi d'interesse.\nIl principale edificio storico di Brandizzo \u00e8 la chiesa parrocchiale di San Giacomo Apostolo, costruita nella prima met\u00e0 del Settecento con il concorso in denaro dei fedeli. Dedicata a San Giacomo e a San Cristoforo, venne consacrata il 3 aprile 1752 dal cardinale Delle Lanze. Lo stile della chiesa \u00e8 il barocco classico. I quadri e le figure sono di Carlo Morgari. Il gruppo marmoreo della Piet\u00e0 \u00e8 di autore ignoto.\nIl campanile fu costruito certamente prima del 1774. Nel 1832 fu costruita la sagrestia e nel 1844 sorse la casa canonica.\nA Brandizzo esiste un'antichissima chiesetta: \"La Madonnina\" risalente al VII secolo, pi\u00f9 volte restaurata e costruita nella sua parte pi\u00f9 antica con mattoni di epoca tardo romana.\nGli altri palazzi storici sono il Municipio e l'ex Mulino Re, del quale \u00e8 previsto il recupero.\nAmbiente.\nIl territorio del comune di Brandizzo fa parzialmente parte del Parco del Po Torinese, al cui interno c'\u00e8 la riserva naturale della confluenza dell'Orco e del Malone.\nIl comune partecipa al Patto territoriale del Po e ai progetti del PIA (Piano integrato Ambiente) dei Due Fiumi; esso rientra nel progetto Corona Verde.\nIl territorio \u00e8 interessato da fenomeni di compromissione del paesaggio lungo gli assi stradali e i percorsi ciclopedonali dell'area fluviale. Sono previsti piani di valorizzazione ambientale.\nSociet\u00e0.\nEvoluzione demografica.\nNegli ultimi cinquant'anni, dal 1961, la popolazione \u00e8 praticamente raddoppiata\nStranieri.\nSecondo i dati Istat al 31 dicembre 2017, i cittadini stranieri residenti a Brandizzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nBrandizzo possiede un'intensa vita culturale, relativa a spettacoli, teatro, mostre, musica, proiezioni di film.\nAssociazioni culturali.\nIl paese possiede una propria Banda musicale, quella della Societ\u00e0 Filarmonica Brandizzo fondata nel 1856, per opera del musicista brandizzese, il maestro Luigi Felice Rossi.\nBiblioteca.\nLa biblioteca \"Cesare Pavese\" nacque nel 1967 per decisione dell'Amministrazione Comunale. Gestita nei suoi primi anni da dei volontari del luogo, a partire dal 1996 ha sede in una ex-fabbrica settile di fine Ottocento, \"la Sarpa\". Oggi fa parte del sistema bibliotecario regionale.\nMaschere.\nLe maschere storiche di Brandizzo sono: la \"Bela Cus\u00f4tera\" e il \"Gran Giardiniere\" con la loro corte, per un totale di 12 persone e cio\u00e8 8 dame e 2 paggetti. L'abito cambia ogni anno, sebbene i colori predominanti siano sempre l'arancione ed il verde, tipici appunto della zucca. \u00c8 ispirato agli abiti del 1700, anche se il modello varia anche in modo non indifferente. Per dimostrare ci\u00f2, i negozianti aderenti al progetto durante il periodo carnevalesco hanno esibito molti abiti delle vecchie cus\u00f4tere e giardinieri: gli abitanti di Brandizzo sono stati cos\u00ec in grado di vedere come l'abito tipico si sia evoluto nel tempo. Per fare un esempio: gli abiti della Corte 2006 erano arancioni, senza cerchio (che tende l'abito nel fondo, in modo tale da renderlo pi\u00f9 teso e gonfio), molto semplici : niente mantellina, ma giacca verde con maniche a sbuffo, cappellino e borsetta. Dal 2006 \u00e8 nato l'\"Ordine perpetuo delle Bele Cus\u00f4tere e Gran Giardinieri\" per non dimenticare chi si \u00e8 prodigato in tempi passati.\nEconomia.\nBrandizzo si caratterizza per attivit\u00e0 di piccole e medie dimensioni, soprattutto a carattere artigianale.\nConta, infatti, 645 imprese (Dato Piemonte in cifre 2003).\nGli anni novanta hanno visto un incremento del settore terziario (il 55% dell'imprese);\nle piccole e medie imprese commerciali sono molto articolate e rivolte principalmente ai residenti.\nInfrastrutture e trasporti.\nFerrovie.\nLa stazione di Brandizzo \u00e8 una fermata ferroviaria posta sulla linea Torino-Milano. Gli unici treni che fermano sono quelli della linea SFM2 del Servizio ferroviario metropolitano di Torino.\nAutobus.\nBrandizzo \u00e8 servito da una linea di autobus privata convenzionata con il GTT, che lo collega a Chivasso, Settimo Torinese e Torino.\nSport.\nNella citt\u00e0 gioca l\"'A.S.D.BRANDIZZO\", chiamata anche i leoni di brandizzo \u00e8 composta prevalentemente da ragazzi del paese;squadra di calcio che milita nel girone A di SECONDA Categoria.\nLa squadra gioca al Campo Sportivo \"ALEX COSTIGLIOLA\u201d.\nEsiste anche l'Associazione Policalcistica Asterix, che da circa 20 anni organizza campionati di calcio amatoriali a 11 ed a 5 (giocato al Palazzetto Comunale \"Don Antonio\") e si occupa di calcio femminile.\nA Brandizzo, gioca la Bocciofila Virtus Brandizzo, militante nella serie D del campionato italiano di bocce."}
{"id": "38124", "revid": "1516566", "url": "https://it.wikipedia.org/wiki?curid=38124", "title": "Brosso", "text": "Brosso (\"Breuss\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Si trova in Valchiusella ed un tempo fu il centro principale della valle che da esso prendeva il nome.\nStoria.\nBrosso fu sede del castello dei conti di San Martino. Famose le sue cave di pietra e le miniere tutt'oggi attive. \nSimboli.\nGli elementi rappresentati nello stemma comunale fanno riferimento alla leggenda secondo la quale un popolano brossese, Antonio Capra, guid\u00f2 una sommossa degli abitanti del paese contro i soprusi di un signorotto locale che, una volta catturato, venne rinchiuso in una botte e fatto rotolare lungo il pendio sottostante.\nMonumenti e luoghi d'interesse.\nD'interesse architettonico ricordiamo la chiesa parrocchiale di San Michele Arcangelo del XII secolo, che sorge su un terrazzamento dal quale si pu\u00f2 ammirare l'anfiteatro morenico eporediese. Di essa scrisse anche Leonardo da Vinci di passaggio in Canavese, il quale la vide dalla pianura. Notevoli anche alcuni restauri di recente fattura. \u00c8 sede di un interessante museo mineralogico.\nCultura.\nMusei.\nMuseo Mineralogico.\nIl museo si trova in via G.B.Trono 4, nell'edificio detto \"Ca'd Martolo\", ove sono allestiti 5 settori espositivi: il luogo (cartografie e fotografie), l'uomo (fotografie), la storia (documenti), la materia (minerali), l'attrezzatura (arnesi da lavoro di varie epoche). Di particolare interesse \u00e8 la visita ai siti metallurgici lungo il torrente Assa dove si possono osservare le testimonianze della locale tecnologia di lavorazione del ferro a \"basso fuoco\" o \"alla brossasca\". Sono visibili numerose fornaci di arrostimento, vasche di lavatura, fucine e pestelli meccanici che permettevano di ottenere il ferro, senza passare dalla fusione della ghisa. Il museo aderisce al progetto \"Rete Museale AMI\", che prevede una valorizzazione e promozione del patrimonio museale dell'Anfiteatro Morenico d'Ivrea.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana."}
{"id": "38125", "revid": "125914204", "url": "https://it.wikipedia.org/wiki?curid=38125", "title": "Brozolo", "text": "Brozolo ([br\u00f2-zo-lo]; \"Breuso\" in piemontese, \"B\u00ebrs\u00f6l\" in francoprovenzale) \u00e8 un comune italiano sparso di abitanti della citt\u00e0 metropolitana di Torino in Piemonte, situato a circa 400 metri d'altitudine. \u00c8 situato a circa 42\u00a0chilometri dal capoluogo piemontese.\nGeografia fisica.\nIl comune di Brozolo \u00e8 situato all'inizio del Monferrato. La maggior parte del territorio brozolese \u00e8 collinare: per questo motivo Brozolo \u00e8 un comune italiano sparso con decine di frazioni, la cui principale \u00e8 Grisoglio.\nIl comune ha un'estensione di 8\u00a0km\u00b2 e dista circa 42 chilometri da Torino, capoluogo di provincia.\nConfina con la provincia di Asti nei comuni di Cocconato, Moransengo e Robella e con i comuni di Brusasco e Verrua Savoia.\nOrigini del nome.\nProbabilmente il nome Brozolo deriva da \"Broxulus\" (boschetto-boscaglia), ma secondo altre fonti deriverebbe dal germanico \"Brossa\"\nStoria.\nIl primo documento che riporta il nome comunale risale al medioevo, epoca nella quale Brozolo era possesso dei Marchesi d'Ivrea. Nel X secolo fu ceduto al Sacro Romano Impero, guidato da Ottone I. Dopo vari passaggi di propriet\u00e0, tra cui il possesso della famiglia Radicati, Brozolo pass\u00f2 al regno sabaudo nel XVIII secolo.\nNella seconda met\u00e0 dell'Ottocento, Brozolo si svilupp\u00f2 e sorsero le frazioni Stazione e Fabbrica.\nNel 1927, la politica fascista un\u00ec Brusasco, Cavagnolo, Marcorengo e Brozolo in un unico Comune che assunse il nome di Brusasco-Cavagnolo. Finita la guerra, nel 1948 Brozolo si stacc\u00f2 da Brusasco-Cavagnolo e nel 1957 Cavagnolo lo segu\u00ec, mentre Marcorengo rimase frazione di Brusasco.\nSimboli.\nLo stemma del paese \u00e8 uno scudo \"semipartito troncato: nel primo, di nero, all'aquila d'oro, coronata dello stesso; nel secondo, d'oro, al castagno sradicato al naturale; nel terzo, d'argento alla croce di nero, accantonata da quattro fusi coricati dello stesso\", accompagnato dal motto latino \"\".\nIl primo e secondo quarto riprendono i simboli della famiglia dei Radicati, conti di Brozolo.\nIl gonfalone municipale \u00e8 costituito da un drappo di verde.\nMonumenti e luoghi d'interesse.\nArchitetture religiose.\nNel territorio comunale sono presenti: \nArchitetture civili.\nAltro edificio di interesse storico-artistico \u00e8 il Castello della famiglia Radicati sito nella frazione Braia, edificato nel periodo medievale, ma modificato pi\u00f9 volte nel corso dei secoli. Oggi si presenta come una villa signorile con influenza barocca.\nSociet\u00e0.\nEvoluzione demografica.\nDal 1850 circa, cominci\u00f2 lo sviluppo urbanistico ed abitativo di Brozolo, grazie alla costruzione della ferrovia Chivasso-Asti (non pi\u00f9 in funzione dal 2012) e della strada statale Torino-Casale Monferrato.\nNegli ultimi cento anni, dal 1911, la popolazione residente si \u00e8 dimezzata.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Brozolo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nBiblioteca.\nA Brozolo \u00e8 presente una biblioteca comunale, la quale \u00e8 associata al circuito SBAM e organizzatrice di diverse mostre in spazi comunali.\nInfrastrutture e trasporti.\nLa fermata di Brozolo, attiva fra il 1912 e il 2011, era posta lungo la cessata ferrovia Chivasso-Asti.\nAmministrazione.\nLa sede comunale \u00e8 collocata in localit\u00e0 Grisoglio."}
{"id": "38126", "revid": "1543377", "url": "https://it.wikipedia.org/wiki?curid=38126", "title": "Bruino", "text": "Bruino (\"Bruin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Situato a circa 20\u00a0chilometri ad ovest del capoluogo, sorge sulla riva destra del torrente Sangone, all'imbocco dell'omonima valle.\nGeografia fisica.\nTerritorio.\nIl territorio del comune di Bruino \u00e8 essenzialmente pianeggiante, \u00e8 limitato dagli argini del torrente Sangone a Nord e scende gradatamente verso Sud-Est. \u00c8 attraversato da diversi canali irrigui, di cui il pi\u00f9 importante \u00e8 il rio Sangonetto che lo costeggia a Ovest nel suo percorso fra Trana e Piossasco.\nFino agli anni cinquanta era un paese prevalentemente agricolo; ma successivamente, a causa dell\u2019industrializzazione nella cintura torinese, si costruirono molti nuovi edifici che ne hanno cambiato la fisionomia. Il quartiere La Quercia, al confine meridionale, fu inizialmente destinato prevalentemente ai lavoratori occupati presso il vicino stabilimento Fiat di Rivalta di Torino. Fu inoltre realizzato un piano di edilizia economica popolare pi\u00f9 vicino al centro del paese (ora quartiere Valverde) e, a parte i due quartieri citati, fu costruito un gran numero di piccole case con pochi appartamenti e un po\u2019 di giardino: per le nuove costruzioni \u00e8 fissato un limite di 7,5 metri all\u2019intradosso. Nella parte a Sud-Est del territorio comunale si \u00e8 sviluppata un\u2019area artigianale con numerosi capannoni. Pertanto, il paese si \u00e8 esteso molto al di fuori del centro storico e ora, pur conservando un'area coltivata che copre circa met\u00e0 del suolo comunale, ha il carattere pi\u00f9 di un centro residenziale e industriale che di un paese rurale.\nVi sono comunque diverse aree verdi anche nell'abitato, la pi\u00f9 notevole delle quali \u00e8 il parco del castello, recentemente ceduto al Comune dai suoi proprietari ed in corso di sistemazione per la fruizione pubblica.\nStoria.\nSituato all\u2019imbocco della Val Sangone, il territorio di Bruino fu probabilmente abitato inizialmente da trib\u00f9 Liguri o Celtiche, fu poi incluso dai Romani nella centuriazione meridionale di Augusta Taurinorum, nel VI secolo fu occupato dai Longobardi e nel X secolo faceva parte della Marca di Torino; questo territorio fu poi ceduto da Ottone III di Sassonia al vescovo di Torino. Tuttavia non vi sono documentazioni che si riferiscano specificamente a Bruino fino all\u2019anno 1011, quando si parla esplicitamente di chiese a Bruino in una donazione del vescovo Landolfo al monastero di San Solutore.\nA seguito di un periodo di contrasti fra il potere vescovile e quello dei feudatari, nel 1252 un diploma dell\u2019imperatore Guglielmo II d'Olanda trasferisce al conte Tommaso II di Savoia il possesso di un ampio territorio intorno a Torino, in cui \u00e8 menzionato il feudo di Bruino, vi si nomina un villaggio e un castello gi\u00e0 diroccato, costruito probabilmente nel XII secolo.\nIn un documento del 1301 due famiglie bruinesi, i Dr\u00f2 e Braja, vengono indicate come co-signore del feudo di Bruino e vassalle del Signore del Piemonte Filippo I di Savoia-Acaia; nel 1348 un\u2019altra famiglia, dei Borghesi, si aggiunse alle prime due. Questa signoria condivisa diede luogo a contrasti. Nel XIV secolo si costitu\u00ec a Bruino anche una piccola comunit\u00e0 valdese. Nel 1390 la famiglia Dr\u00f2 si estinse per linea maschile e a seguito di alcune vendite il principe Amedeo di Savoia-Acaia trasfer\u00ec l\u2019investitura del feudo a Francesco Canale, la cui famiglia controll\u00f2 Bruino, insieme ai Borghesi, fino al XVI secolo.\nDopo un periodo di dominio francese in cui il feudo di Bruino risult\u00f2 frammentato con il possesso da parte di diverse famiglie, il dominio dei Savoia fu restaurato dal duca Emanuele Filiberto di Savoia con la pace di Cateau-Cambr\u00e9sis del 1559. A seguito di varie vicende, nel 1569 l\u2019intero feudo di Bruino fu assegnato dal duca in signoria allo spagnolo Giuliano De Olmos y Bexar. Nel 1594 fu costruita, ad opera del genero di De Olmos, la chiesa parrocchiale di San Martino, ancora oggi esistente e recentemente restaurata. In questo periodo fu anche costruito il castello ancora esistente, anche se molto rimaneggiato e bisognoso di restauri.\nNel 1595 la vedova di De Olmos, la fiamminga Isabella Berthoud de Malines, fu investita del feudo di Bruino. La famiglia Malines conserv\u00f2 il dominio su Bruino fino alla fine del XVIII secolo e il castello viene ancora comunemente chiamato \u201ccastello dei Malines\u201d. Nel XVII secolo Bruino riusc\u00ec a restare per lo pi\u00f9 a margine dei conflitti fra i Savoia e la Francia. Risent\u00ec tuttavia dell\u2019epidemia di peste del 1630. Nel 1693, a seguito dell\u2019intervento delle truppe francesi del generale Catinat, si svolse a pochi chilometri a sud di Bruino la cruenta battaglia della Marsaglia. Alla fine del secolo il signore di Bruino acquis\u00ec per la prima volta, per eredit\u00e0 da uno zio materno, il titolo di conte.\nNel 1706 i bruinesi furono impegnati nella difesa di Torino dall\u2019assedio. Nel 1758 il conte Roberto Malines emise i \u201cbandi campestri\u201d, regole scritte che prevedevano precise sanzioni per chi non le rispettava, e quindi superavano l\u2019arbitrariet\u00e0 delle decisioni del signore del luogo in fatto di giustizia.\nCon la conquista napoleonica, anche a Bruino nel 1804 fu istituito il Comune, nell\u2019ambito del Primo Impero francese e, dopo il congresso di Vienna, del Regno di Sardegna. L\u2019economia del paese era sempre basata sull\u2019agricoltura, ma con miglioramenti dovuti alla realizzazione di canali irrigui. Le propriet\u00e0 della famiglia Malines furono vendute, con un passaggio intermedio, alla famiglia Gautier.\nDopo la prima guerra mondiale, in cui anche Bruino diede un pesantissimo contributo di sangue, e l\u2019avvento del fascismo, nel 1928 il comune di Bruino assorb\u00ec quello limitrofo di Sangano. La famiglia Gautier sostenne il fascismo e il figlio della proprietaria del castello divenne un gerarca fascista. Durante la seconda guerra mondiale, anche Bruino ospit\u00f2 numerosi sfollati dalla citt\u00e0. Subito dopo l\u20198 settembre 1943 si form\u00f2 inizialmente a Bruino una banda partigiana (la banda Nicoletta) che oper\u00f2 nella Val Sangone durante tutta la Resistenza. Alla fine della guerra la famiglia Gautier, non pi\u00f9 gradita ai bruinesi a causa del loro sostegno al fascismo, vendette tutti i suoi possedimenti e termin\u00f2 cos\u00ec una lunga storia di famiglie dominanti sulla scena del paese.\nNel 1950 i cittadini di Bruino decisero di costruirsi, con i propri mezzi, su un terreno ceduto da uno di loro e con lavoro volontario, un asilo infantile che fu inaugurato nel 1954 e tuttora funziona insieme alla scuola dell'infanzia statale, pi\u00f9 recente. In seguito (1956) i comuni di Bruino e Sangano si separarono nuovamente, e Bruino ebbe una notevole espansione demografica, legata anche all\u2019esigenza di ospitare i numerosi immigrati interni dal Polesine (a seguito dell\u2019alluvione del 1951) e dal Meridione che trovavano lavoro nelle fabbriche torinesi.\nSimboli.\nLo stemma e il gonfalone del comune di Bruino sono stati concessi con decreto del presidente della Repubblica del 9 aprile 1979.\nGli scettri simboleggiano le feudalit\u00e0 sul territorio delle illustri famiglie piemontesi e la ruota dentata ricorda le industrie sorte negli ultimi decenni.\nSociet\u00e0.\nEvoluzione demografica.\nNegli ultimi cinquanta anni, a partire dal 1961, la popolazione residente \"\u00e8 aumentata di nove volte\".\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bruino sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nBiblioteca.\nLa Biblioteca comunale di Bruino \u00e8 stata creata nel 1974 e si trova nella sede attuale, nella vicinanza di altri servizi comunali, dal 1999.\nInfrastrutture e trasporti.\nDal 1882 Bruino fu attraversata dalla tranvia intercomunale (da tutti conosciuta come \u201ctrenino\u201d o, in piemontese, \"s-cionf\u00ebtta\") che collegava Torino a Trana e (dal 1883) a Giaveno, inizialmente a vapore e poi elettrificata. Essa fu soppressa nel 1958; attualmente c\u2019\u00e8 una linea di autobus del Gruppo Torinese Trasporti, sempre da Torino a Giaveno. Esistono inoltre alcuni servizi di pullman per studenti, per raggiungere le scuole superiori in altri comuni.\nDal 1959 al 1978 oper\u00f2 a Bruino l\u2019aeroporto turistico privato \u201cCerrina\u201d, con funzione principalmente didattica per la concessione di brevetti di volo . Adesso su quel terreno c\u2019\u00e8 una pista di go-kart.\nIl paese \u00e8 raggiunto da una rete in fibra ottica per il collegamento veloce a Internet.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport, tradizioni ed associazioni.\nEsiste una polisportiva che comprende sport quali: calcio, pallavolo femminile, arti marziali e vari tipi di ginnastica e danza. I colori per tutti gli sport sono il bianco ed il blu chiaro e lo stemma \u00e8 lo stesso per tutte le discipline.\nIl carnevale a Bruino \u00e8 famoso nei dintorni per la \"Battaglia della farina\". Oltre ala sfilata dei carri, infatti, la tradizione antica \u00e8 proprio quella della battaglia. Alla battaglia prendono parte vari carri di carnevale preparati apposta per la battaglia e che rappresentano le zone principali di Bruino. La battaglia consiste nel lanciarsi pacchettini di farina mischiata con coriandoli tra un carro e un altro. Alla fine della sfilata viene decretato il vincitore, anche se \u00e8 solo una vittoria simbolica.\nEsiste poi, l'associazione \"Gruppo giovani di Bruino\" che svolge per tutto l'arco dell'anno attivit\u00e0 rivolte a tutte le persone comprese tra i 16 e i 35 anni.\nBibliografia.\nMarcella Dovis, Giovanni Carlo Franchino e Diogene Franzoso, \"Bruino: storia di Conti e contadini\", Tipolitografia Morra, Condove, 2000"}
{"id": "38127", "revid": "125868398", "url": "https://it.wikipedia.org/wiki?curid=38127", "title": "Andrea Camilleri", "text": "Ha raggiunto la popolarit\u00e0 dalla fine degli anni novanta per aver ispirato la serie televisiva di grande successo \"Il commissario Montalbano\" trasmessa da Rai 1.\nHa insegnato regia all'Accademia nazionale d'arte drammatica, e tra gli studenti ha avuto Luca Zingaretti, che in seguito interpreter\u00e0 il \"Commissario Montalbano\". Le sue opere (oltre cento) sono state tradotte in almeno 120 lingue (tra cui inglese, francese, tedesco, spagnolo, portoghese, irlandese, russo, polacco, greco, norvegese, ungherese, giapponese, ebraico e croato) e ha venduto pi\u00f9 di 10 milioni di copie.\nBiografia.\nStudi e formazione.\nAndrea Camilleri nasce il 6 settembre 1925 a Porto Empedocle, in provincia di Agrigento, figlio unico di Carmelina Fragapane e di Giuseppe Camilleri, ispettore delle compagnie portuali che partecip\u00f2 alla Marcia su Roma.\nVive a Roma dalla fine degli anni quaranta e dal 1968 trascorre alcuni mesi l'anno a Bagnolo, frazione di Santa Fiora, nel territorio del Monte Amiata in Toscana. Dal 26 settembre 2014 \u00e8 cittadino onorario del borgo toscano, da lui descritto come suo \"luogo del cuore\"; il 14 agosto 2017 gli viene intitolato il Teatro Comunale del paese grossetano.\nDal 1939 al 1943, dopo una breve esperienza nel Collegio Vescovile \"Pio X\", dal quale fu espulso per aver lanciato delle uova contro un crocifisso, studia al Liceo Classico \"Empedocle\" di Agrigento dove nel 1943 ottiene la maturit\u00e0 senza sostenere esami poich\u00e9, a causa dei bombardamenti e in previsione dell'imminente sbarco in Sicilia delle forze alleate, le autorit\u00e0 scolastiche decisero di chiudere le scuole e di considerare valido il secondo scrutinio trimestrale.\nA giugno dello stesso anno comincia, come ricorda lo scrittore, \u00abuna sorta di mezzo periplo della Sicilia a piedi o su camion tedeschi e italiani sotto un continuo mitragliamento per cui bisognava gettarsi a terra, sporcarsi di polvere, di sangue, di paure\u00bb.\nTra il 1946 e il 1947 vive a Enna, in due misere stanzette prive di riscaldamento, e casualmente, dapprima attirato dal tepore, comincia a frequentare con assiduit\u00e0 la Biblioteca Comunale diretta dall'avvocato Fontanazza. Diventato suo amico questi gli fa conoscere gli scritti originali di due celebrit\u00e0 letterarie locali: Nino Savarese e Francesco Lanza.\nDiventa anche amico di Franco Cannarozzo, che poi diverr\u00e0 un famoso scrittore di romanzi di fantascienza con lo pseudonimo di Franco Enna. Camilleri ricorda che il \"periodo ennese\" lo indusse a partecipare a \"certamen\" letterari, e fu proprio nel 1947 che vinse il Premio Firenze con alcune sue poesie. Camilleri, nel documentario Rai \"Il luogo e la memoria\" (da lui scritto e letto) attesta il \"debito letterario\" verso Enna: \u00ab [...] Ed io, proprio in quelle due stanzette, credo di essermi formato come scrittore\u00bb.\nVita privata.\n\u00c8 stato sposato dal 1957 sino al giorno della sua morte con Rosetta dello Siesto, da cui ha avuto le figlie Mariolina, Andreina e Elisabetta, che lo hanno reso nonno.\nCarriera di regista e attore.\nIncomincia a lavorare come regista teatrale nel 1942. Nel 1944 s'iscrive alla facolt\u00e0 di Lettere e Filosofia dell'Universit\u00e0 degli Studi di Palermo, ma non consegue la laurea. S'iscrive al Partito Comunista Italiano e dal 1945 pubblica racconti e poesie, arrivando anche fra i finalisti del Premio Saint Vincent.\nNel 1949 viene ammesso, unico allievo regista per quell'anno, all'Accademia nazionale d'arte drammatica, dove conclude gli studi nel 1952, contemporaneamente ad allievi attori che diverranno celebri, come Luigi Vannucchi, Franco Graziosi e Alessandro Sperl\u00ec, con i quali stringe amicizia; da allora esegue la regia di pi\u00f9 di cento opere, soprattutto di drammi di Pirandello. Tra il 1945 e il 1950 pubblica racconti e poesie, vincendo anche il Premio Saint Vincent. Alcune sue poesie vengono pubblicate in un'antologia curata da Giuseppe Ungaretti.\nScrive i suoi primi racconti per riviste e per quotidiani come \"L'Italia socialista\" e \"L'Ora\" di Palermo.\n\u00c8 il primo a portare Beckett in Italia, di cui mette in scena \"Finale di partita\" nel 1958 al Teatro dei Satiri di Roma e poi ne cura una versione televisiva con Adolfo Celi e Renato Rascel.\nA Camilleri si devono anche le rappresentazioni teatrali di testi di Ionesco (\"Il nuovo inquilino\" nel 1959 e \"Le sedie\" nel 1976), Adamov (\"Come siamo stati\" nel 1957, prima assoluta in Italia), Strindberg, T. S. Eliot. Porta in teatro i poemi di Majakovskij nello spettacolo \"Il trucco e l'anima\".\nCarriera in Rai.\nNel 1954 partecipa con successo a un concorso per funzionari Rai, ma non viene assunto poich\u00e9 comunista, come disse lui stesso. Entra alla Rai tre anni dopo. Nel 1957 sposa Rosetta Dello Siesto da cui ha tre figlie e quattro nipoti.\nInsegna al Centro sperimentale di cinematografia di Roma dal 1958 al 1965 e poi dal 1968 al 1970; \u00e8 titolare della cattedra di regia all'Accademia nazionale d'arte drammatica dal 1977 al 1997. Scrive su riviste italiane e straniere (\"Ridotto\", \"Sipario\", \"Il dramma\", \"Le th\u00e8\u00e2tre dans le monde\") e dal 1995 su l\"Almanacco letterario\" (Edizione dell'Altana).\nDal 1959 a tutti gli anni sessanta, tra le molte produzioni Rai di cui si occupa come delegato alla produzione hanno successo gli sceneggiati \"Le avventure di Laura Storm\", con Lauretta Masiero, e le \"fiction\" con il tenente Sheridan, protagonista Ubaldo Lay (fra cui la miniserie \"La donna di quadri\"), \"Le inchieste del commissario Maigret\", con protagonista Gino Cervi.\nNel 1968 cura la regia del teleromanzo per ragazzi \"Lazarillo\", tratto dal romanzo \"Lazarillo de Tormes\", con Paolo Carlini e Vittorio Guerrieri.\nAttore.\nCamilleri \u00e8 stato anche attore, interpretando la parte di un vecchio archeologo nel film del 1999 di Rocco Mortelliti, \"La strategia della maschera\". Il film giallo, che ha avuto scarso successo sia presso la critica sia presso il pubblico, narra gli eventi che si svolgono tra la Sicilia e Roma relativi alla sparizione di preziosi reperti archeologici. Ha detto l'esordiente attore che in effetti \u00abNon \u00e8 la mia prima volta da attore, mi \u00e8 capitato anni fa in \"Quel treno da Vienna\", secondo di tre film per la televisione tratti dai romanzi di Corrado Augias, con Jean Rochefort. Io facevo il suo capo nei servizi segreti.\u00bb\nAlla fine del 2002 accetta la nomina di direttore artistico del Teatro Comunale Regina Margherita di Racalmuto, inaugurato nel febbraio 2003 alla presenza del Capo dello Stato, Carlo Azeglio Ciampi.\nL'11 giugno 2018 ha recitato al Teatro Greco di Siracusa il suo monologo \"Conversazione su Tiresia,\" in cui ripercorre la vita dell'indovino cieco collegandola alla sua sopravvenuta cecit\u00e0.\nCarriera da scrittore.\nOpere principali.\nPrimi lavori.\nNel 1978 esordisce nella narrativa con \"Il corso delle cose\", scritto dieci anni prima e pubblicato gratuitamente dalla Lalli Editore, un editore a pagamento, con l'impegno di citare l'editore stesso nei titoli dello sceneggiato TV \"La mano sugli occhi\" tratto dal libro che non viene distribuito e rimane ignoto al pubblico dei lettori.\nNel 1980 pubblica con Garzanti \"Un filo di fumo\", primo di una serie di romanzi ambientati nell'immaginaria cittadina siciliana di Vigata a cavallo fra la fine dell'Ottocento e l'inizio del Novecento. Grazie a quest'ultima opera Camilleri riceve il suo primo premio letterario a Gela.\nNel 1984 pubblica, per Sellerio editore, \"La strage dimenticata\", senza successo.\nAnni novanta.\nNel 1992 riprende a scrivere dopo dodici anni di pausa e pubblica \"La stagione della caccia\" e nel 1993 \"La bolla di componenda\", entrambe presso Sellerio Editore. Successivamente (1995) \"Il birraio di Preston\", che partecipa al Premio Viareggio e grazie al quale, pur senza classificarsi, riesce a ottenere un discreto successo di pubblico vendendo quasi 70\u00a0000 copie. Con quest'opera partecipa a Siracusa, nel 1996, anche al Premio Vittorini, entra nella rosa dei tre vincitori ma il Superpremio della giuria viene aggiudicato a Gustaw Herling.\nCamilleri diventa un autore di grande successo e i suoi libri, ristampati pi\u00f9 volte, vendono mediamente intorno alle 60\u00a0000 copie, anche se non tutti trovano il consenso unanime della critica che lo accusa di essere a volte ripetitivo.\nDal 1995 al 2003 si amplia il fenomeno Camilleri, che di fatto esplode nel 1998. Titoli come \"La concessione del telefono\" e \"La mossa del cavallo\" (1999) vanno a ruba. \"La mossa del cavallo\" \u00e8 un romanzo poliziesco ispirato da un fatto di cronaca realmente accaduto a Barrafranca (Enna) nel XIX secolo. Da esso \u00e8 stato tratto il film TV \"La mossa del cavallo - C'era una volta Vigata\" trasmesso da Rai 1 il 26 febbraio 2018, con protagonista Michele Riondino. \u00c8 la prima trasposizione televisiva di un romanzo storico dello scrittore.\nAnni duemila.\nNel 2000 pubblica \"Favole del tramonto\" in cui Camilleri, bench\u00e9 ormai felicemente nonno, comincia a scrivere favole, non per i suoi nipoti, ma in seguito alla richiesta di una cooperativa di carcerati ed ex detenuti per i quali compose una prima favola: \"La magar\u00eca\".\nNel 2001 viene pubblicato il romanzo \"Il re di Girgenti\", ambientato nel Seicento, interamente scritto in siciliano inframmezzato con lo spagnolo.\nNello stesso anno d\u00e0 alle stampe \"Le inchieste del commissario Collura,\" antologia di racconti gialli ambientati su una nave da crociera in cui sembra comparire anche Silvio Berlusconi. Il libro contiene anche un\"'Intervista sul commissario Collura\" a cura di Giovanni Capecchi dove Camilleri racconta che a 12 anni avrebbe voluto fare il marinaio e come i racconti di mare che ha letto lo abbiano aiutato molto a scrivere le storie del commissario Collura. Suso Cecchi d'Amico ha tratto una sceneggiatura dai racconti ma la proposta cinematografica non si \u00e8 realizzata mentre \u00e8 andata a buon fine la composizione di un'opera lirica, rappresentata in vari teatri italiani, su un libretto di Rocco Mortelliti tratto dal racconto \"Il fantasma nella cabina\".\nA marzo 2005 viene edito \"Privo di titolo\". Nel febbraio 2008 per Mondadori pubblica \"Il tailleur grigio\" e nel giugno dello stesso anno con Sellerio \"Il casellante\", secondo romanzo di una trilogia di romanzi fantastici, primo dei quali \u00e8 il romanzo \"Maruzza Musumeci\" pubblicato nel 2007, conclusasi nel 2009 con \"Il sonaglio\".\nNel 2007 vince il \" Premio letterario La Tore Isola d'Elba\" che sar\u00e0 poi assegnato tra gli altri a Vitali, Di Mare, Cazzullo e Daverio.\nIl 4 settembre 2008 ha vinto il \"Premio internacional de novela negra RBA\" con un inedito in lingua spagnola dal titolo \"La muerte de Amalia Sacerdote\" che sar\u00e0 pubblicato in Spagna il 9 ottobre 2008 e in Italia nel 2009 con il titolo \"La rizzagliata\".\nDi particolare interesse la serie di romanzi biografici, di fantasia, dedicata ai grandi pittori: nel 2007 pubblica per Mondadori \"Il colore del sole\" (Caravaggio), nel 2008 per Skira \"La Vucciria\" (Guttuso) e nel 2009 sempre per Skira il romanzo ambientato nella \"sua\" Agrigento \"Il cielo rubato. Dossier Renoir\" (Renoir).\nNel 2009 pubblica per Rizzoli il romanzo pirandelliano \"La tripla vita di Michele Sparacino\".\nAnni duemiladieci.\nNel 2010, oltre ai romanzi con protagonista Montalbano, escono presso Sellerio \"Il nipote del Negus\", una divertente storia ambientata nella Vigata del ventennio fascista, e, presso Mondadori, \"L'intermittenza\", \"thriller\" ambientato nella Milano odierna.\nNel 2011 Camilleri pubblica \"I fantasmi\", romanzo breve fra il giallo, il fantastico ed il satirico, e collabora con Edoardo De Angelis nel brano \"Spasimo\", contenuto nell'album del cantautore romano \"Sale di Sicilia\", insieme con Franco Battiato. Sempre lo stesso anno gli viene conferito il Premio Fondazione Il Campiello.\nNel 2013 con \"La rivoluzione della luna,\" Camilleri prendendo spunto da un episodio storico, che descrive arricchendolo dei colori della sua fantasia, richiama la convinzione dell'autore che le donne abbiano doti tali da esercitare un'azione politica coraggiosa e concreta, che classi sociali misogine e reazionarie ostacolano con ogni mezzo.\n\"Inseguendo un'ombra\" del 2014, pu\u00f2 essere considerato il complemento romanzato della biografia dell'umanista Flavio Mitridate.\nL'ultimo libro pubblicato prima della sua morte \u00e8 il romanzo breve giallo \"Km 123\" nel 2019.\nLa serie di Montalbano.\nPrimi racconti.\nNel 1994 Camilleri d\u00e0 alle stampe \"La forma dell'acqua\", primo romanzo poliziesco con protagonista il commissario Montalbano, personaggio destinato ad imporsi nel panorama letterario del romanzo giallo in Italia mentre la serie televisiva su Montalbano, interpretato da Luca Zingaretti, fa di Camilleri ormai un autore \"cult\".\nIl nome Montalbano venne scelto da Camilleri in omaggio allo scrittore spagnolo Manuel V\u00e1zquez Montalb\u00e1n, ideatore di un altro famoso investigatore, Pepe Carvalho: i due personaggi hanno in comune l'amore per la buona cucina e le buone letture, i modi piuttosto sbrigativi e non convenzionali nel risolvere i casi e una storia d'amore controversa e complicata con donne anch'esse complicate.\nNel 1996, pubblica \"Il ladro di merendine\", prima e principale fonte di notizie sul \"background\" familiare di Montalbano. Due anni dopo, nel 1998, \u00e8 la volta di \"Un mese con Montalbano\", prima raccolta di racconti sul commissario seguita l'anno successivo da un'altra antologia di racconti intitolata \"Gli arancini di Montalbano\". La serie quindi prosegue con il romanzo \"La gita a Tindari\" del 2000.\nAffermazione della serie.\nNei primi anni duemila si susseguono diverse storie del commissario ambientate nella immaginaria Vigata.\nNel 2004 \"La pazienza del ragno\", nel giugno 2005 \"La luna di carta\": tutti con protagonista Salvo Montalbano. Tra il 2006 e il 2008, pubblica altri cinque romanzi che hanno per protagonista Montalbano: \"La vampa d'agosto\", \"Le ali della sfinge\", \"La pista di sabbia\", \"Il campo del vasaio\", \"L'et\u00e0 del dubbio\". Nel 2007 vince il Premio letterario \"La Tore - Isola d'Elba\".\nInoltre, sempre nel 2008, pubblica, per la prima volta sul web (e precisamente sul quotidiano on-line \"AgrigentoNotizie\") un suo racconto, \"La finestra sul cortile\" (gi\u00e0 apparso in versione cartacea sul mensile \"Il Nasone di Prati\"), che vede come protagonista sempre il commissario Montalbano, inserito come appendice nel libro \"Racconti di Montalbano\".\nIl 2009 incomincia con il romanzo \"La danza del gabbiano\", vincitore nello stesso anno della XXVI edizione del Premio Cesare Pavese. Tutti presso Sellerio nella collana La Memoria, fondata da Leonardo Sciascia.\nNel 2010 nella stessa collana escono i successivi romanzi di Montalbano, \"La caccia al tesoro\" e \"Il sorriso di Angelica\", ai quali si affianca un terzo romanzo, \"Acqua in bocca\", pubblicato da minimum fax. Quest'ultimo scritto insieme con Carlo Lucarelli nella forma \"epistolare\" gi\u00e0 sperimentata con successo ne \"La scomparsa di Pat\u00f2\", il romanzo vede per la prima volta il commissario Montalbano interagire con un altro investigatore letterario, l'ispettore Grazia Negro creata appunto da Lucarelli.\nIl successo della serie sul commissario porta Camilleri a essere conosciuto e premiato anche all'estero. \"Il campo del vasaio\" (tradotto in inglese da Stephen Sartarelli) vince il premio International Dagger conferitogli dalla Crime Writers' Association. L'annuncio \u00e8 stato fatto il 5 luglio 2012 durante la cerimonia di premiazione tenutasi a One Birdcage Walk a Londra.\nLa fine della serie.\nNegli anni seguenti Camilleri continua a pubblicare numerosi romanzi con protagonista Montalbano o che trattano eventi storici rielaborati dalla sua fantasia.\nIl filone narrativo del Commissario Montalbano \u00e8 destinato a una conclusione in quanto nel 2006 Andrea Camilleri ha consegnato all'editore Sellerio l'ultimo libro con il finale della storia, chiedendo che questo venisse pubblicato dopo la sua morte; dichiarer\u00e0 in proposito:\nLo scrittore, rivelando il segreto dell'ultimo libro della serie, ha assicurato:\nIspirazione per fumetti.\nNel numero 2994 del fumetto \"Topolino\" del 16 aprile 2013 appare la storia \"Topolino e la promessa del gatto\". Il racconto ambientato in Sicilia vede Topolino aiutare il commissario Salvo Topalbano, parodia del celebre commissario Salvo Montalbano. Un altro personaggio della storia, il signor Pat\u00f2, \u00e8 stato disegnato secondo la fisionomia dello scrittore siciliano.. La storia, disegnata da Giorgio Cavazzano e tratta dai testi di Francesco Artibani, \u00e8 stata supervisionata proprio da Camilleri.. Lo stesso autore in un'intervista afferma che \u00e8 la prima volta che il suo personaggio appare in un fumetto nonostante avesse avuto altre offerte in passato.\nCaratteristiche da autore.\nMetodo.\nIn un dialogo con lo scrittore Francesco Piccolo, Camilleri descrive al lettore il suo metodo di scrittore forse sorprendente per il lettore che dalla personalit\u00e0 dell'autore si aspettava un modo di comporre del tutto diverso.\nUna caratteristica dei libri di Andrea Camilleri \u00e8 che hanno tutti una struttura prefissata e ben regolare: Questa esigenza di ordine geometrico-matematico, continua Camilleri, lo costringe come un geometra a fare una sorta di pianta del romanzo che intende scrivere e che pure ha completo nella sua mente. \u00abI vuoti, i pieni, dove c'\u00e8 la finestra, dove c'\u00e8 il giardino. Ho bisogno di organizzarmi questo schema, e fino a quando non organizzo questo schema sono incapace di scrivere.\u00bb Del resto anche Simenon, il suo maestro, faceva lo stesso e \u00abQuindi vuol dire che non sono solo nelle mie manie, questo mi consola\u00bb.\nLa perdita della vista.\nNella nota finale del suo centesimo libro, \"L'altro capo del filo\", pubblicato nel maggio 2016, Camilleri dichiara che questo \u00e8 \u00abun Montalbano scritto nella sopravvenuta cecit\u00e0\u00bb; infatti, all'et\u00e0 di 91 anni, Camilleri ha dovuto dettare il romanzo alla sua assistente Valentina Alferj, \u00abl'unica che sia in grado di scrivere in vigatese.\u00bb, non potendo pi\u00f9 scrivere autonomamente in quanto ha perso la vista.\nLa lingua di Camilleri.\nUna peculiarit\u00e0 di alcuni romanzi di Camilleri \u00e8 l'uso di un particolare linguaggio commisto di italiano e siciliano. Come sue prime opere letterarie Camilleri scrisse poesie che rispettavano scrupolosamente le regole di composizione e usavano il linguaggio letterario italiano. Le sue poesie furono premiate in concorsi poetici importanti e furono riconosciute come notevoli, tanto che Giuseppe Ungaretti le fece stampare in una sua antologia e lo stesso fece Ugo Fasolo. In seguito lo stesso Salvatore Quasimodo insistette per avere delle sue poesie da pubblicare. Il nuovo interesse per il teatro fece per\u00f2 abbandonare a Camilleri la poesia, anche se continu\u00f2 con la scrittura di brevi racconti in italiano. Questo fino a quando, avendo deciso di voler rappresentare opere teatrali sue con parole sue, si rese conto di non riuscire a esprimersi in italiano in opere di grande respiro, e cos\u00ec smise di scrivere sia in versi sia in prosa.\nLavorando per il teatro Camilleri s'imbatt\u00e9 nelle opere in dialetto di Carlo Goldoni e del Ruzante e da l\u00ec gli nacquero l'amore per Gioacchino Belli e Carlo Porta e la scoperta dell'uso letterario del siciliano, che gli fece tornare la voglia di scrivere.\nIl particolare linguaggio di Camilleri si form\u00f2 quando, assistendo in ospedale suo padre morente, volle raccontargli una storia che avrebbe voluto pubblicare ma che non era capace di comporre in italiano: fu suo padre a suggerirgli di scriverla come gliel'aveva raccontata.\nTuttavia uno scrittore che volesse essere compreso da tutti non poteva esprimersi completamente in siciliano, pertanto occorreva adottare un linguaggio equilibrato dove i termini dialettali avessero la stessa qualit\u00e0 e significanza, la stessa risonanza di quelli italiani. Fu un duro lavoro di elaborazione che continua tuttora, ad esempio nei romanzi scritti in vigatese dove la base del lavoro \u00e8 sempre una iniziale struttura in lingua italiana, con cui mescolare i termini tratti non dalla letteratura alta ma dai vari dialetti siciliani comunemente parlati.\nImpegno politico.\nCamilleri \u00e8 stato iscritto al Partito Comunista Italiano dal 1945. Camilleri ha partecipato alla manifestazione \"No Cav Day\", l'8 luglio 2008 a piazza Navona, contro i provvedimenti del governo Berlusconi IV in materia di giustizia.\nIl 29 gennaio 2009 decide di entrare in politica prospettando il \"Partito dei Senza Partito\" insieme con Antonio Di Pietro e Paolo Flores d'Arcais per partecipare alle elezioni europee del 2009 ma il 12 marzo dello stesso anno viene annunciato il mancato accordo fra i tre.\nNel marzo 2013, in seguito alle Elezioni politiche, assieme ad altri personaggi famosi lancia una raccolta firme con l'appoggio di \"MicroMega\" con l'intento di non fare entrare al Senato Silvio Berlusconi per la questione del conflitto d'interessi facendo applicare il D.P.R. n. 361 del 1957, riprendendo peraltro l'iniziativa portata avanti gi\u00e0 nel 1994 e nel 1996 da un altro comitato di personaggi e conclusasi con il parere sfavorevole della Giunta delle elezioni della Camera dei deputati.\nIl 5 giugno 2013, nel corso della presentazione in un programma televisivo del suo libro \"Come la penso\", ha espresso alcune sue considerazioni sulla situazione politica italiana; la sua contrariet\u00e0 al governo Letta e alla rielezione del capo dello Stato Giorgio Napolitano.\nHa manifestato il suo appoggio alla lista Tsipras per le elezioni europee del 2014, salvo poi ritirarlo per polemiche interne.\nSi \u00e8 schierato apertamente a favore delle unioni civili in pi\u00f9 di un\u2019occasione: ben prima che si innescasse il dibattito sulla legge Cirinn\u00e0, nel 2011 per una legge regionale in Sicilia, e quindi sostenendo apertamente il ddl, aderendo a una petizione pubblica che ha raccolto quasi centomila firme.\nNel 2016 ha espresso posizioni vicine al movimento No Cav schierandosi a favore della tutela delle Alpi Apuane.\nLa morte.\nLa mattina del 17 giugno 2019, mentre si stava preparando a partecipare con la sua \"Autodifesa di Caino\" allo spettacolo del successivo 15 luglio alle Terme di Caracalla, Camilleri veniva colto da un arresto cardio-respiratorio e trasportato in gravi condizioni all'ospedale Santo Spirito di Roma, dove veniva ricoverato con prognosi riservata nel reparto di rianimazione. Lo scrittore non riprese pi\u00f9 conoscenza e mor\u00ec esattamente un mese dopo, la mattina del 17 luglio 2019, all'et\u00e0 di 93 anni.\n\u00c8 stato sepolto nel cimitero acattolico di Roma, dopo aver ricevuto un funerale strettamente privato, com'era suo desiderio.\nRiconoscimenti.\nLauree honoris causa.\nI suoi numerosi lavori letterari lo hanno reso meritevole anche di diverse lauree \"honoris causa\".\nOmaggi.\nNell'album di Daniele Silvestri \"S.C.O.T.C.H.\", che vanta la collaborazione di numerosi artisti (Niccol\u00f2 Fabi, Pino Marino, Diego Mancino, Raiz, Stefano Bollani, Peppe Servillo) vi \u00e8 anche Camilleri, che compare per la prima volta su un disco, precisamente al termine del brano \"Lo scotch\", dove racconta una storia avvenuta durante un viaggio in treno.\nDal 2013 sono state pubblicate due storie a fumetti sul periodico \"Topolino\" con protagonista Topalbano (parodia di Montalbano), disegnate da Giorgio Cavazzano e scritte da Francesco Artibani, con la consulenza di Camilleri stesso.\nLo scrittore argentino Carlos Salem ha reso omaggio al collega siciliano chiamando Andr\u00e9s Camiller un personaggio del suo romanzo \"Nuda \u00e8 la morte\".\nNel 2014 \u00e8 stato mandato in onda su Rai 1 un film-documentario sulla vita dello scrittore intitolato \"Andrea Camilleri - Il maestro senza regole\".\nCritiche.\nLa rivista letteraria Dire fare scrivere, intervistando una \u201cfemminista storica\u201d, Fabiana Desogus, e analizzando la sua opera pi\u00f9 diffusa, il Commissario Montalbano, ha evidenziato come il ruolo della donna nell\u2019opera di Camilleri sia assai ridotto e come tutti i ruoli istituzionali dei personaggi di Camilleri siano sempre e solo uomini. \nIn particolare si \u00e8 evidenziato come la donna, nella serie televisiva (che Camilleri riconosceva come fedele rappresentazione della sua opera), non solo sia relegata in ruoli secondari, ma venga mostrata esclusivamente come un torbido involucro di stereotipi classisti e maschilisti. Ad esempio, la figura femminile raccontata pi\u00f9 di frequente \u00e8 quella che impersona la mera carnefice di morbosi atti di gelosia ai danni dei propri partner oppure \u00e8 quella caratterizzata da un\u2019evidente sessualizzazione di se stessa e che incarna, in tutto e per tutto, la tipica figura della donna-oggetto. Infine, nell\u2019intervista, viene sottolineato come nell\u2019opera non manchi neppure il classico stereotipo della donna \u201cprotettrice del focolare\u201d, la cui unica svilente aspirazione \u00e8 quella di assistere l\u2019uomo patriarca attraverso le faccende casalinghe. \nViene anche evidenziato che, a fronte di Commissariati, Questure e Tribunali che pullulano di professionisti di genere femminile, una donna siffatta, in Camilleri-Montalbano \u201cnon esiste. Esiste solo un mondo maschile. Maschio \u00e8 il capo, maschio il vice (Mim\u00ec), maschio \u00e8 il vice del vice (Fazio), maschio \u00e8 il vice del vice del vice (Galluzzo). Maschi sono i procuratori della Repubblica, i questori, i medici legali, i colleghi al vertice degli altri Commissariati di Polizia. Anche il direttore del giornale locale \u00e8 maschio\u201d."}
{"id": "38128", "revid": "125914949", "url": "https://it.wikipedia.org/wiki?curid=38128", "title": "Brusasco", "text": "Brusasco (\"Brusasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, che dista circa 36 chilometri ad est dal capoluogo piemontese, \u00e8 distribuito su una superficie pari a 14,4\u00a0km\u00b2 e posto ad un'altezza di 168\u00a0m s.l.m.\nGeografia fisica.\nBrusasco \u00e8 situato sulla riva del Po, alla confluenza della Dora Baltea.\nGeograficamente \u00e8 ubicato a nord est di Torino, alle pendici delle Colline del Po, estremo lembo orientale del Monferrato e costituisce il baricentro di un triangolo avente come vertici Torino, Casale Monferrato ed Asti.\nElezioni comunali.\nIl 3 e 4 ottobre 2021 i cittadini di Brusasco sono stati chiamati alle urne per le elezioni comunali 2021. \u00c8 stato eletto il sindaco Giulio Bosso, a discapito dell'avversaria Anna Marolo, della lista civica \"Per Brusasco e Marcorengo-Anna Marolo Sindaco\".\nOrigini del nome.\nL'origine del toponimo \u00e8 controversa: esso deriverebbe da \"brusa\" (cespuglio), quindi significherebbe \"borgo posto tra i cespugli\" oppure da \"brus\u00e0\" (bruciato).\nStoria.\nI primi insediamenti abitativi risalgono all'epoca romana, ma la nascita del paese \u00e8 quasi certamente da porsi fra il VI e l'VIII secolo, quando, sulla strada imperiale che univa Verrua Savoia a Industria, accanto a Quadratula (nome latino pe Brusasco) sorse probabilmente come suo sobborgo Brusasco che, con il tempo, prese il sopravvento sull'antica \"Curtis\".\nL'insicurezza del luogo, sottoposto a scorribande militari e alle piene del Po, spinse la gente a rifugiarsi sulla collina circostante dove nacque il \"Luogo\" (dal latino \"Lucus\", bosco sacro) nel quale, nell'891, per ordine del Marchese Berengario, sorse il primo nucleo del castello.\nIntorno all'anno mille Brusasco pass\u00f2 ai Marchesi del Monferrato che, durante la guerra dei Comuni, alleatisi con Federico Barbarossa ebbero confermata la propriet\u00e0 di queste terre. Ci\u00f2 non imped\u00ec che anche Brusasco, come molti altri luoghi, fosse saccheggiato dalle truppe dell'imperatore.\nNel 1631 Brusasco entr\u00f2 a far parte dei possedimenti sabaudi seguendone le vicende storiche e all'inizio del 1713, con la pace seguita alla guerra di successione spagnola, inizi\u00f2 lo sviluppo dell'abitato nel piano a discapito della collina.\nDopo la Restaurazione, Brusasco entr\u00f2 a far parte della Provincia di Torino staccandosi da Asti e durante il Risorgimento ebbe il suo momento di gloria, nel 1859, con il passaggio di Garibaldi alla guida dei cacciatori delle Alpi.\nLa seconda met\u00e0 dell'Ottocento vide la massima espansione demografica del comune. Nel 1927, la politica fascista un\u00ec Brusasco, Cavagnolo, Marcorengo e Brozolo in un unico Comune che assunse il nome di Brusasco-Cavagnolo. Finita la guerra, nel 1948 si \u00e8 staccato Brozolo e nel 1957 Cavagnolo, mentre Marcorengo \u00e8 rimasta frazione di Brusasco.\nSimboli.\nLo stemma comunale \u00e8 stato riconosciuto con decreto del capo del governo del 20 dicembre 1938.\nIl gonfalone municipale, concesso con regio decreto del 15 dicembre 1938, \u00e8 un drappo di porpora caricato di una cinta di bianco.\nMonumenti e luoghi d'interesse.\nIl Castello.\nIl Castello di Brusasco \u00e8 noto per aver ospitato Giuseppe Garibaldi durante l'unificazione d'Italia: da quel giorno le alture adiacenti al castello vennero chiamate \"Borgo Garibaldi\". L'attuale edificio risale alla met\u00e0 del Settecento e viene attribuito all'Architetto Giovanni Maria Molino su commissione del Conte Cotti, musicista piuttosto noto di quell'epoca.\nFino agli anni settanta del secolo scorso \u00e8 stato di propriet\u00e0 dei Padri Marianisti ed era collegato al vicino collegio. Attualmente \u00e8 di propriet\u00e0 privata.\nPalazzo Ellena.\nPalazzo Ellena \u00e8 un edificio settecentesco attribuito all'Architetto Giovanni Maria Molino. Si sviluppa in forma quadrata su tre piani e ha un aspetto molto sobrio con facciate a mattoni a vista.\nI tre piani sono collegati da un ampio scalone al quale si accede dall'ampio ingresso con soffitto a volta.\nDal piano terreno si ha l'accesso al giardino con fontana e all'ampio parco.\nAbitato fino a pochi anni fa dagli eredi della famiglia Tumino e Campini, \u00e8 stato di recente acquistato dal Comune di Brusasco per essere destinato a sede della Biblioteca comunale, dell'Archivio Storico Comunale e per manifestazioni e iniziative culturali.\nIl piano interrato \u00e8 ora la sede delle associazioni brusaschesi.\nArchitetture religiose.\nTra le molte chiese di Brusasco (in tutto sette), le pi\u00f9 importanti sono:\nPer chi lo fosse, esiste anche una tempio evangelico.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Brusasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nBiblioteca.\nLa biblioteca comunale \"Santina e Oreste Sasso\" \u00e8 gestita dall'associazione \"Amici e Volontari della Biblioteca Civica di Brusasco\". La biblioteca \u00e8 situata al piano terra del Palazzo Ellena. \nIstituzioni, enti e associazioni.\nNel comune \u00e8 presente la Banda musicale \"La fenice\", fondata da Favorino Cravino (Brusasco, 1841-1901) e da Francesco Cravino (1876-1931) nel 1893. Attualmente \u00e8 composta da oltre 30 membri. La Banda \u00e8 impiegata nelle celebrazioni delle maggiori manifestazioni civili e religiose del paese. Da tempo organizza almeno due concerti durante l'anno in tarda primavera e durante le celebrazioni di Santa Cecilia.\nInfrastrutture e trasporti.\nLa stazione di Cavagnolo-Brusasco, attiva fra il 1912 e il 2011, era posta lungo la cessata ferrovia Chivasso-Asti.\nTra il 1883 e il 1949 il comune rappresent\u00f2 altres\u00ec uno dei capolinea della Tranvia Torino-Chivasso/Brusasco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\n\u00c8 attivo il gruppo Velo Club di Brusasco che vanta molti partecipanti ad ogni manifestazione cicloturistica.\nNegli ultimi anni sta crescendo la realt\u00e0 giovane dell'ASD Brusasco, un'associazione sportiva dilettantistica nata con l'ambizione di sviluppare lo sport in genere nel piccolo comune di Brusasco. Le iniziative dell'associazione puntano soprattutto a rivalutare gli sport sferistici tipici della tradizione popolare quali la pallapugno leggera ed il tamburello. L'associazione spende risorse anche per altri sport, meno tradizionali, ma alternativi ai pi\u00f9 praticati in Italia, soprattutto considerando la semplicit\u00e0 di pratica e senza discriminazione fisica. In gestione all'associazione \u00e8 il lago, denominato Lago degli Aironi, all'interno del Parco fluviale del Po.\nSono stati edificati i nuovi impianti sportivi nei pressi dell'Istituto Comprensivo di Brusasco, comprendenti un campo da basket e uno da calcio a 5. "}
{"id": "38129", "revid": "1516566", "url": "https://it.wikipedia.org/wiki?curid=38129", "title": "Bruzolo", "text": "Bruzolo (\"Bruzeul\" in piemontese, \"B\u00ebrsoel\" in francoprovenzale e dunque \"Bruz\u00f2lo\" in italiano) \u00e8 un comune italiano di abitanti della citt\u00e0 metropolitana di Torino in Piemonte, noto nei libri di storia per il Trattato di Bruzolo firmato presso il castello nel 1610.\nGeografia fisica.\nIl comune di Bruzolo si trova in bassa Val di Susa e il suo capoluogo \u00e8 collocato in sinistra idrografica della Dora Riparia, fiume che ne costituisce il confine meridionale, mentre la sommit\u00e0 dei monti il confine settentrionale, come gi\u00e0 indicava il documento di affidamento del feudo ai Bertrandi nel 1227, riferendosi ai confini parrocchiali. Il territorio si suddivide in diverse grandi parti: una zona di fondovalle (detta Piano o Pramollo), una conoide alluvionale su cui sorge il paese che \u00e8 utilizzata per circa due terzi per abitazioni e attivit\u00e0 agricole, mentre il restante terzo \u00e8 occupato dal Rio Pissaglio con una larga fascia per eventuali straripamenti e infine una zona di montagna.\nStoria.\nNel Castello di Bruzolo venne firmato il 25 aprile 1610 il Trattato di Bruzolo tra gli emissari di Enrico IV re di Francia, Claude de Bullion e Fran\u00e7ois de Bonne de Lesdigui\u00e8res, e Carlo Emanuele I duca di Savoia.\nSimboli.\nLo stemma comunale riporta le figure di un'aquila e di un agnello che arde fra le fiamme. Secondo alcuni, fanno probabilmente riferimento ai simboli dei due santi patroni del paese, san Giovanni Evangelista e san Giovanni Battista (entrambi raffigurati sulla pala d'altare della chiesa parrocchiale), oppure, per quanto riguarda l'aquila, omaggio al simbolo araldico dei Conti Grosso di Bruzolo, feudatari del castello del paese dal 1544 al 1797. L'agnello \u00e8 adagiato su paglia che arde, riferimento tradizionalmente attribuito al nome del paese, che richiamerebbe una terra bruciata dal sole. Secondo altri, l'agnello sarebbe il paese sottoposto al giogo del potere feudale ma non vinto.\nMonumenti e luoghi d'interesse.\nBruzolo un tempo era composto dalla somma di pi\u00f9 borgate autonome e cascine agricole e nel corso del Novecento ha visto un punto di unione ideale e geografico nel Municipio, costruito al centro dei vari abitati. Sparse per il paese ed ora inframmezzate ai nuclei di nuova costruzione si trovano quindi antiche testimonianze della Bruzolo che fu. Antichi nuclei abitati sono, nell'ordine dal basso verso l'alto, in Via dei Mille alla Maffiodenza, Frazione S. Rocco, Cascina Mollardera, zona del Prevostale, Borgo Abbadia, zona Favro, zona dei Castagneti. Qui, sfruttando l'energia idraulica dei salti d'acqua derivati dal Rio Pissaglio, sono sorti in tempi diversi alcuni mulini (ne permangono due con ruote in ferro ancora installate) e l'antica fucina di Bruzolo, oltre a una segheria nella zona detta \"ressia\", una pesta della canapa, un frantoio delle noci, ormai scomparsi.\nCastello.\nPrincipale monumento del paese \u00e8 il Castello di Bruzolo, che con l'ampio ricetto (ora noto come \"cortile del Castello\"), \u00e8 attualmente fra i pi\u00f9 grandi manieri conservati in Valle di Susa. Si trova nella parte bassa del pendio. Nel 2015 \u00e8 stato acquisito al demanio dello Stato per la sua eccezionale importanza storica e artistica.\nIl Prevostale.\nSi tratta di un borgo ormai quasi del tutto scomparso, del quale rimangono alcune case intorno a un cortile rustico (forse un'antica \"grangia\") e alcuni muri nell'area del Centro Polivalente del paese (via Silvio Pognant). Aveva la funzione di punto tappa lungo la Via Francigena della media Valle di Susa. Era propriet\u00e0 dei canonici della Prevostura dell'Ospizio del Moncenisio, attestata sin dal 1200 e da numerosi documenti che nel XIII e XIV secolo ne tracciano la frequentazione anche con i locali feudatari, la famiglia Bertrandi.\nFucina.\nNella zona alta vi \u00e8 anche la Fucina di Bruzolo, documentata come la pi\u00f9 antica del Piemonte, risalente almeno al XIII secolo. Essa, acquistata dalla Famiglia Olivero insieme al Castello nel 1797, \u00e8 negli anni '90 del 2000 stata acquisita al patrimonio del Comune di Bruzolo ed \u00e8 in corso di restauro.\nCampanile e chiesa parrocchiale.\nInfine, degno di nota \u00e8 il campanile della parrocchiale. Risale all'anno 1000 e presenta caratteristiche costruttive simili a quelli di altre strutture la cui commissione pare sia dovuta agli antenati Adelaide di Susa od ai suoi discendenti. Terminati i restauri nel 2015, le facciate del campanile hanno rivelato decorazioni geometriche di colore rosso presso gli archetti marcapiano romanici, secondo un modulo formale presente anche nelle decorazioni esterne della cattedrale di San Giusto di Susa.\nLa chiesa parrocchiale \u00e8 stata invece completamente ricostruita a navata unica con cappella laterale nel 1724. A quell'epoca soprattutto in facciata doveva presentare un aspetto barocco notevolmente diverso dall'attuale, con un nartece porticato probabilmente fornito di loggia al piano superiore; ne restano testimoni le tamponature ancora visibili nei muri interni dell'ingresso. Conserva una cappella laterale interamente affrescata da un artista minore nel Settecento.\nLa successiva costruzione in tempi diversi delle due navate minori (in quella verso Nord addirittura traforando la base del millenario campanile) ha snaturato il progetto originario. Recentemente la chiesa parrocchiale \u00e8 stata sottoposta a un completo ciclo di restauro grazie al contributo di popolazione ed enti locali.\nVia Francigena.\nPer Bruzolo passa il tracciato della Via Francigena, ramo del Moncenisio, proveniente da Bussoleno e successivamente dirigentesi verso San Didero e Borgone Susa.\nMonumento funebre di Ermelino Matarazzo.\nLungo la S.S. 25 del Moncenisio si trova il monumento funebre eretto dalla famiglia in memoria di Ermelino Matarazzo, industriale sudamericano, morto a trentasette anni nel 1920 per un incidente stradale in questo luogo. Per ricordarlo venne costruito con una donazione della famiglia anche l'asilo del paese, a lui dedicato.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bruzolo sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nIl comune di Bruzolo fa parte della Comunit\u00e0 Montana Valle Susa e Val Sangone."}
{"id": "38130", "revid": "322321", "url": "https://it.wikipedia.org/wiki?curid=38130", "title": "Buriasco", "text": "Buriasco (\"Buriasch\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Si trova a circa 30\u00a0chilometri a sud-ovest da Torino ed \u00e8 vicino a Pinerolo.\nStoria.\nBuriasco era uno dei territori che a partire dalla fine del XIII secolo si trovavano sotto il dominio del ramo collaterale dei Savoia-Acaia, che controllavano Ivrea, Chieri, Pinerolo, Fossano e Savigliano. Nel 1356 Giacomo d'Acaia impose un pedaggio ai mercanti che attraversavano Chieri e Testona per dirigersi verso la via Francigena della Valle di Susa, con l'obiettivo di costruire una via alternativa che passasse per il pinerolese verso il Delfinato e la Francia, attraverso la Val Chisone e il valico del Monginevro. Amedeo VI il Conte Verde reag\u00ec occupando Buriasco e Frossasco nell'inverno 1356-1357.\nSociet\u00e0.\nStranieri.\nSecondo i dati Istat al 31 dicembre 2017, i cittadini stranieri residenti a Buriasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38131", "revid": "1516566", "url": "https://it.wikipedia.org/wiki?curid=38131", "title": "Burolo", "text": "Burolo (\"Burel\" o \"Bureul\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, nelle vicinanze di Ivrea.\nStoria.\nSimboli.\nLo stemma e il gonfalone del comune di Burolo sono stati concessi con decreto del presidente della Repubblica del 22 luglio 1982.\nMonumenti e luoghi d'interesse.\nVia Francigena.\nIl territorio comunale \u00e8 inserito sul percorso della Via Francigena, variante canavesana, che si dirige successivamente verso Bollengo\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Burolo sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1882 e il 1933 il comune fu servito dalla tranvia Ivrea-Santhi\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38132", "revid": "848247", "url": "https://it.wikipedia.org/wiki?curid=38132", "title": "Busano", "text": "Busano (\"Busan\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, nella zona del Canavese.\nStoria.\nFino al 1948 Busano \u00e8 stato frazione del comune di Rivara.&lt;br&gt;\nNel 1960, la sede del vecchio comune, \u00e8 crollata, causando la perdita di numerosi documenti.\nSimboli.\nLo stemma e il gonfalone del comune di Busano sono stati concessi con decreto del presidente della Repubblica del 18 ottobre 1955.\nMonumenti e luoghi d'interesse.\nNel 1019 venne fondato un importante monastero benedettino femminile, voluto da Emerico, signore di Barbania, Corio, Busano e Rocca. La prima badessa fu Libania (\u20201064), figlia del signore del luogo, successivamente beatificata. Durante il XIV secolo il territorio venne inglobato nel feudo dei conti Valperga, ramo di Rivara, mentre entr\u00f2 successivamente a far parte della giurisdizione del Marchesato del Monferrato. Nel 1631, anno del trattato di Cherasco, il comune pass\u00f2 definitivamente sotto i duchi di Savoia.\nIl monastero era circondato da fossato e ponte levatoio di cui si scorgono ancora i resti, dalla piazza della chiesa, sulla facciata della torre, che era l'ingresso alla parte fortificata ed al ricetto. L'antico orologio della torre, con contrappesi e pendolo in pietra, \u00e8 stato sostituito negli anni sessanta con un meccanismo moderno.\nSono presenti sul territorio tre chiese: \nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Busano sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38133", "revid": "1516566", "url": "https://it.wikipedia.org/wiki?curid=38133", "title": "Bussoleno", "text": "Bussoleno (\"Bussolin\" in piemontese e in francese, \"Busoulin\" in francoprovenzale) \u00e8 un comune italiano di abitanti, nella zona ovest di Torino, in Piemonte, situato in val di Susa, cresciuto nel Medioevo grazie ai commerci della via Francigena proveniente dal Moncenisio, nell'et\u00e0 moderna grazie alle ferriere e al deposito ferroviario della linea Torino-Modane.\nOrigini del nome.\n\"Bussolin\" in piemontese significa biancospino. Raramente nei testi in italiano Bussolino, mentre in latino \u00e8 \"Buxolinum Secusiensium\". L'italianizzazione \"Bussoleno\", con la \"e\", deriva dalla pronuncia francese secondo cui i nomi che finiscono con \"-in\" vengono pronunciati /e\u014b/.\nStoria.\nMedioevo.\nLa storia di Bussoleno comincia all'inizio del Medioevo, e si intreccia con quella delle famiglie nobili della valle: i Giusti, i Ferrandi, i Bartolomei, gli Aprili, i Pascali, i Barberi, i signori di Bardonesca, i Calvi d'Avigliana, i Rotari, gli Aschieri e altre. Del periodo medievale si riscontrano molti elementi all'interno della citt\u00e0. Esempio ne sono la casaforte Allais alle spalle della Chiesa, la casa Aschieri, l'Antica Osteria della Croce bianca o Casa Amprimo, che si trovano nell'antico borgo storico. Quest'ultima in particolare, attigua alla porta di Francia, era la principale osteria del paese all'interno delle mura. Fu frequentata da nobili casati, come dimostrano i numerosi stemmi nobiliari posti sull'ingresso della casa stessa.\nEt\u00e0 moderna.\nPer tutto il periodo che parte dall'anno mille alla seconda met\u00e0 del XIX secolo il paese crebbe gradatamente grazie ai commerci e all'ospitalit\u00e0 lungo la Via Francigena, che aveva nel paese un importante punto di passaggio del fiume Dora Riparia. Il paese rimase di dimensioni contenute al borgo fortificato fino a quando il governo piemontese non decise di farci passare la ferrovia, prima diretta solo a Susa e poi diretta in Francia, attraverso il Traforo ferroviario del Frejus. La posizione dell'abitato, all'intersezione delle due linee, ne fece la Stazione di Bussoleno importante per il traffico ferroviario. Il paese crebbe, da questo momento in poi, di pari passo con la stazione di Bussoleno e l'officina.\nLo sviluppo si ebbe inoltre anche con l'industria cotoniera e dell'acciaio, che ne fece un polo tessile per molto tempo. Verso la fine del XX secolo la situazione cambi\u00f2, e con i grandi tagli effettuati nelle ferrovie (eliminazione del Deposito locomotive di Bussoleno) e con la crisi del tessile il paese perse molto del suo peso, e la chiusura delle attivit\u00e0 principali ne determin\u00f2 un lento declino che dura tuttora. Ormai persa la partita ferroviaria, il paese ha tentato di rilanciarsi in attivit\u00e0 differenti, potenziando l'industria estrattiva.\nSimboli.\nLo stemma comunale \u00e8 cos\u00ec blasonato:\nOnorificenze.\nBussoleno \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:I nomi di molte vie del Comune e del centro storico sono state intitolate a partigiani caduti durante la lotta di Resistenza.\nVia Francigena.\nPer il centro storico di Bussoleno e sul ponte vecchio passa il tracciato della Via Francigena, rami del Moncenisio, e del Monginevro, provenienti da Susa e da Foresto e dirigentesi successivamente verso Bruzolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bussoleno sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nFerrovie.\nIl centro abitato dispone della Stazione di Bussoleno che \u00e8 il punto di diramazione della ferrovia Bussoleno-Susa dalla Ferrovia Torino-Modane, che \u00e8 anche un deposito ferroviario per la linea.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Dilettantistica Bussoleno 2000\" che milita nel girone H piemontese e valdostano di 2\u00aa Categoria. \u00c8 nata nel 2000.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone della quale era il capoluogo."}
{"id": "38134", "revid": "848247", "url": "https://it.wikipedia.org/wiki?curid=38134", "title": "Cafasse", "text": "Cafasse (\"Li Cafasi\" con \"s\" sorda in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nSi trova all'imbocco delle Valli di Lanzo e fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone.\nStoria.\nLe principali fonti ad aver raccolto documentazione sulla storia del paese furono il libro \"Storia Religiosa e Civile di Cafasse\" del Canonico Giuseppe Fornelli (Alzani, 1972) e, indirettamente, il dettagliato volume \"I Visconti di Baratonia: signori nelle Valli di Lanzo, Ceronda e Casternone\" dello storico Attilio Bonci (del 1978, pubblicato da Biblioteca Civica, ristampato nel 1982). Di pi\u00f9 recente uscita, il volume \"Leocaffis\" (del 2018) raccoglie e integra in maniera organica molto del materiale dei volumi precedenti con una accurata ricerca nella documentazione storica delle comunit\u00e0 vicine.\nAutore del volume \"Preistoria nelle Valli di Lanzo e zona delle Vaude\" (SASTE, 1972) l'archeologo Mario Catalano dichiar\u00f2 di aver reperito in zona prove di un primordiale insediamento gallo-romano e che gli agricoltori del posto avessero trovato \"limbes\" da costruzione romani, ma oltre a ci\u00f2 non c'\u00e8 molto materiale su cui poter approfondire, almeno fino all'anno 1000. Altro materiale ad occuparsi della preistoria di queste zone \u00e8 reperibile nel volume \"Dal ciottolo all'ascia\", dello stesso autore.\nLe origini del nucleo moderno di Cafasse risalirebbero proprio al Medioevo. I primi insediamenti cafassesi furono costituiti da piccoli nuclei rurali e cascine sorti su terreni lasciati liberi dalle acque nell'alveo dello Stura. Anche l'etimologia del nome che, secondo il Canonico Fornelli, trarrebbe origine dal termine latino \"Cafaxie\" (\"case sparse o a fasci\"), illustrerebbe quali fossero le prime attivit\u00e0. Nei volumi \"I Visconti di Baratonia\" (di Attilio Bonci) e \"Leocaffis\" (di Duilio Chiarle) si cita un diploma risalente a Corrado il Salico datato intorno all'anno 1000 e conservato presso la biblioteca storica del Comune di Balangero in cui si disponeva la cessione di un mulino a due vassalli aleramici, in cui il nome Cafasse esisteva sotto la variante \"Leocaffis\", come parte di possedimenti pi\u00f9 ampi, oggi in gran parte nel territorio dei Comuni di Mathi e Balangero. Questo sarebbe il pi\u00f9 antico documento a menzionarne il nome, sebbene non con l'accezione moderna n\u00e9 seguendo l'ipotesi del Canonico Fornelli (\u00e8 possibile che \"Cafaxie\" fosse nato come derivazione di questo nome primordiale, ma non esistono prove certe in merito). Di certo (come emerge dai documenti citati nei volumi \"Leocaffis\" e negli altri menzionati) il nucleo \u00e8 stato distrutto diverse volte (da invasori Ungari, dalla peste, da alluvioni). In una delle occasioni gli abitanti si trasferirono sulla sponda opposta dello Stura di Lanzo e fondarono un nuovo abitato, cui diedero il nome Villanova.\nLe fonti citate concordano sul fatto che nelle vicinanze, a Mathi, gi\u00e0 prima dell'anno 1000 esistesse un convento di monaci Benedettini, giunti dall'abbazia della Novalesa a seguito di scorrerie dei Saraceni. Il convento era alle dipendenze dell'abbazia di San Giusto di Susa. Il territorio di Mathi (e, di conseguenza, anche parte dell'attuale territorio cafassese) fu sottoposto alla tutela dei monaci che si protrasse fino al 1300, quando Mathi divent\u00f2 Comune autonomo, alleato degli Acaja.\nIl Canonico Fornelli ci racconta come agli inizi del XVII secolo i territori fossero ancora sottoposti al dominio di Mathi e Balangero e che, pertanto, ne seguissero le vicende storiche; su parte del territorio continuarono ad avere giurisdizione anche i signori di Baratonia e di Lanzo. Fin dal 1660 gli abitanti delle \"Cascine delle Cafasse\" (come appariva ormai il nome sui documenti) avanzarono istanza per ottenere l'autonomia da Balangero e Mathi, ma vi furono da sempre difficolt\u00e0 da parte di questi Comuni nel concederla. Soltanto nel 1767 gli abitanti riuscirono ad ottenere dal Re di Sardegna Carlo Emanuele le Regie Patenti per l'erezione in Comunit\u00e0 del Cantone di Cafasse.\nLa parrocchia di Cafasse, dedicata a san Grato Vescovo, venne istituita nel 1768, unitamente al Comune. Il vecchio edificio parrocchiale, pi\u00f9 volte rimaneggiato e ampliato, \u00e8 originario dell'inizio del XVIII secolo (probabilmente una cappella esisteva gi\u00e0 anche in periodi precedenti, secondo il Canonico Fornelli) cos\u00ec pure il campanile. Negli anni '60 del secolo scorso, dato che l'edificio religioso primordiale era insufficiente alle necessit\u00e0 del paese, si inizi\u00f2 la costruzione di una nuova chiesa di fianco a quella esistente. L'edificio venne consacrato il primo maggio del 1970 ed intitolato a San Giuseppe Lavoratore. Esiste inoltre in Borgata Paschero una cappella dedicata a sant'Antonio Abate, databile all'inizio del XVIII secolo e restaurata completamente negli anni settanta. A sud del paese, gi\u00e0 in territorio del Comune di Fiano nella borgata di San Firmino, esiste una cappella databile ai primi anni dell'Ottocento, dedicata appunto a San Firmino. Gli abitanti delle borgate sud di Cafasse hanno sempre dimostrato molta devozione per questo Santo che considerano un po' il loro patrono, nonostante il patrono ufficiale del paese sia San Grato.\nTra la fine dell'800 e l'inizio del '900 sorsero in Cafasse alcune industrie tessili e cartarie, industrie che avrebbero cambiato radicalmente l'economia di Cafasse, trasformandolo da paese agricolo in paese industriale.\nLa Cartiera De Medici e la Magnoni &amp; Tedeschi per molti anni furono le uniche grandi industrie locali ed i numerosi operai che vi lavoravano provenivano da tutti i paesi vicini. Sorsero successivamente altre piccole industrie tessili e numerose attivit\u00e0 artigianali (officine meccaniche, falegnamerie, ecc.).\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cafasse sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa locale squadra di calcio \u00e8 l\"'U.S.D. Cafasse Balangero\", con colori sociali giallo-blu, che ha militato per molti anni in Eccellenza e per qualche anno nella \"ex\" serie \"D\".&lt;/br&gt; \nAttualmente per\u00f2 milita nel campionato di prima categoria."}
{"id": "38135", "revid": "848247", "url": "https://it.wikipedia.org/wiki?curid=38135", "title": "Caluso", "text": "Caluso (\"Caluso\" in piemontese, pronuncia IPA [ka'lyz\u028a]) \u00e8 un comune italiano di abitanti della citt\u00e0 metropolitana di Torino, nell'area del Canavese.\nCaluso si compone di cinque rioni (Pescarolo, Rua, Rosario, Riva e Freta), quattro frazioni (Rodallo, Ar\u00e8, Vallo e Carolina) e tre cascinali maggiori (Molliette, Borgata Cascina Nuova e La Tavalina).\nLa particolare posizione geografica, sul versante meridionale esterno della morena che chiude l'anfiteatro morenico di Ivrea, unitamente al particolare clima della zona, favorisce la coltura e la produzione di vini quali l'Erbaluce di Caluso e il Caluso Passito; per queste ragioni la cittadina \u00e8 sede dell'Enoteca Regionale dei Vini della Provincia di Torino e dell'Istituto professionale di Stato per l'Agricoltura e l'Ambiente \"Carlo Ubertini\".\nStoria.\nCaluso fu probabilmente gi\u00e0 abitata dalle popolazioni celtiche dei Salassi, in et\u00e0 preromana. I romani ne fecero una cittadella fortificata cinta, un \"Oppidum Clausum\", ossia \"citt\u00e0 forte-chiusa\", da qui probabilmente il nome Caluso. La sua importanza strategica era presumibilmente dovuta alla posizione di controllo della strada per Eporedia (l'attuale Ivrea).\nLa battaglia di Caluso.\nIl cronista trecentesco Pietro Azario, nel suo \"De Bello Canepiciano\", narra delle guerre che allora si combatterono per il dominio del Canavese, nelle quali Caluso ebbe un'importanza determinante.\nConteso fra guelfi e ghibellini, i primi rappresentati dai Conti di San Martino ed i secondi da quelli di Biandrate, appoggiati dai Marchesi del Monferrato, Caluso venne occupata dai primi. Tuttavia i ghibellini non si rassegnarono e Giovanni II Paleologo, Marchese del Monferrato, riusc\u00ec con un'astuzia a rioccupare la cittadina dopo un assedio che ebbe alterne vicende fra le due parti. Caluso pass\u00f2 quindi sotto il dominio dei Marchesi del Monferrato che, d'accordo con i Savoia, riuscirono a mantenere il controllo, per un certo periodo, anche sulla citt\u00e0 di Ivrea. Questa guerra, culminata con la battaglia di Caluso, venne anche menzionata da Dante Alighieri nella sua \"Divina Commedia\".\nIl XVI secolo.\nNel Cinquecento Caluso fu contesa tra Francesi e Spagnoli, i quali smantellarono, neutralizzandola definitivamente, la rocca. La spuntarono infine i francesi un cui generale, Carlo I di Coss\u00e9, fece costruire il canale che attraversa il paese derivandone le acque da quelle del torrente Orco presso Castellamonte, a scopi irrigui, oltre che a favorire l'installazione di mulini ad acqua. La Pace di Cateau-Cambr\u00e9sis (1559), segn\u00f2 il passaggio di Caluso e del Piemonte al Ducato di Savoia.\nDal XVII secolo ad oggi.\nLa famiglia Valperga, feudataria per conto dei Savoia, ampli\u00f2 il parco del Palazzo signorile, che oggi \u00e8 diventato un vasto e importante giardino botanico, ricco di particolari specie arboree.\nIl 7 aprile 1944 ebbe luogo la strage di Caluso, un atto di rappresaglia compiuto dai soldati del XI Battaglione Milizia Armata ai danni di detenuti antifascisti, con 15 persone fucilate.\nCaluso fece parte, dal 1927 fino alla fine della seconda guerra mondiale, della provincia di Aosta.\nNei pressi della stazione, lungo la ferrovia Chivasso-Ivrea-Aosta, il 10 giugno 1992 avvenne un grave incidente ferroviario.\nNel recente passato Caluso ha ospitato sedi e siti produttivi di importanti industrie multinazionali come General Electric, Olivetti, Honeywell, Bull, attualmente non pi\u00f9 attive.\nSimboli.\nLo stemma del comune di Caluso \u00e8 stato concesso con regio decreto del 16 maggio 1940.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Caluso sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nFesta dell'uva di Caluso.\nLa festa dell'uva di Caluso nasce nel 1933. Si tratta di una manifestazione nata per valorizzare la festa della vendemmia. Si svolge sempre la terza settimana del mese di Settembre. In questa festa (che porta nella settimana circa persone) si valorizza il vino accompagnandolo a feste, musiche e divertimento. I cinque rioni e le quattro frazioni si sfidano nella vincita del palio. La figura della festa dell'uva storica \u00e8 la ninfa Albaluce.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Caluso sono presenti due differenti squadre di calcio militanti nella prima categoria, il \"US Real Canavese, \"che gioca negli impianti comunali di Tonengo o Ar\u00e8 (quest'ultimo con una capienza pari a 6.000 posti), e \"USG Rodallese,\" che gioca nella frazione di Rodallo. \u00c8 inoltre presente la locale squadra femminile di calcio \"US Real Canavese F\".\nA Caluso \u00e8 molto praticato il Volley maschile, con la societ\u00e0 \"Caluso Volley\" che ha militato per diversi anni anche in serie B1; la squadra femminile di Volley \u00e8 invece la \"Calton Volley Caluso\".\nParticolarit\u00e0 di Caluso \u00e8 quella di avere anche due differenti societ\u00e0 che si occupano di ciclismo: \"Associazione Ciclistica Calusiese\" e\"Zero CO2\" (nata semplicemente come \"CO2\" nel 2006); quest'ultima si occupa principalmente di MTB, pur non disdegnando le pedalate su strada.\nHa organizzato sino al 2012 una manifestazione di MTB denominata che ha visto oltre 900 atleti ai nastri di partenza; inoltre ha organizzato due edizioni della \"6h Morenica\", gara di endurance di MTB, e tutte le edizioni della manifestazione \"Erbaluce Night Trail\", che nell'edizione 2013 ha visto oltre 250 coppie di \"runner\" ai nastri di partenza. Inoltre, in collaborazione con altre associazioni locali, \"Zero CO2\" ha partecipato all'identificazione, alla tracciatura ed alla manutenzione del \"Sentiero delle pietre bianche\", percorso che consente di conoscere le colline moreniche del territorio a piedi o in bicicletta.\nA Caluso \u00e8 presente una associazione sportiva che si occupa di skateboarding: \"Moove skateboarding;\" ha organizzato tre edizioni del \"BigSunday,\" un evento sportivo con i migliori \"vert-skater\" europei tra i quali: Giorgio Zattoni, Ivan Federico e Jesse Thomas."}
{"id": "38136", "revid": "1702319", "url": "https://it.wikipedia.org/wiki?curid=38136", "title": "Cambiano", "text": "Cambi\u00e0no (\"Cambiagn\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nTerritorio.\nIl paese \u00e8 situato ai piedi delle colline torinesi, a pochi chilometri a sud-est del capoluogo. A est e a nord confina con le frazioni Pessione, \"Fontaneto\", \"Cassano\", \"Falcettini\", \"Monza\", \"Fortemaggiore\" e \"Fasano\" sotto Chieri, pi\u00f9 una parte semi-collinare a ridosso di frazione \"San Pietro\", le localit\u00e0 \"Sauglio\", \"San Martino\", \"Benne\" di Pecetto e una parte di Pino Torinese, mentre a ovest confina con Trofarello, quindi a sud con Santena e una parte di Villastellone. Cambiano possiede anche due zone decentrate, frazione \"Madonna della Scala\" a nord, della quale una parte \u00e8 condivisa col comune di Chieri, e la localit\u00e0 \"Mosi-Mosetti\", a est del paese.\nOrigini del nome.\n\u00c8 molto probabile che il toponimo origini da \"Cambius\" (unito al suffisso \"-anus\"), quasi sicuramente un nome di persona, latinizzato da un preesistente nome celtico. La presenza di antichi romani \u00e8 attestata da alcuni reperti circostanti, risalenti all'incirca al III secolo, quando gi\u00e0 nella vicina Chieri fu confermata la presenza di una colonia. Il primo documento nel quale compare il toponimo, risulta, comunque, un atto di vendita del 959. In esso, Ugo di Levaldigi vende a Bernardo di Masio e ai suoi fratelli Ugo e Aldo alcune terre chieresi; fra di queste vi era anche Cambiano, il cui nome fu scritto nella forma plurale \"Cambianis\".\nStoria.\nNel periodo alto-medioevale, Cambiano sub\u00ec le stesse sorti del territorio a cui appartenne, ovvero la Marca di Torino, quindi dal passaggio longobardo fino al Sacro Romano Impero, quando divenne una propriet\u00e0 del vescovado torinese, poi sotto l'amministrazione del marchese tor Olderico Manfredi.\nAll'inizio dell'XI secolo, insieme ad altri comuni circostanti, fu poi collegato all'Abbazia di Nonantola in provincia di Modena, che per\u00f2 possedeva anche diversi territori in Piemonte. Nel 1034 fu quindi ceduto ai conti di Pombia, quindi a quelli di Biandrate. Successivamente, la storia del paese s'intreccia con quella della vicina Chieri (sotto dominio del principe Oddone di Savoia). Quando Federico I il Barbarossa, distrusse quest'ultima nel 1155, gli abitanti, insieme a quelli di Riva, furono tra i primi ad aiutare la sua ricostruzione. Il Barbarossa concesse il territorio al vescovo Carlo fino al 1168, fino alla destituzione dei suoi poteri da parte della Lega Lombarda.\nCambiano prest\u00f2 sudditanza a Chieri nel 1248 assicurandosi, in cambio, una buona difesa militare. Questo spiega le numerose distruzioni subite agli inizi del XIV secolo. \u00c8 molto probabile che il suo castello fu distrutto dalle armate torinesi nel 1319. Il 1345 fu teatro di scontri tra i Savoia e gli angioini, alleati coi francesi, contro il vicino Marchesato del Monferrato-Asti, con la famosa battaglia di Gamenario (ai confini con Santena), vinta da questi ultimi. Fu proprio in questo periodo, che i cambianesi si votarono ai santi Vincenzo e Anastasio, quest'ultimo gi\u00e0 protettore di un vicino monastero astigiano. Tuttavia, soltanto due anni dopo, Cambiano ed i paesi limitrofi vennero assoggettati ai Savoia-Acaja e, nel 1418, entrarono ufficialmente nel Ducato sabaudo.\nNel 1618 poi, Carlo Emanuele I di Savoia concesse il feudo al nobile piacentino \"Scotti\" (o \"Scotto\"), ma questi mor\u00ec senza eredi. Il comune venne quindi riacquistato nel 1642, dai ricchi chieresi \"Borgarelli\". Nel 1630, il paese fu colpito prima dalla peste, poi dall'invasione dei francesi; nel periodo della guerra dei trent'anni, vinta la battaglia nei pressi de \"La Rotta\" di Moncalieri-Villastellone, le truppe francesi saccheggiarono barbaramente e s'accamparono proprio a Cambiano.\nNel 1691, il paese fu poi ceduto al marchese \"Vittorio Carron di San Tommaso\", che nel 1702 lo ricedette alla contessa \"Maria Margherita Tana\", in cambio di Avigliana. Dalla contessa pass\u00f2 quindi a Giovanni Antonio \"San Martino-Provana di Parella\". Nel 1769, venne acquistato dalla famiglia \"Turinetti\", di cui si cita l'erede Brunone, un mecenate collezionista di quadri. Tuttavia, Cambiano fu nuovamente francese durante l'impero napoleonico. In questo periodo, il villaggio sub\u00ec gravissimi danni (cos\u00ec come i vicini di Santena e Villastellone) dall'esondazione del rio Tepice, piccolo affluente del Po.\nDurante il XIX secolo, Cambiano vide una fase di sviluppo e modernizzazione. Grazie ad un progetto del conte \"Manfredo Bertone di Sambuy\", venne costituita una societ\u00e0 anonima per l'istruzione primaria, basata sull'azionariato popolare. Nel 1859, la popolazione crebbe fino a 2.697 abitanti. \nSimboli.\nLo stemma comunale fu deciso in base all'araldica sabauda, come simbolo di fedelt\u00e0, attraverso un cane bianco (scelto in assonanza con Cambiano = \"canem-album\") in campo rosso (i colori sabaudi).\nSociet\u00e0.\nEvoluzione demografica.\nNegli ultimi cinquanta anni, a partire dal 1961, il comune ha raddoppiato la propria popolazione residente.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cambiano sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nAnche se l'economia tradizionale rimase agricola (un importante ruolo fu svolto dalla vendita di terreni demaniali incolti, tra il 1846-1850) durante il XX secolo si realizz\u00f2 un timido sviluppo industriale, incentrato soprattutto nel tessile, favorito sia dalla vicinanza con Chieri, che dal passaggio verso Asti-Alessandria, che permise un raggio pi\u00f9 ampio per i commerci.\nSi costitu\u00ec un buon incremento demografico del paese, sia attraverso l'immigrazione e integrazione di una consistente numero di persone provenienti dall'Italia meridionale negli anni '60, sia per l'insediamento produttivo della Fornace Carena e, nel 1982, del Centro studi e ricerche della Pininfarina. Per celebrare i 30 anni dalla fondazione del centro studi locale, la Pininfarina denomin\u00f2 \"Cambiano\" una sua \"concept car\" presentata al Salone di Ginevra nel 2012. Nel comune di Cambiano sorge il Museo Pininfarina.\nBase dell'economia locale rimane comunque l'agricoltura, che ha trovato nel pomodoro \"costoluto\" la sua produzione principale, culminando in una sagra, nata nel 1977, ogni prima domenica di settembre, Altro evento importante, nato dieci anni dopo, \u00e8 la manifestazione di artisti e pittori per strada, chiamata \"\"Cambiano come Montmartre\".\"\nInfrastrutture e trasporti.\nTra il 1881 e il 1949 il comune fu servito dalla tranvia Torino-Moncalieri-Poirino. Attualmente il comune \u00e8 collegato a Torino tramite le linee 45 e 45/ gestite da GTT e la linea SFM6 del Servizio Ferroviario di Torino, che consente il collegamento anche con la citt\u00e0 di Asti.\nAmministrazione.\nGemellaggi.\nCambiano ha realizzato due gemellaggi con due comuni avellinesi da cui proviene la maggior parte degli immigrati dal Meridione nel paese:\nSport.\nLa squadra di calcio locale \u00e8 la societ\u00e0 A.C.S.D. Cambiano, militante in Prima Categoria. \u00c8 inoltre presente l'Associazione Sportiva Dilettantistica Graitesca Riding club che fornisce lezioni di Equitazione e Salto Ostacoli."}
{"id": "38137", "revid": "1516566", "url": "https://it.wikipedia.org/wiki?curid=38137", "title": "Campiglione-Fenile", "text": "Campiglione-Fenile \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nSimboli.\nNello stemma comunale, tagliato di rosso e d'argento, sono raffigurati un leone rampante e un castello merlato, simboli araldici delle nobili famiglie che han dominato, in passato, sui comuni di Campiglione e Fenile, riuniti in un\u2019unica realt\u00e0 territoriale nel 1929.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Campiglione Fenile sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nTra il 1882 e il 1935 il comune fu servito dalla tranvia Saluzzo-Pinerolo e fra il 1885 e il 1984 da una fermata posta lungo la ferrovia Bricherasio-Barge, ora diventata pista ciclabile."}
{"id": "38138", "revid": "15756", "url": "https://it.wikipedia.org/wiki?curid=38138", "title": "Candia Canavese", "text": "Candia Canavese (\"Cangia\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\n\u00c8 situato a circa 36 chilometri a nord-est dal capoluogo piemontese.\nGeografia fisica.\nIl comune \u00e8 situato nella regione storica del Canavese, in Piemonte, a 16\u00a0km da Rivarolo Canavese, 16\u00a0km da Ivrea e 17\u00a0km da Chivasso.\nCandia, con i suoi cento tetti di cotto si adagia sulle pendici del Monte Santo Stefano, ultima propaggine collinare dell'Anfiteatro morenico di Ivrea, nel Basso Canavese.\nIl monte, alto sopra tutti i rilievi intorno, offre un panorama maestoso, da una parte aperto sulla pianura padana con le colline del Monferrato, i colli di Superga e della Maddalena sopra Torino e in fondo il Monviso nelle Alpi; verso nord, dall'altra parte, il paesaggio verde del Canavese con la Serra Morenica di Ivrea, in fondo ancora la Alpi del Mombarone e del Gran Paradiso.\n\u00c8 noto per il lago di Candia, tutelato come primo parco di interesse provinciale istituito in Italia e sede di una societ\u00e0 di canottaggio.\nStoria.\nSimboli.\nLo stemma e il gonfalone di Candia Canavese sono stati concessi con decreto del presidente della Repubblica del 22 settembre 2009.\nMonumenti e luoghi d'interesse.\nLago di Candia.\nIl lago di Candia, situato nell'ansa sud-occidentale dell'anfiteatro morenico di Ivrea, \u00e8 un bacino di origine glaciale alimentato da fonti sotterranee e con il deflusso dell'acqua garantito attraverso il Canale Traversaro. L'area, comprendente il lago vero e proprio e la zona paludosa a esso adiacente, \u00e8 tutelata sin dal 1995 come Area naturale protetta e se pur non molto estesa conserva tratti ambientali di grande interesse: intorno al lago sono presenti pi\u00f9 di 200 specie di piante di ambienti umidi, alcune delle quali rare e considerate a protezione integrale della Regione Piemonte.\n\"...Cinto dalle colline moreniche su cui sorgono gli anti borghi di Candia C.se, Mazz\u00e8 e Vische, il lago di Candia si mostra screziato di mille colori che mutano al volgere delle stagioni. Lasciatevi guidare dal canto degli Uccelli di palude...\". Questa poetica descrizione, ormai diventata il biglietto da visita del Parco, meglio non potrebbe rappresentare la vera essenza di quest'area protetta: l'avifauna. \u00c8 indubbio, infatti, che gli uccelli costituiscano l'elemento della fauna pi\u00f9 significativo e nel contempo pi\u00f9 visibile, anche con osservazioni immediate, di quell'insieme di habitat che \u00e8 l'ambiente lacustre-palustre.\nIl Parco Naturale del Lago di Candia, primo esempio italiano di Parco Provinciale, \u00e8 tra le pi\u00f9 importanti zone umide d'Italia (e non solo), perch\u00e9 ospita oltre 200 specie di uccelli (in particolare acquatici) e una ricca flora idrofila, fra cui alcune specie rarissime.\nPer queste ragioni il Parco \u00e8 stato inserito nella lista dei Biotopi della regione Piemonte ed \u00e8 stato classificato come Sito di Importanza Comunitaria ai sensi della Direttiva \"Habitat\" dell'Unione europea.\nCastelfiorito.\nIl \"castrum di Candia\" detto oggi Castelfiorito \u00e8 la ricostruzione ottocentesca dell'antico castello di Candia Canavese che un tempo dominava il borgo.\nL'antico castello fu tenuto dal 1204 al 1669 dai signori di Candia e Castiglione, della famiglia di Gotifredo da Castiglione.\nLa costruzione non appare omogenea: in parte \u00e8 con mattoni a vista, come la torre dalla merlatura ghibellina, che ha struttura simile all'antica torre del castello di Castiglione.\nLe prime notizie della costruzione del castrum di Candia si hanno in seguito agli eventi della IV crociata e dell'investitura nel 1205, da parte del Podest\u00e0 d'Ivrea, a conti e feudatari del Roero dei fratelli Enrico, Guglielmo e Giacomo de Candia e Castiglione. Fiorente centro di commerci, il castello divenne il principale possedimento dei de Candia nel Canavese.\nNella seconda met\u00e0 del XIII secolo, dopo la scomunica di Guglielmo VII del Monferrato da parte del vescovo, si apr\u00ec un periodo di libert\u00e0 comunale e di contese del territorio da parte di diversi nobili: i Raimondo di Candia, i de Candia, i Galvagno, i signori di Oria e i signori di Mazz\u00e8.\nDurante la guerra del Canavese del XIV secolo i castelli di Candia e Castiglione subirono molti danni da parte del Principe d'Acaia e vennero poi smantellati da Fabrotino da Parma.\nIl feudo fu oggetto di alcune sanguinose rivolte ferocemente represse (sia della locale popolazione, sia dei nobili francesi, tedeschi, svevi e veneziani ivi residenti), fino a perdere i propri privilegi e passare sotto l'amministrazione di governatori inviati dal marchesato del Monferrato.\nAlla fine del XVII secolo il castello pass\u00f2 alla famiglia Birago di Vische, che fece abbattere le vecchie costruzioni. Resti di mura medievali sono ancora osservabili nelle case di via Cesare Battisti e via Cavour.\nCastello di Castiglione.\nUna torre imponente e poche mura sbrecciate sono tutto quel che rimane del Castello di Castiglione, borgo e feudo che furono poi fusi con il borgo e il feudo di Candia. Il castello era costruito sulla cima di un monticello parzialmente scavato artificialmente nella retrostante collina, tale da far pensare a un primitivo tumulo funerario. Nel libro rosso del comune di Ivrea si conserva un importante atto di infeudazione del castello e del feudo di Castiglione, datato 28 febbraio 1205. Tuttavia si pensa che la prima costruzione del castello sia datata nel X-XI secolo, se non addirittura in epoche pi\u00f9 lontane. \nEbbe a subire, con il castello di Candia, molti danni durante le guerre del Canavese (XIV secolo) da parte del principe d'Acaia e, come narra l'Azario, fu smantellato, sempre con quello di Candia, per opera di Fabrotino da Parma, con comune spesa da Vercelli e Novara.\n\"...Guardando il villaggio qualche distanza dalla riva, l'oggetto che viene a dare l'occhio per primo \u00e8 un'antica torre quadrata, notevole per le sue robuste pareti ancora intatte, colla porta all'altezza di parecchi metri dal suolo, secondo la consuetudine dei tempi, onde sottrarla al pericolo d'una sorpresa. Al piede della torre si scorgono da pi\u00f9 parti a fior di terra le fondamenta dell'antico castello di cui formava il principale baluardo.\" Questa l'interessante descrizione della torre di Castiglione fatta da J.B. Delponte, Torino 1873.\nChiesa Priorato di Santo Stefano del Monte.\nLa chiesa sorge sulla sommit\u00e0 della collina di Candia, a 416 metri sul livello del mare. Non si pu\u00f2 datare con certezza la prima costruzione della chiesa, che per\u00f2, secondo alcune fonti, tradizioni e pratiche che si svolgevano un tempo in questo luogo, risalirebbe addirittura all'epoca preromana. Una particolare tradizione, che ricondurrebbe alle origini preromane del luogo, \u00e8 l'uso della chiave taumaturga contro il morso dei cani affetti dalla rabbia. I feriti, infatti, venivano condotti nella cripta della chiesa dove si applicava sulla ferita infetta questa chiave resa incandescente. Questo metodo di cicatrizzazione era sicuramente gi\u00e0 in uso nella regione sin da prima della conquista romana. Un altro indizio di antichissime pratiche rituali \u00e8 collegabile alla presenza sulla collina delle querce, un tempo circoscritte solamente nella zona della chiesa. La quercia nei culti pagani era infatti il simbolo dell'immortalit\u00e0, della vita e responsi degli oracoli si svolgevano ritualmente sotto la grande chioma.\nSuccessivamente la chiesa ebbe il ruolo fondamentale di ospitare i pellegrini che dal Nord Europa si recavano a Roma, durante l'impero romano.\nMolti storici asseriscono dell'esistenza di un priorato benedettino sul colle sin dal Mille, quasi certamente con l'intervento dell'Abbazia di Fruttuaria.\nI Canonici dell'Ospizio dei Santi Nicolao e Bernarndo di Monte Giove (San Bernardo) acquisirono la propriet\u00e0 della Chiesa di Santo Stefano con la bolla del 18 giugno 1177 emanata da Papa Alessandro III.\nSe la chiesa, sin dall'origine, era intitolata a Santo Stefano, la cripta venne dedicata alla Madonna. Essa ha ospitato ininterrottamente dai primi decenni del XV secolo sino al 1970 una statua in marmo dipinto (dimensioni 66 x 23 x 20,5\u00a0cm) raffigurante la \"Madonna col Bambino\". Si tratta di un'opera di notevolissima fattura, che colpisce lo spettatore per lo sguardo tenero di Maria e per i gesti naturalistici del Bambino, intento a mangiare dei piccoli frutti rossi (forse fragole). \u00c8 stata proposta l'attribuzione allo scultore borgognone Jean Prindall del XV secolo operante per alcuni anni in Savoia e in Piemonte. Dopo un restauro che le ha restituito la cromia del XVIII o XIX secolo, la statua \u00e8 stata messa in sicurezza nella chiesa parrocchiale di San Michele Arcangelo a Candia ed esposta in una teca di vetro sigillata. La cripta venne realizzata, sempre in epoca medievale e probabilmente a seguito del crollo dell'abside centrale. Nella sua costruzione furono impiegati materiali di reimpiego (colonne e capitelli in pietra) risalenti al periodo longobardo (VI e VII secolo). Conseguentemente si realizz\u00f2 un presbiterio rialzato e da quel momento un muro piano sostitu\u00ec il fondale absidale concavo della navata centrale.\nPer quanto concerne il restante apparato decorativo, si apprende dalla relazione della visita pastorale dei monsignor Ottavio Asinari che numerosi affreschi furono eseguiti tra il XVI e il XVII secolo. Una seicentesca danza macabra, ormai quasi completamente illeggibile, era posta sul fianco sinistro della chiesa. All'interno, in cattivo stato di conservazione, troviamo, un \"Ciclo della Passione\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Candia Canavese sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nProduzioni agroalimentari.\nNel territorio di Candia viene prodotto il vino Erbaluce.\nInfrastrutture e trasporti.\nA Candia Canavese esiste una stazione ferroviaria sulla linea Chivasso-Aosta posta alle porte del paese."}
{"id": "38140", "revid": "1516566", "url": "https://it.wikipedia.org/wiki?curid=38140", "title": "Canischio", "text": "Canischio (\"Canis-cio\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\n\u00c8 il paese dominante la valle del Gallenca, il fiume che costeggia la cittadina ed \u00e8 sovrastato dal monte Soglio e dalla Cima Mares. \nGeografia fisica.\nIl suolo \u00e8 antichissimo: si \u00e8 formato insieme alle Alpi circa 65 milioni di anni fa ed \u00e8 caratterizzato da rocce metamorfiche aventi una struttura particolare che le rende facilmente sezionabili in lastre. Questa loro caratteristica ne ha sempre permesso nel corso del tempo l'uso per pavimentazioni o coperture di tetti in lose.\nLa valle del torrente Gallenca, invece \u00e8 la testimonianza evidente di una frattura della crosta terrestre, la faglia del Canavese, nella quale si scontrano due zolle tettoniche in movimento.\nNella parte superiore della valle del Gallenca si trova il territorio di Canischio. Il capoluogo \u00e8 l'abitato Mezzavilla, sede comunale, stretto attorno al campanile romanico della parrocchia. Altri nuclei sono: Riapetto, Ferrero, Forest, Fogliasso, Sombeila, Braida ed altre case sono disseminate su tutto il territorio.\nStoria.\nIl nome pare abbia origine da un eremita di nome \"Cane\", che all'inizio dell'anno 800 abitava in quei luoghi. Presso il castello della Sala trov\u00f2 rifugio negli ultimi anni di vita la marchesa Adelaide di Susa, che provvide anche a realizzare un acquedotto, alcuni importanti edifici civili e religiosi e di cui si favoleggia da 900 anni sia ancora nascosto il tesoro e partecip\u00f2 alla vita religiosa del santuario benedettino di Belmonte, ancor oggi attivo a 10\u00a0km da Canischio.\nAi primi del 1900 il paese contava 1550 abitanti, aveva una banca ed una miniera d'oro (ancora visitabile) di propriet\u00e0 di una societ\u00e0 inglese che provvedeva al suo sfruttamento.\nMolti suoi concittadini emigrarono nei primi del '900 verso la Francia e gli Stati Uniti d'America dove fondarono comunit\u00e0 coese di forte identit\u00e0.\nOggi lo spopolamento montano ha ridotto gli abitanti a 277 persone, che triplicano nei mesi estivi per effetto del turismo legato alle seconde case.\nSimboli.\nLo stemma e il gonfalone del comune di Canischio sono stati concessi con decreto del presidente della Repubblica del 31 maggio 1999.\nMonumenti e luoghi di interesse.\nArte della Valle Gallenca.\nNella valle del torrente Gallenca, affluente dell'Orco, in due piccoli centri, Prascorsano e Canischio, vengono segnalati alcuni maestri minori, preziosi per farci conoscere il substrato culturale ed artistico di questi luoghi appartati, che, in quanto tali, ci hanno conservato fedelmente la temperie culturale dell'Alto Canavese, nel '400 e agli inizi del '500, in un periodo \"di ripresa di quota della pittura piemontese, con Macrino d'Alba, Martino Spanzotti, Defendente Ferrari, Gerolamo Giovenone\" (A. Cavallari Murat).\nNel Quattrocento, in Canavese, \u00e8 ancora ampiamente presente il linguaggio figurativo che si suole definire \"gotico internazionale\", che aveva come propria area di circolazione ogni sede signorile e ogni pieve o luogo di culto, dalla valle del Brennero alle sorgenti del Po. Giacomo Jaquerio ne fu, in Piemonte, il maggiore esponente e campione, ma ci furono anche vari epigoni, che disseminarono opere che solo in questi ultimi tempi la critica ha incominciato a studiare. La \"non altissima levatura degli affreschi della met\u00e0 del secolo XV\" e la dispersione in numerose sedi di non grande prestigio, come potevano essere le chiese dei piccoli centri o sparse nelle campagne, sono due cause concomitanti, secondo il Cavallari Murat, per spiegare la pigrizia della ricerca archivistica in Canavese. Per cui, ora, ci si deve accontentare di ribattezzare gli artisti con uno pseudonimo di comodo, tratto dal soggetto e dal luogo delle loro opere.\nPartendo dalla Piazza di Canischio dopo pochi minuti si trova in localit\u00e0 Rua di Sotto, la cappella campestre di San Grato, architettonicamente molto semplice, con un piccolo portichetto sorretto da colonne sulla facciata.\nNell'interno, sul fondo dell'abside e sulle pareti che si raccordano direttamente alla volta a botte (caratteristica preromanica), si svolge un ciclo di affreschi tardo quattrocenteschi, noto come opera del \"Maestro di Canischio\"\nCultura.\nFeste e sagre.\nCanischio \u00e8 famosa per i funghi, le castagne, i tomini e le trote, che si pescano lungo i torrenti Gallenca e Bruino, per le passeggiate rilassanti e per la festa del santo patrono, San Lorenzo, che si tiene nel mese di agosto e che coinvolge il paese, per tre giorni, in festeggiamenti, balli tradizionali e gare di bocce.\nAltro evento molto interessante \u00e8 la festa di San Bernardo, che si tiene presso la cappella di Mares a 1500\u00a0m s.l.m. e che vede centinaia di persone la 3\u00aa domenica di agosto fare una camminata/processione di due ore da Canischio a Cima Mares e alla cappella di San Bernardo per celebrare il Santo attraverso funzioni religiose e danze e musiche tradizionali che rispettano il folclore franco provenzale.\nAmministrazione.\nAltre informazioni amministrative.\nIl comune di Canischio faceva parte della Comunit\u00e0 Montana Alto Canavese."}
{"id": "38141", "revid": "1516566", "url": "https://it.wikipedia.org/wiki?curid=38141", "title": "Cantalupa", "text": "Cantalupa (\"Cantaluva\" in piemontese, \"Chantoloubo\" in occitano) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nSi trova nella valle del torrente Noce, nella fascia pedemontana non lontano da Pinerolo, ai piedi del monte Freidour e del massiccio dei Tre Denti.\nGeograficamente fa parte della Val Noce.\nStoria.\nNei pressi della grotta \"Ciumiera\" sono stati rinvenuti reperti archeologici risalenti all'et\u00e0 del ferro.\nIl comune di Cantalupa, soppresso nel 1928 per essere inglobato nel comune di Frossasco, venne ricostituito come comune indipendente nel 1954.\nSimboli.\nLo stemma e il gonfalone del comune di Cantalupa sono stati concessi con decreto del presidente della Repubblica del 10 febbraio 1986.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cantalupa sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nIl comune faceva parte della Comunit\u00e0 Montana Pinerolese Pedemontano."}
{"id": "38142", "revid": "848247", "url": "https://it.wikipedia.org/wiki?curid=38142", "title": "Cantoira", "text": "Cantoira (\"Cant\u00f2ira\" in piemontese, \"Tchanto\u00f9eri\" in francoprovenzale, \"Cantoire\" in francese) \u00e8 un comune italiano di abitanti della citt\u00e0 metropolitana di Torino in Piemonte, distante 48\u00a0km dal capoluogo.\nGeografia fisica.\nSi trova nelle Valli di Lanzo (pi\u00f9 precisamente nella Val grande di Lanzo).\nLa quota altimetrica passa dai circa 750 della frazione Boschietto ai 2.345 del Monte Bellavarda.\nStoria.\nIl 14 aprile 1577 fu infeudato del territorio, Filippo I d'Este.\nSimboli.\nLo stemma e il gonfalone del comune di Cantoira sono stati concessi con decreto del presidente della Repubblica del 3 maggio 2010.\nIl gonfalone municipale \u00e8 un drappo di bianco con la bordatura di rosso.\nSociet\u00e0.\nEvoluzione demografica.\nNegli ultimi cento anni, a partire dall`anno 1911, la popolazione residente si \"\u00e8 dimezzata\".\nAmministrazione.\nAltre informazioni amministrative.\nIl comune fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "38143", "revid": "1516566", "url": "https://it.wikipedia.org/wiki?curid=38143", "title": "Caprie", "text": "Caprie (\"Ci\u00e0vrie\" in piemontese e in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl comune di Caprie si trova nella bassa Val di Susa. Oltre al centro comunale, collocato sul fondovalle, il comune comprende l'abitato di Novaretto, anch'esso sul fondovalle e sede di una parrocchia dedicata a San Rocco. Le frazioni di Celle, Campambiardo e Peroldrado sono invece situate a mezzacosta in sinistra orografica della valle. Anche Celle \u00e8 sede di una parrocchia dedicata a Santa Maria Assunta. La parrocchiale \u00e8 in stile romanico con un bel campanile e un'antica cripta di notevole interesse storico e artistico. Un'antica leggenda indica Celle come dimora del santo eremita Giovanni Vincenzo, fondatore della Sacra di San Michele.\nVia Francigena.\nPer Caprie passa la variante sinistra della Via Francigena, ramo del Moncenisio.\nOrigini del nome.\nFino al dicembre 1936 il comune era denominato \"Chiavrie\"; essendo considerato troppo simile al nome in lingua piemontese, il nome fu italianizzato dal regime fascista.\nStoria.\nSimboli.\nLo stemma e il gonfalone del comune di Caprie sono stati concessi con decreto del presidente della Repubblica del 18 febbraio 1960.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Caprie sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nCaprie faceva parte fino al 2009 della Comunit\u00e0 montana Bassa Valle di Susa e Val Cenischia, confluita in quell'anno nella Comunit\u00e0 Montana Valle Susa e Val Sangone, anch'essa in seguito soppressa assieme alle altre comunit\u00e0 montane del Piemonte."}
{"id": "38144", "revid": "848247", "url": "https://it.wikipedia.org/wiki?curid=38144", "title": "Caravino", "text": "Caravino (\"Caravin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \nGeografia fisica.\nIl paese \u00e8 adagiato tra le colline del Canavese eporediese orientale, confinando a ovest con Strambino ed Ivrea, a est con Cossano Canavese e Settimo Rottaro, a sud con Vestign\u00e8 e Borgomasino, a nord con Azeglio e Albiano d'Ivrea. Non \u00e8 attraversato da nessun fiume; solo il piccolo Naviglio di Ivrea scorre 2\u00a0km verso ovest, mentre la Dora Baltea a circa 6\u00a0km pi\u00f9 a ovest.\nStoria.\nSono stati ritrovati resti romani del III secolo. Il suo toponimo potrebbe derivare dal termine \"cavrinum\", ovvero \"caprino\", indicando la locale pastorizia ovina; oppure da \"quadratum\", essendo al centro geografico degli allora poteri tra le marche di Ivrea, Torino e la diocesi di Vercelli. Ultima ipotesi, da \"carra - vinum\", un'antica unit\u00e0 di misura torinese per immagazzinare delle grandi quantit\u00e0 vino, corrispondente a 493,069 litri.\nIl toponimo comparve ufficialmente dall'XI secolo, come feudo eporediese dei conti Masino-Valperga, che si definirono sia discendenti diretti di Arduino, che fu a capo della tutta la Marca d'Ivrea, sia dei Conti di Pombia, gi\u00e0 padroni di Borgomasino. Inoltre, fu proprio a partire dall'XI secolo che i benedettini portarono qui culto di San Giacomo, divenuto poi il patrono del paese, di cui si attesta anche la chiesetta in localit\u00e0 \"Carpaneto\", poi affrescata dal pittore Giacomino da Ivrea (del 1465), dipendente dalla Cella di Vestign\u00e8 e dall'Abbazia di Fruttuaria di San Benigno Canavese. Il prestigio del borgo al di sotto del Castello segu\u00ec le stesse sorti di quest'ultimo, almeno fino alla prima met\u00e0 del XIV secolo, allorquando i Valperga non riuscirono pi\u00f9 a contrastare l'espansione del monferrino Facino Cane, che saccheggi\u00f2 barbaramente il paese e altri comuni limitrofi nell'estate del 1397.\nA quest'ultimo succedettero i francesi del XV secolo che, con la Pace di Cateau-Cambr\u00e9sis del 1559, s'imparentarono con i Savoia attraverso la dinastia del Genevese, prima con Madama Cristina, poi con discendente, la reggente Maria Giovanna Nemours (1670 circa). Quest'ultima utilizz\u00f2 il Castello sia come residenza sia come controllo centrale del Ducato. \u00c8 di quest'epoca il triste momento della peste del 1630-1632.\nMasino.\nSuccessivamente, il borgo di Caravino continu\u00f2 a seguire le stesse sorti dell'agglomerato urbano della pi\u00f9 alta frazione Masino, creatasi intorno all'omonimo castello. Tutto ci\u00f2 fino ad accorparsi addirittura con esso nel 1929, altres\u00ec insieme al vicino paese di Cossano Canavese, a creare un unico Comune di Masino. Il toponimo potrebbe essersi originato da un ipotetico prediale \"Maxini\", ma potrebbe derivare anche dal dialettale \"maisin\" (= palude, avvallamento, per via degli acquitrini dovuti al passaggio della Dora Baltea), o \"meisin\" (= \"terra di mezzo\", come \u00e8 avvenuto per il toponimo parco del Meisino tra Torino e San Mauro Torinese).&lt;br&gt;\nNe \u00e8 la prova l'antica origine del toponimo vicino paese di Borgomasino, a circa 8\u00a0km, e sede dell'altro castello, nella formazione di una vera e propria antica contea territoriale di Masino, che si estende fin oltre la collina Tagliaferro, quando le estreme prealpi del Canavese eporediese toccano la piatta Pianura Padana.\nSia Cossano Canavese che localit\u00e0 Masino, comprendente l'omonimo Castello, furono nuovamente separati amministrativamente nel 1949, quando quest'ultima divenne soltanto una frazione del comune autonomo di Caravino.\nSimboli.\nLo stemma e il gonfalone del comune di Caravino sono stati concessi con decreto del presidente della Repubblica del 19 luglio 1986.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Caravino erano 40, la comunit\u00e0 pi\u00f9 rappresentata era quella rumena con 22 cittadini residenti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "38145", "revid": "3115", "url": "https://it.wikipedia.org/wiki?curid=38145", "title": "Carema", "text": "Carema (\"Carema\" in piemontese, \"Car\u00e9ma\" in arpitano sopradialettale, \"Ca\u00e8ima\" in patois valdostano orientale, \"Car\u00eame\" in francese, \"Kwarusunh\" in T\u00f6itschu) \u00e8 un comune italiano di abitanti della citt\u00e0 metropolitana di Torino in Piemonte, al confine con la Valle d'Aosta.\nOrigini del nome.\nDa Carema, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Il toponimo Carema deriverebbe infatti dall'espressione latina \"ad quadragesimum lapidem ab Augusta Praetoria\" (it. \"a quaranta miglia da Aosta\"), denotando un'origine del paese posteriore alla fondazione di Aosta da parte dei romani. Tale ipotesi \u00e8 riscontrabile anche nel toponimo in francese\u00a0\"Car\u00eame\", che \u00e8 lo stesso termine in uso per indicare la Quaresima, e che si riferisce quindi al numero 40. \nUn'altra ipotesi \u00e8 che l'origine del nome sia \"Caremam\", cio\u00e8 \"dogana\".\nStoria.\nIl centro storico.\nNella conca morenica, segnata da una imponente serie di terrazzamenti strappati alla montagna e coltivati a vite, si erge il vecchio borgo di origine medievale, con le sue viuzze, le case in pietra addossate tra loro. I pergolati sorretti, per ampia parte, dalle tipiche colonne di pietra e mattoni, imbiancate con la calce, denominate in lingua piemontese \"Pilun\", costituiscono l'aspetto pi\u00f9 caratteristico del paesaggio. Vi si produce un vino di grande sostanza e tradizione denominato appunto Carema.\nProposta di aggregazione alla Valle d'Aosta.\nIl 18 e 19 marzo 2007 nel Comune si era tenuto un referendum a norma dell'articolo 132, comma II della Costituzione, che proponeva il distacco del Comune dalla regione Piemonte per aggregarlo alla regione Valle d'Aosta. Il 76,18% dei votanti hanno approvato la proposta, che per\u00f2, udito il parere dei due Consigli regionali interessati, non ha portato al cambiamento dei confini regionali.\nA favore di chi sosteneva la tesi dell'unificazione alla Valle d'Aosta c'\u00e8 la circostanza che un tempo Carema era una dipendenza del Ducato di Aosta, tant'\u00e8 che lo storico valdostano Jean-Baptiste de Tillier inserisce i Carstrusson, o Castruchon, antichi signori di Carema (o \"Caresme\" o \"Caremme\", in lingua francese antica per Jean-Baptiste de Tillier) tra le famiglie nobili valdostane nella sua opera \"Nobiliaire du Duch\u00e9 d'Aoste\", adducendo come ragione di ci\u00f2 proprio questa circostanza.\nSimboli.\nLo stemma del comune di Carema \u00e8 stato concesso con regio decreto del 7 settembre 1933.\nMonumenti e luoghi d'interesse.\nLungo le viuzze e sulle minuscole piazze si trovano diverse fontane in pietra. La pi\u00f9 caratteristica \u00e8 quella di via Basilia, fatta costruire dai conti Challant-Madruzzo in omaggio ai Duchi di Savoia nel 1571: la stele in granito posta in punta alla vasca \u00e8 ornata con stemmi araldici dei Savoia e dei Re di Francia.\nTra le vestigia di sapore altomedievale va ricordata, all'angolo con via Bottero, la \"Grand Maison\", o \"Gran Masun\", una \"casaforte\" che doveva avere in origine funzioni difensive. Sulle sue robuste pareti in pietra si aprono piccole finestre con inferriate, incorniciate da rustici architravi e piedritti; si notano sulla facciata resti di stemmi araldici.\nCon funzione difensiva anche la \"Torre degli Ugoni\".\nSegna da lontano il profilo del paesaggio la torre campanaria, alta 60 metri, costruita tra il 1760 ed il 1769.\nAgli estremi della conca che fa da sfondo al paese sono poste, quasi in funzione di sentinelle, due edifici votivi cari alla devozione popolare: sulla sinistra la piccola \"cappella di Siei\", e sulla destra, sopra uno spuntone di roccia, la seicentesca \"cappella di San Rocco\".\nSopra uno sperone roccioso in frazione Airale si abbarbicano ancora i ruderi del Castello di Castruzzone, castello che nel 1357 Amedeo VI ricevette come feudo perpetuo dal Vescovo di Ivrea, insieme a Carema.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Carema sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nEconomia.\nProdotti tipici.\nIn comune di Carema si produce l'omonimo vino DOC, a partire da uve del vitigno nebbiolo."}
{"id": "38146", "revid": "2215742", "url": "https://it.wikipedia.org/wiki?curid=38146", "title": "Carignano", "text": "Carignano (\"Carignan\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. Si trova a circa 20\u00a0km a sud di Torino.\n\u00c8 uno dei comuni piemontesi pi\u00f9 antichi e ricchi di testimonianze storiche. \u00c8 stato uno dei comuni pi\u00f9 importanti di fine Ottocento grazie al lanificio Bona, che ha trascinato l'economia della citt\u00e0 per un lungo decennio.\nGeografia fisica.\nCarignano \u00e8 un comune periferico-provinciale di Torino. Si trova sulla sponda sinistra del fiume Po, all'ingresso sud della metropoli torinese. Si tratta di uno dei comuni piemontesi pi\u00f9 vicini al corso del fiume e storicamente pi\u00f9 dipendenti da esso.\nFino al primo Novecento fu uno dei comuni piemontesi pi\u00f9 importanti, poi fu trascinato in un lungo declino economico e demografico dal fallimento dello storico lanificio Bona, cui il paese si era legato come \"one company town\".\nStoria.\nProtostoria.\nCome testimoniato dai reperti archeologici del \"Garet\u00ecn\", un isolotto sul Po a valle del ponte per Carmagnola, il tratto di fiume compreso fra i due ponti di Carignano era attraversato almeno gi\u00e0 nel Neolitico (asce di pietra verde piemontesi erano scambiate dalla Bretagna all'Ungheria).\nCon ogni probabilit\u00e0, a partire dall'et\u00e0 del bronzo (famosa l'ascia di bronzo \"tipo Cressier\" da Carignano), si era introdotta la navigazione del fiume e diversi punti lungo il suo corso si erano sviluppati nei millenni sia come porti che come guadi per gli scambi commerciali.\nNella posizione dove oggi sorge il ponte per Racconigi fra Lombriasco e Carmagnola (nei pressi di Casalgrasso), \u00e8 stata trovata una spada votiva del IX secolo a.C., di un tipo attestato nella valle del Reno, probabilmente a protezione di un altro porto-guado. A partire dall'VIII secolo a.C. \u00e8 invece documentata la presenza di comunit\u00e0 etrusche alloctone, dedite al commercio transalpino.\nEt\u00e0 romana.\nIn et\u00e0 augustea, a partire dal 49 a.C., si era compiuta la colonizzazione della pianura a monte di Torino, un territorio che Roma aveva fino ad allora semplicemente attraversato, senza penetrarlo, sfruttando una strada preesistente che collegava gli abitati protostorici di Carmagnola e Cavour, attraverso un guado sul Po presso l'attuale Carignano.\nSempre in et\u00e0 augustea veniva costruita una seconda strada romana per collegare Torino a Carmagnola, passando con ogni probabilit\u00e0 anche questa volta per Carignano e guadando il Po nello stesso punto o presso Casalgrasso. Intorno al quadrivio dovettero sorgere vari insediamenti, testimoniati da reperti archeologici come tombe romane, vasellame, tratti di selciato ed armi.\nCon il consolato di Gaio Vibio Pansa (43 a.C.) si fonda il \"Forum Vibi Caburrum\" a capo della XI Regione Augustea, la Transpadana, confinante con la IX Regione Taurinense sui corsi del Po e del Chisola.\nLe Pievi romaniche.\nLa cristianizzazione dell'area, attribuita nell'agiografia ufficiale a San Dalmazzo (III secolo), avviene senz'altro lungo le direttrici appena citate.\nLe pievi romaniche che si contano sul territorio sono almeno tre, oggi tutte ricadenti nel territorio comunale di Carignano: Madonna degli Olmi, San Remigio e San Vito.\nLa loro collocazione su un'unica traiettoria, che segue per cinque chilometri il tracciato della strada moderna, con uno scostamento verso il fiume di due-trecento metri, ricalca fedelmente la via romana di Pollenzo e testimonia una certa dispersione degli abitati.\nNessuna delle pievi \u00e8 databile con la bench\u00e9 minima precisione, anche se vi sono motivi per ritenere che, magari ricostruite in seguito, possano essere presenti gi\u00e0 prima della dominazione longobarda.\nResti longobardi e carolingi.\nDel periodo longobardo (568-774) si sono ritrovate due necropoli e due nuclei sepolcrali nobiliari presso Carignano.\nLa necropoli minore (senza nome) si trova a circa 700 metri da Carignano sulla strada per Castagnole Piemonte, la principale presso la \"pieve di San Vito\" (tetti Br\u00fcss o localit\u00e0 Boatera). Entrambe sono annesse a piccoli nuclei \"costituiti in materiali leggeri e deperibili\" e ancora riconoscibili.\nI nuclei sepolcrali nobiliari sono stati ritrovati presso le \"pievi di San Remigio\" (localit\u00e0 Vald\u00f2c) e di San Vito (sempre tetti Br\u00fcss).\nQuest'ultimo, a soli 250 metri dalla necropoli di cui si \u00e8 detto, \u00e8 probabilmente di origine pi\u00f9 antica e riutilizzato dalla classe dirigente longobarda; queste sepolture sembrano infatti costituire un esempio di continuit\u00e0 d'uso di un'area funeraria di et\u00e0 romana e poi tardo antica, piuttosto raro in Piemonte. Si tratterebbe quindi del cimitero dei membri della nuova classe dirigente militare e politica sovrappostasi ai proprietari romani.\nIn epoca carolingia l'area passa sotto il Marchesato di Saluzzo e sono documentate tre \"curtes\" (borghi) non ancora murate, intorno alle relative chiese: San Remigio, San Martino (ampliamento della pieve di San Vito) e San Giovanni, nel frattempo costituito. Ma gli sconvolgimenti maggiori, qui come altrove in Piemonte, saranno dovuti all'incastellamento della fine del primo millennio.\nIl borgo murato di Carignano.\nIl primo borgo di Carignano \u00e8 costituito all'incrocio delle due strade romane, con uno sviluppo sbilanciato verso sud, ad includere la \"curs\" di San Giovanni ed escludendo quella di San Remigio. La \"villa di Carignano\" \u00e8 testimoniata gi\u00e0 nel 1064 in un documento in cui la marchesa di Saluzzo, Adelaide di Savoia, assegna a Santa Maria di Pinerolo \"tre mansi insieme col porto\". Nel 1159 l'imperatore Federico I Barbarossa assegna la \u201ccorte di Carnano\u201d al vescovo di Torino.\nDel castello si conservano i muri perimetrali in corrispondenza della strada antica del porto, circa 150 metri pi\u00f9 a nord dell'attuale. Il porto natante o traghetto \"era formato da due barche accostate o da una sola, grande, sulle quali veniva costruito un impalcato con una baracca. L'ancoraggio era effettuato tramite un pilotto di legno piantato al centro del corso del fiume, al quale era legata una corda collegata alle baracche del porto. Una barca sussidiaria, pi\u00f9 piccola, veniva posta a met\u00e0 del tiro di corda\u201d [museo civico G.Rodolfo di Carignano].\nNel Duecento sorge un conflitto sul passaggio di Carignano fra il conte Tommaso di Savoia, alleato con i comuni di Carmagnola e Asti, e i marchesi di Romagnano, alleati con Torino, Testona e Pinerolo. Questi ultimi fanno costruire la torre ed il fortilizio, oggi detti \u201cdel Po morto\u201d a difesa di un ponte in legno (poco pi\u00f9 a sud del porto) che si impegnano a costruire con Carmagnola e Asti, dopo alterne vicende. Il ponte sfrutta un isolotto al centro del fiume ed \u00e8 levatoio nel ramo verso Villastellone, perch\u00e9 potessero passare le barche che dal Fortepasso in quel di Carmagnola trasportavano a Torino il sale che, portato da Finale, era ammassato nei magazzini di Fortepasso. L'accordo prevede che il borgo non possa superare \u201ci 500 fuochi\u201d, ma dopo 50 anni \u00e8 rotto per il forte impulso dato ai commerci dal nuovo ponte e si dispone l'ampliamento delle mura, spostando l'asse nord-sud e le relative porte ad ovest di un isolato e l'asse ovest-est ancora a sud di un isolato.\nOltre alla porta di Po, aperta pochi anni prima per il nuovo ponte, si costruiscono cos\u00ec le porte poi dette del Rivellino (ovest), dei Meinardi (nord) e del Mercato (sud). Si insediano nuove case nobiliari, di cui rimane una via porticata sulla piazza San Giovanni, il monastero di Santa Chiara abbandona l'ubicazione fuori le mura nel sobborgo di San Remigio e si insedia sul sito di \u201ccerte case dei Provana\u201d presso la porta dei Meinardi dove viene costruita la chiesa tra il Trecento e Quattrocento.\nIl borgo murato di Carmagnola.\nProbabilmente dal guado di Carignano, poi porto natante e ponte in legno, la strada romana costeggia verso sud il terrazzo del Po e se ne stacca solo all'altezza dell'attuale Salsasio, puntando a Pollenzo, ipotesi confermata dalla comune direzione delle strade di Salsasio e Sommariva, che oggi deviano entrambe verso l'ingresso nord di Carmagnola, dove era il borgo Moneta. Anche l'altra via, pi\u00f9 antica, che guadava il Po a Casalgrasso aggirava le basse del torrente Meletta, paludose e malsane, dove sarebbe sorta Carmagnola.\nL'incastellamento avrebbe portato gli abitanti della zona a ritirarsi in una piccola altura fra le paludi, l'attuale isolato di Gardezzana (forse da \u201cguardia sana\u201d), da sempre isolato centrale della citt\u00e0. Rimanevano una prima cerchia di borghi, Viurso, San Giovanni e Moneta, abbattuti dai francesi nel 1640 per far posto a una cerchia di fortificazioni alla moderna, pi\u00f9 solide della cittadella a quattro punte costruita intorno al 1550. I borghi di San Bernardo e San Michele, affacciati sul Po sono successivi, derivando dalla migrazione degli abitanti di Viurso.\nL'abbazia di Casanova.\nL'abbazia sorge ad 8\u00a0km da Carmagnola sulla strada per Poirino. La sua collocazione esterna alle citt\u00e0 e la scelta di localizzarla presso un poggio al centro della pianura, ne fa un elemento paesaggistico autonomo e ben individuabile, con un controllo radiale sul sistema delle Grange. Venne fondata nel 1137 dai Marchesi di Saluzzo e fu denominata Santa Maria di Casanova.\nMoltissime furono le donazioni che i Marchesi di Saluzzo fecero a favore dell'abbazia, fra le prime i terreni circoscritti dai torrenti Stellone e Venesma e la strada che da Carmagnola giungeva al castello Tegerone (ormai cascina ai confini con Poirino).\nLa strutturazione agricola del territorio.\nI nuclei esterni sorti nei secoli XI-XIV hanno un impianto di carattere signorile e priorit\u00e0 difensive: al centro, castello o casa forte con aggregazioni rurali ad essi addossate; perimetralmente, un fosso difensivo. Sono questi gli elementi che caratterizzano la Gorra, il Brillante e la Ca' (o Ch\u00e0), anche se quest'ultima ha riportato alla luce reperti che fanno pensare addirittura ad un'origine romana.\nMenzione a parte meritano il Castello della Loggia, che sar\u00e0 della famiglia Galli, munito a partire dal 1396 dai Provana di Carignano per concessione dei principi d'Acaja, e il Fortepasso, con struttura e funzione spiccatamente commerciale, usato come deposito di sale, di cui si \u00e8 detto a proposito del ponte di Carignano.\nMarginale rispetto al territorio attuale del Po \u00e8 infine la Rotta, presso la confluenza del Banna nel Po, oggi tagliata dal passaggio dell'autostrada.\nIn epoca non lontana, le chiese al servizio dei centri abitati sviluppatisi nella campagna, avevano ancora qualifica di \"cappelline\", con un sacerdote a fissa dimora. Al Brillante e alla Gorra, tali chiese occupano una posizione interna adiacente al castello.\nInsediamenti simili si ritrovano anche nelle zone del Sabbione, di Borgo Cornalese e Castelreinero.\nLa rete idrica che serve il territorio carignanese \u00e8 costituita da due canali artificiali pi\u00f9 antichi e principali, ad andamento quasi parallelo: l'Oitana e il Vuotasacco, che prendono le acque dal torrente Lemina e le versano nel Po. L'Oitana ha un percorso pi\u00f9 diretto, dal Lemina a San Remigio, dove sbocca nel Po alimentando il fosso presidiale delle mura settentrionali di Carignano. Un piccolo canale urbano derivato dall'Oitana serviva gi\u00e0 nel 1333 i molini che il principe d'Acaja possedeva, presso la Porta dei Meinardi. Il Vuotasacco ha un percorso pi\u00f9 tortuoso e lambisce a Carignano a sud presso San Martino e seguendo le mura ad est su un terrazzo intermedio del Po, fino a confluire nell'Oitana.\nPi\u00f9 tardi la bealera Vittona alimenter\u00e0 il canale dei Molini, che raggiunge il fosso meridionale della citt\u00e0 e finisce nel Vuotasacco. Tra il 1455 e il 1457 venne scavata la bealera Pancalera, derivante le sue acque sempre dal Lemina, ma molto pi\u00f9 a monte delle due precedenti, quasi in territorio di Pinerolo, passante per Pancalieri e contribuente sia del Vuotasacco che dell'Oitana. Casi di insediamenti sviluppatisi all'incrocio tra rete viaria e rete idrica sono ravvisabili nella borgata Balbo, nei Tetti Peretti, e nei Tetti Pautassi. Il Vuotasacco ha favorito lo sviluppo dell'insediamento rurale-signorile del Brillante, di Sesseno, Giumiengo e parte di Tetti Ruffino. Sulla sponda destra il canale principale, probabilmente coevo del primo borgo murato di Carmagnola, che doveva risanare, devia le acque del Meletta fino allo Stellone, alimentando la Gorra e Tetti Faule.\nLa paleo-industria.\nLa coltivazione della canapa a Carmagnola risale almeno al 1235, testimonianza fornita dagli archivi storici del comune. La sua commercializzazione avveniva sotto una tettoia appositamente costruita, (ora sede dei Vigili del Fuoco e dei Vigili Urbani) al mercato di Carmagnola ogni mercoled\u00ec, come dimostra una proibizione del marchese Ludovico di Saluzzo di arrestare i debitori privati dalla sera di marted\u00ec a tutto il giorno di mercato.\nLa coltivazione del \u201cGigante di Carmagnola\u201d, il seme della canapa considerato come il pi\u00f9 pregiato, avveniva sulla sponda destra del Po e faceva capo al Borgo di San Bernardo. Le campagne limitrofe vennero divise in due regioni per distinguere i vari cascinali e terreni sparsi. I confini di queste zone, sotto la giurisdizione della parrocchia di San Bernardo, vennero definiti in base ai sentieri o ai numerosi fossi presenti.\nL'efficienza della coltivazione di questo seme era garantita dalla conduzione familiare della lavorazione. Compito quasi esclusivo delle donne era la filatura, mentre gli uomini provvedevano alla pettinatura, commettitura e smagliatura.\nIl compito tipico dei ragazzi consisteva nel girare la ruota per dare origine alle corde. I ragazzi erano detti vir\u00f6r da vir\u00e9 ossia girare, mentre l'area su cui si sviluppava l'attivit\u00e0 delle corde, prezioso bene privato della famiglia, era detto sant\u00e9 (sentiero), striscia di terreno quasi sempre all'ombra di alberi e lungo il quale si intrecciavano e si snodavano le lunghe corde.\nDai censimenti all'inizio del Settecento risultano impegnati nella lavorazione della canapa, per la fabbricazione delle corde, solo 14 nuclei familiari per un totale di 76 persone. Nel 1821 le famiglie cordaie sono 33 e impiegano 150 persone, nel 1862 gli addetti assommano a 259 e nel 1928 si contano addirittura 87 famiglie cordaie.\nMa la lavorazione della canapa da parte dei cosiddetti cordari forn\u00ec l'occasione della nascita della vita di comunit\u00e0. I cordari infatti fondarono, nel 1886, una Societ\u00e0 Operaia di Mutuo Soccorso con lo scopo di prestare mutuo soccorso ed assistenza provvedendo, inoltre, al rispetto dei diritti e dei doveri forniti dalle leggi dello Stato. La societ\u00e0 venne sciolta nel 1936. Nel 1975 la \u201clegge Cossiga\u201d contro gli stupefacenti, condann\u00f2 la scomparsa delle coltivazioni della canapa in Italia.\nIl completamento degli insediamenti rurali.\nNel corso del Cinque-Seicento la struttura agricola di cui si \u00e8 detto, \u00e8 completata da una fitta rete di insediamenti rurali. Composte di un corpo principale esposto a sud, integrato da tettoie sussidiarie sugli altri lati al margine dell'aia, si dispongono tenendo conto dell'orientamento su un reticolo stradale formato dalle dorsali medievali e da vicoli ad esse perpendicolari per la penetrazione ai diversi ingressi delle propriet\u00e0.\nNelle frazioni difficilmente si possono individuare nuclei centrali generatori: il termine \u201ctetti\u201d usato in gran parte di essi e accompagnato da un nome di famiglia fa pensare alla proliferazione di una cellula famigliare originaria e non ad un impianto pianificato. La chiesa e il forno che costituiscono i servizi pi\u00f9 antichi di queste comunit\u00e0 appaiono in pianta come ritagliati nel tessuto ordinario delle cellule da cui in planimetria non si differenziano, sul margine della strada centrale.\nRaramente questi servizi si staccano dal contesto come nel caso di Campagnino, la cui chiesa si \u00e8 venuta a creare sulla base di un pilone votivo. La struttura edilizia \u00e8 diversa in base alle epoche e in base agli insediamenti, ma un esempio base \u00e8 composto da un fabbricato principale rivolto verso sud, con un volume di due piani fuori terra a manica semplice. Su un'estremit\u00e0 dell'edificio hanno posto la stalla e il sovrastante fienile. Sull'altra sono presenti a piano terra la cucina con un piccolo retro pi\u00f9 basso destinato a crut\u00ecn e al primo piano le camere da letto, cui si accedeva da una scala sulla facciata della casa; sovente il granaio era nel sottotetto.\nI primi tagli del Po.\nRisalgono al Seicento le testimonianze pi\u00f9 antiche di opere idrauliche sul Po, coinvolgendo con tagli ed inalveamenti anche nomi eccellenti come quelli dei Vitozzi e dei Castellamonte.\nNon rimangono tracce nel fiume, pi\u00f9 volte rimodellato naturalmente e artificialmente, n\u00e9 disegni, ma solo citazioni di toponimi coinvolti, spesso anch'essi cancellati.\nLe trasformazioni urbane\nCon il Cinquecento e l'avvento dell'artiglieria le mura all'antica, strette ed alte, devono essere fortificate o rimpiazzate da terrapieni e complessi di difesa \"a prova di bomba\".\nA Carmagnola, avamposto del Marchesato di Saluzzo, si prova a fare della Gardezzana una cittadella a quattro punte, senza citt\u00e0 da difendere (il borgo murato \u00e8 compreso nella cittadella, a riprova della sua modestia) e con i tre borghi esterni, di Viurso, San Giovanni e Moneta, a ridosso. A met\u00e0 Seicento, come gi\u00e0 accennato, data la vulnerabilit\u00e0 della soluzione, le fortificazioni sono ampliate a spese dei borghi.\nA Carignano, invece, viene eretto un semplice terrapieno a ridosso delle mura trecentesche, sono abbattute le mura antiche e sono muniti gli angoli di origlioni.\nLa semplicit\u00e0 della soluzione consente uno sviluppo urbanistico pi\u00f9 libero.\nSi ampliano e si creano sedi conventuali e si costruiscono edifici sacri, occupando vecchie aree residenziali con uno spostamento della popolazione verso i sobborghi.\nSi crea la nuova parrocchiale di San Giovanni, abbattendo la vecchia chiesa entro le mura, si sviluppa il monastero delle Clarisse di San Giuseppe come filiazione di quello di Santa Chiara verso la met\u00e0 del Seicento.\nLa Chiesa del Suffragio o della Misericordia (Battuti Neri), fondata per voto della comunit\u00e0 e solo in un secondo momento affidata alla confraternita, pu\u00f2 insediarsi sul sito dell'antica cortina muraria ad occidente del concentrico presso la zona della porta del Rivellino e il mulino delle Ripe.\nL'edificio si sostituisce a due case acquistate dal comune ai margini del concentrico dove vi \u00e8 l'interramento dell'antico fossato ed \u00e8 delimitata verso settentrione e verso occidente dal \u201ccanale dei Mulini\u201d.\nLa confraternita dello Spirito Santo (Battuti Bianchi) giunge alla sua definitiva collocazione dopo una serie di spostamenti dalla periferia verso il centro, spostamenti che portarono alla crisi di una delle pi\u00f9 antiche confraternite.\nIl pi\u00f9 antico Monastero di Sant'Agostino fondato nel 1476 era fuori dalla porta del Mercato.\nFuori le mura Santa Maria Maddalena, gi\u00e0 sorgente presso il sito dell'attuale cappella della Madonna di Loreto; San Martino di Allodio (oggi Cascina San Martino), di cui sussiste l'abside romanica di San Vito.\nSanta Maria di Pogliano, scomparsa, era ubicata, secondo diversi documenti, lungo le fortificazioni vicino al Po.\nLa rivisitazione settecentesca del patrimonio rurale.\nNel Settecento lo sfruttamento agricolo del fertile territorio padano a monte di Torino \u00e8 decisamente completato e si tende non tanto all'espansione, ma alla trasformazione dell'esistente, con grandi opere pubbliche di rettifica di strade e fiumi, la realizzazione di architetture auliche entro il tessuto urbano e l'inserimento di strutture ad alto e medio livello architettonico anche negli abitati isolati: l'esempio pi\u00f9 alto \u00e8 la Cantalupa.\nSorti peggiori hanno subito villa Carpeneto presso La Loggia e la cascina Gabbia, che ha anche subito modifiche strutturali, pur senza cancellare del tutto l'opera settecentesca nel meraviglioso arredo interno e negli affreschi delle porte e degli scuri intagliati e dipinti.\nL'autonomia dei cascinali isolati determina l'assunzione delle strutture collettive proprie delle frazioni. La cappella con il campaniletto che fa parte del complesso di molti cascinali, la cascina dotata di campanella per richiedere soccorso, il forno che non poteva mancare in ogni cascinale.\nNel corso del Seicento e del Settecento si moltiplicano gli esempi di cappelle aggregate a cascinali o ville: Sesseno, Rivarolo, la Ca', Cantalupa.\nPer la maggior parte delle frazioni presenti nel territorio di Carignano le chiese appaiono o sostitutive di un'abitazione precedente, o inserite nel modulo tipico della cellula rurale: Tetti Peretti, Tetti Pautasso, Ceretto.\nAlle biforcazioni delle vie disposte a raggiera attorno agli abitati si incontrano croci, piloni e cappelle: degne di nota San Rocco (al bivio tra le strade di Castagnole e Piobesi, da non confondersi con la Pieve di San Rocco, conservata nell'abside di San Martino), San Grato (alla biforcazione delle strade di Pancalieri e Saluzzo).\nLa cappella del Pilone Virle, sorta nel 1882 al posto di un antico pilone, ricalca ancora questa sistemazione rituale.\nArchitetture religiose\nDue fenomeni tipici dell'epoca barocca sono la rimodellazione e la riqualificazione di alcuni importanti spazi pubblici urbani, in concomitanza con il sorgere di edifici ecclesiastici di particolare rilievo.\nPer nuove cospicue imprese edilizie si deve attendere la realizzazione della cappella del Valinotto (1738-39), dell'Ospizio di Carit\u00e0 (1744-49) e della nuova Parrocchiale di San Giovanni (1756-1764). Il sorgere di tali edifici caratterizza la fisionomia della scena urbana esprimendo in modo emblematico la vitalit\u00e0 sociale ed economica della Carignano di pieno Settecento, ancora lontana dal declino cui sar\u00e0 condannata a partire dal secondo Ottocento.\nInfrastrutture.\nNel corso del Settecento, probabilmente a causa delle perturbazioni prodotte dai tagli, il Po distrugge l'antica strada romana nel tratto a nord di Carignano, aprendo un nuovo e terrificante meandro fra San Remigio a Madonna degli Olmi.\nNel frattempo la strada di Torino ha subito una deviazione di tracciato anche presso il Sangone, dove di due ponti, per Carignano e per Pinerolo, \u00e8 rimasto solo il secondo, quello del Nichelino.\nLa strada di Carignano (sul sedime dell'attuale corso Roma in Borgo San Paolo di Moncalieri) continua a servire il mercato di Moncalieri, ma per la direzione di Torino diviene conveniente una scorciatoia, passante per una cascina detta della Loggia, intorno alla quale sorger\u00e0 col tempo l'abitato omonimo.\nMentre continuano le opere di sistemazione del fiume a \u201cdifesa\u201d dell'abitato e della campagna e le opere idrauliche di irrigazione, si delinea nella seconda met\u00e0 del Settecento un ampio sistema di nuovi tracciati stradali o di rettifiche degli esistenti, in funzione di una nuova efficienza dei collegamenti a livello sovra-comunale.\nAttorno al 1760 si definisce il sistema dei pi\u00f9 importanti tracciati stradali con la nuova strada da Torino per Carignano e Racconigi (ponte sul Po a Casalgrasso) e con la strada da Carignano a Vinovo.\nLa politica delle opere stradali, promossa dall'amministrazione sabauda in questo periodo, e integrata su scala minore da iniziative locali, \u00e8 per cos\u00ec dire ratificata e proseguita dal governo napoleonico che promuove la costruzione del nuovo ponte tra Carignano e Carmagnola, terminata nel 1813, con un taglio da San Martino a Salsasio, su un tracciato inedito e inconsapevolmente quasi ricalcante il passaggio paleolitico di cui si \u00e8 detto. Il ponte, sempre in legno e pi\u00f9 volte rifatto fino all'ultimo dopoguerra, sostituisce quello di Carignano, distrutto dagli austriaci in ritirata nel giugno del 1800.\nI tagli settecenteschi del Po.\nNel 1764 venne eseguito l'inalveamento del Po dal Comune di Carmagnola.\nSecondo il Casalis, le continue esondazioni del fiume in questo tratto avevano reso indefiniti i confini amministrativi tra i comuni di Carmagnola e Carignano generando conflitti tra le due comunit\u00e0 oltre notevoli danni alle colture.\nCon il concorso delle Regie Finanze e del comuni di Carignano e Lombriasco vennero operati 7 tagli.\nI tagli che si diedero in linea retta da una parte e dall'altra dell'alveo erano larghi dai 30 ai 15 metri. Il restringimento finale consentiva di utilizzare la forza dell'acqua per incavare il nuovo alveo del fiume che alla fine raggiunse i 123 metri di larghezza.\nMa nonostante le opere dirette dall'ing. Boldrini, in breve tempo le sponde iniziarono a cedere lasciando spazio al fiume di riprendere il suo originario andamento meandriforme.\nL'unico tratto intatto ancora oggi dell'inalveamento del Po \u00e8 quello a difesa del ponte di Lombriasco.\nL'industrializzazione.\nNella prima met\u00e0 dell'Ottocento il territorio del fiume \u00e8 quasi totalmente assorbito dagli sforzi, rivelatisi vani, di rettificarlo e renderlo navigabile per imbarcazioni di media stazza.\nNon \u00e8 questa la sede per entrare nel dibattito storiografico, ma \u00e8 importante notare come siano i trasporti la variabile fondamentale negli avvenimenti a partire da questo momento: il fiume, gi\u00e0 navigato con grandi difficolt\u00e0 da millenni, con quattro porti natanti in funzione da secoli (Carignano, Campagnino, Carmagnola e Casalgrasso-Racconigi), subisce con l'avvento della ferrovia un improvviso crollo di interesse, che da spasmodico diventa quasi nullo dopo il 1850.\nCon la ferrovia saltano tutti i progetti di potenziamento della navigazione fluviale e si assiste ad un ribaltamento del punto di vista delle comunit\u00e0 locali sul territorio.\nIl mito del progresso, l'euforia dello sviluppo, l'esaltazione della macchina, la spettacolarizzazione del consumo domineranno il secolo e mezzo a venire, non solo nelle politiche di gestione del territorio, ma nello stesso immaginario dei suoi abitanti e nel loro atteggiamento verso le risorse naturali.\nCarignano \u00e8 esclusa dal passaggio della ferrovia per Savona, che ha invece una stazione importante in Carmagnola e attraversa il Po solo a Moncalieri, toccando Villastellone e Trofarello. In breve Carmagnola supera Carignano in popolazione e sono forti le proteste di una citt\u00e0 carica di storia che si vede condannata al declino per l'emigrazione dei suoi abitanti. Solo nel 1881 verr\u00e0 realizzata la tranvia a scartamento ridotto per Torino e Saluzzo, che rimase il principale collegamento fino al secondo dopoguerra, nonostante i tentativi fatti dalle amministrazioni comunali del primo Novecento per assicurare al proprio territorio il raddoppio del primo tratto della Torino-Savona, che era per\u00f2 a questo punto tecnicamente improponibile. Nel 1889 si costruisce in muratura il ponte per Villastellone, per facilitare l'accesso alla stazione pi\u00f9 vicina. Il ponte \u00e8 costruito nella stessa posizione dell'antico ponte in legno per Chieri, sostituito per tutto l'Ottocento dal porto natante, a fronte dell'alternativa del nuovo ponte di Carmagnola.\nLa zona del Po Piccolo adiacente all'abitato aveva nel Seicento la denominazione di Po Morto, con riferimento all'alveo da tempo abbandonato dal fiume. La prima sistemazione dell'area che i vecchi chiamano ancora il Pasc, cio\u00e8 la zona incolta di pascolo comune, fu attuata intorno al 1820 con il piantamento di un viale di platani, di cui sussiste un maestoso esemplare. Quest'idea rifletteva la sistemazione ad allee care all'urbanistica del periodo napoleonico e della Restaurazione, quali si andavano realizzando a Torino lungo il perimetro degli antichi bastioni. L'allea dei platani realizzata sulla stretta e lunga lingua di terreno compresa tra i due canali Po Piccolo e Vuotasacco, valorizzasse in senso paesaggistico per il pubblico passaggio una sistemazione idrologica, con criterio affine a quello che aveva ispirato Torino tra il Po e il Canale Michelotti.\nIl Lanificio Bona.\nL'installazione del lanificio Bona all'interno di Carignano costituisce l'unica duratura iniziativa industriale capace di incidere profondamente sull'economia locale. Le conseguenze di questo nuovo impianto si recepiscono in tutti i settori, da quello immobiliare a quello infrastrutturale.\nAlle soglie del nuovo secolo Carignano \u00e8 una piccolissima \"one company town\", che ai rischi della specializzazione eccessiva unisce la fragilit\u00e0 delle piccole dimensioni: il destino \u00e8 segnato.\nCirca un sesto dell'abitato, ormai ridotto all'osso, \u00e8 occupato dal monastero di Santa Chiara, di cui si \u00e8 detto pi\u00f9 volte, nel sestiere di nord-ovest, fra la porta dei Meinardi e quella del Rivellino.\nAnche l'istituto delle clarisse versa in condizioni finanziarie critiche.\nPassato in mano all'amministrazione comunale, l'immobile \u00e8 venduto come area industriale.\nDopo gli esperimenti falliti dei fratelli Lazzaroni e dei Colono Borgnana, finalmente i Bona riescono a farne un lanificio, abbattendo dapprima gli edifici del convento, poi la chiesa, infine anche il campanile.\nIl prepotente inserimento dell'opificio nella citt\u00e0 si manifesta nel blocco sempre pi\u00f9 integrato e caratterizzato dei volumi edilizi. Se l'alta ciminiera eretta sul fronte nord si impone come segno dominante sulle preesistenze conventuali e sull'intero paesaggio cittadino, l'avanzamento del prospetto settentrionale, realizzato verso il 1900 sul tratto ancora scoperto del canale dei Molini, sospinge la presenza della fabbrica a ridosso del percorso d'ingresso della citt\u00e0.\nSul fronte settentrionale e occidentale si possono notare delle ristrutturazioni con elementi di tradizione antonelliana, effettuati verso il 1890. ai primi del Novecento risale la costruzione di \"shed\" a copertura del canale. Nel 1906 viene sostituita la chiesa lanfranchiana con il reparto tintorie. Nel 1920 viene creata la palazzina degli uffici e il portale neobarocco. Nel 1926 verr\u00e0 terminata la costruzione di un'altra manica dell'edificio, ma tali interventi non avranno fine fino agli anni cinquanta.\nL'insediamento dell'industria aveva creato oltre al problema del riassetto dell'area da essa occupata, quello della ricerca di abitazione per le maestranze: ha cos\u00ec origine, dettata dall'esigenza di alloggiare proprietari, dirigenti e manodopera, una progressiva trasformazione di una parte della citt\u00e0. I proprietari e soci dello stabilimento Lorenzo Valerio Bona, Lorenzo Delleani, Federico Maggia, adattano vecchi palazzi signorili per la propria residenza: Palazzo Provana del Sabbione, Palazzo Rasino, casa San Martino della Morra e di Cervere. In casa Vivalda di Castellino abit\u00f2 Carlo Bona, Gaspare Bona abit\u00f2 invece, dal 1923 e fino alla morte, in una villa suburbana con parco in via Braida, gi\u00e0 di propriet\u00e0 di Alberto Delleani.\nLa presenza dell'industria aveva mutato l'equilibrio politico locale, con l'inserimento ai posti di potere del nuovo gruppo industriale, subito contrapposto alla vecchia borghesia che aveva dominato le amministrazioni del tardo Ottocento.\nIl Lanificio Bona trover\u00e0 una sede fuori Carignano nel secondo Novecento, abbandonando progressivamente il complesso storico, e fallendo negli anni ottanta di fronte all'automazione e alla concorrenza internazionale.\nIl Novecento.\nNel 1908 si erigeva l'ala comunale in funzione di mercato coperto.\nIl regime fascista consolida il consenso negli anni trenta con la politica dei lavori pubblici: nel centro cittadino si fanno modifiche all'assetto viario, si demolisce una parte dell'Ospizio di Carit\u00e0, si sistema la piazza Otto Martiri, si costruiscono i lavatoi comunali con i bagni pubblici, si adatta il monastero di San Giuseppe a \"Casa del Balilla\".\nNel 1942, per iniziativa dell'Istituto case popolari si realizza il primo blocco di abitazioni plurifamiliari sul viale della Rimembranza.\nNel secondo dopoguerra i primi interventi effettuati sono la ricostruzione dei ponti fatti saltare il 30 aprile dai tedeschi in ritirata, la realizzazione dell'acquedotto e la rete fognaria, l'asfaltatura delle vie e la pubblica illuminazione.\nIn particolare il ponte per Villastellone \u00e8 ricostruito in calcestruzzo armato ad arcata portante ed inaugurato nel 1951.\nA ruota viene affrontata l'emergenza casa, con la realizzazione di complessi popolari, inseriti con logiche di emergenza in aree talvolta cariche di beni storici abbandonati (San Remigio) e reperti archeologici.\nL'ultimo atto del romanzo \u00e8 la gi\u00e0 citata chiusura del Lanificio Bona, con una complessa ristrutturazione in corso dal 1994, diretta dall'architetto e professore Alberto Sartoris con principi razionalisti, dall'impatto volutamente forte e dagli esiti per lo meno discutibili.\nBuona parte dell'edificio \u00e8 ancora da ristrutturare e ospiter\u00e0 secondo il progetto uno degli spazi museali pi\u00f9 grandi del Piemonte, atto anche ad accogliere mostre itineranti.\nPer il momento sono realizzati un centro civico e la parte stabile del museo intitolato all'archeologo e storico locale Giacomo Rodolfo, vissuto a cavallo del Novecento, che dedic\u00f2 la sua esistenza al recupero delle memorie della citt\u00e0, raccogliendo gran parte delle informazioni pi\u00f9 antiche sul territorio oggi a nostra disposizione.\nSimboli.\nLo stemma di Carignano \u00e8 stato riconosciuto con decreto del capo del governo dell'8 dicembre 1930. \nMonumenti e luoghi d'interesse.\nDuomo.\nNel centro storico della cittadina svetta il settecentesco Duomo barocco dedicato ai S.S. Giovanni Battista e Remigio, progettato da Benedetto Alfieri e decorato da Paolo Gaidano e sorto sul luogo dove esisteva una vecchia chiesa. Si affaccia sull'antica piazza del mercato, proprio di fronte al Palazzo Civico oggi in disuso.\nIl Duomo di Carignano rovescia alcuni degli schemi abitualmente seguiti in architettura: anzitutto la convessit\u00e0 della facciata e la visuale offerta ai visitatori, entrando dalla porta principale si possono vedere contemporaneamente tutti gli altari. L'edificio, a navata unica, conta ben sei cappelle, tre a sinistra e tre a destra del presbiterio, ed \u00e8 sovrastato da una monumentale volta anulare.\nTra le opere d'arte che ornano il Duomo vanno segnalate l'altare maggiore in marmo, eseguito da Rossi e Bottinelli, le quattro grandi statue dei Dottori della Chiesa, realizzate nel 1764 da Carlo Giuseppe Bollina e l'altorilievo rappresentante il \"Padreterno Benedicente e i Santi patroni della Citt\u00e0\", realizzato da Giovanni Battista Bernero.\nChiesa di Nostra Signora delle Grazie e Sant'Agostino.\nAll'interno l'altare di San Nicola di Bari \u00e8 opera dello scultore Pietro Somazzi.\nChiesa di San Giuseppe.\nLa chiesa di San Giuseppe \u00e8 attribuita all\u2019architetto Carlo Emanuele Lanfranchi ed \u00e8 posta in asse con Via Monte di Piet\u00e0 : conserva al suo interno interessanti stucchi, opera di autori luganesi del tardo \u2018600 e vi si accede da un elaborato portale ligneo, coevo alla chiesa.\nCappella della Visitazione o Santuario del Vallinotto.\nNella localit\u00e0 Vallinotto sulla strada verso il Pinerolese venne eretta, tra il 1738 ed il 1739, una chiesa che doveva servire come edificio di culto per i numerosi contadini che abitavano e lavoravano nelle cascine circostanti, dato che il percorso da compiere per recarsi nelle chiese del centro di Carignano era troppo lungo (circa 5\u00a0km).\nL'opera venne commissionata dal banchiere Antonio Faccio a Bernardo Antonio Vittone e fu una delle sue prime opere architettoniche. A dispetto del luogo isolato in cui si trova, non si tratta di una semplice chiesa di campagna, bens\u00ec di un vero gioiello del Barocco piemontese, con la sua caratteristica cupola a tre piani. All'interno si trovano affreschi del pittore Pier Francesco Guala.\nConfraternita dello Spirito Santo.\nPer la Confraternita nel biennio 1706-1707 lo scultore Carlo Giuseppe Plura realizz\u00f2 la \"Piet\u00e0\" con portorio e angeli.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Carignano sono , cos\u00ec suddivisi per nazionalit\u00e0, elencando per le presenze pi\u00f9 significative:\nTradizioni e folclore: Carnevale.\nIl Carnevale di Carignano \u00e8 una delle maggiori attrattive della citt\u00e0: la manifestazione \u00e8 molto sentita tra gli abitanti del paese e ogni anno nei giorni delle sfilate attrae migliaia di persone, soprattutto dai paesi adiacenti.\nSecondo la tradizione si svolgono quattro sfilate, suddivise in due domeniche pomeriggio, un sabato sera in notturna e il marted\u00ec grasso, sempre nel pomeriggio. Tutti i carri allegorici sono costruiti da abitanti del paese suddivisi in quattro borghi storici, una sorta di divisione in contrade. Il marted\u00ec grasso, al termine della sfilata, i carri vengono premiati pubblicamente da una giuria nella piazza principale della citt\u00e0.\nSolitamente le giornate delle sfilate sono momenti di divertimento e allegria in cui molti giovani, ma anche tanta gente pi\u00f9 matura, si lasciano trasportare dal clima di festa che si crea.\nI Borghi del paese ancora attivi nella creazione dei carri allegorici sono, dal Carnevale 2011, cinque:\nSpecialit\u00e0 gastronomiche.\n\"Zest\".\nNel comune piemontese vengono preparati gli \"zest\": scorze di agrumi (limone, arancia, cedro o bergamotto) glassate, caramellate e ricoperte di cioccolato fondente. Gli \"zest\" risalgono al Settecento e sono un PAT del Piemonte.\nCultura.\nBiblioteca.\nLa biblioteca civica viene fondata a partire dagli anni '60, grazie a doni di cittadini e associazioni culturali del luogo, nella ex villa Bona. Ha subito diversi cambi di sede nel corso degli anni: lascia la sua prima sede al Museo Civico per i locali storici del municipio di Piazza S. Giovanni, poi si trasferisce nel palazzo dei proprietari del lanificio Bona &amp; Delleani, infine si trasferisce al secondo piano del nuovo edificio municipale, con la ristrutturazione razionalista dell'ex lanificio.\nSport.\nCalcio.\nUna squadra chiamata Carignano Football Club disput\u00f2 nel campionato 1920-1921 l'allora campionato di massima categoria: di quella squadra faceva parte Gaetano Gallo, in seguito titolare nella . La principale squadra di calcio della citt\u00e0 esistente \u00e8 la Polisportiva Carignano A.S.D. vincitrice nella stagione 2013/14 nel girone E di Prima Categoria. Dalla Stagione 2014/15 i biancorossi sono tornati a gareggiare in Promozione (girone C piemontese).\nAtletica.\nVi \u00e8 anche una societ\u00e0 di atletica, l'Atletica Team Carignano, che nei settori giovanili \u00e8 riuscita, negli ultimi anni, a portare vari atleti ai campionati nazionali, come Mirenzi Mattia, e lanciare atleti nelle pi\u00f9 forti societ\u00e0 piemontesi."}
