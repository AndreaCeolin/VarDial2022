{"id": "37185", "revid": "322321", "url": "https://it.wikipedia.org/wiki?curid=37185", "title": "Susegana", "text": "Susegana (\"Suxegana\" in veneto) \u00e8 un comune italiano di abitanti della provincia di Treviso in Veneto. \u00c8 un paese noto per la presenza del castello dei Conti Collalto.\nGeografia fisica.\nIl territorio, di 44\u00a0km\u00b2, \u00e8 di tipo collinare a nord e pianeggiante a sud. Ad ovest il confine comunale coincide per gran parte con il letto del fiume Piave, nel tratto in cui questo esce dalle colline per allargarsi nella pianura. Nel capoluogo scorre il torrente Rujo mentre ad est il confine coincide con il torrente Crevada, che divide il territorio di Susegana da Conegliano.\nPer quanto riguarda il rischio sismico, la citt\u00e0 \u00e8 classificata nella zona 2 su 4 dall'Ordinanza PCM 3274 del 20/03/2003.\nStoria.\nPreistoria.\nI primi insediamenti risalgono all'et\u00e0 del bronzo recente e finale. A conferma di ci\u00f2 sono i ritrovamenti sulla collina di San Salvatore di manufatti come selci, punte di freccia e raschiatoi. Altri insediamenti preistorici sembrano essere stati la frazione di Collalto e localit\u00e0 Villa Jacur, entrambe sedi di ritrovamenti come cocci, selci e tracce di fondi di capanna.\nLa posizione particolarmente favorevole in prossimit\u00e0 di guadi di attraversamento del fiume Piave, oltre a facilitare la nascita di insediamenti, port\u00f2 probabilmente alla nascita di commerci nella zona vicina al fiume, da cui potrebbe derivare il toponimo \"Marcadelli\", poi trasformatosi in \"Mercadelli\" ed infine nell'attuale localit\u00e0 \"Mercatelli\".\nPeriodo romano.\nIn epoca romana il territorio fu attraversato dalla via Claudia Augusta e da un tracciato tra \"Opitergium\" (Oderzo), \"Feltria\" (Feltre) e \"Tridentum\" (Trento), che si incrociavano alla confluenza del Soligo nel Piave. Ci\u00f2 \u00e8 testimoniato anche dai resti di alcuni ponti dell'epoca in localit\u00e0 \"Sant'Anna\" e dalla passata esistenza di un guado sul Piave in localit\u00e0 \"Mercatelli\". Degli insediamenti dovevano sorgere nei pressi delle vie, come sembra provare il rinvenimento ottocentesco (localit\u00e0 \"Barco\") della scultura di un Lare, attualmente conservata presso i Musei civici di Treviso. Un'altra strada passante per il paese \u00e8 la Via Cesarea Augusta o Via Pontebbana\nDal medioevo ai giorni nostri.\nNell'Alto Medioevo nuclei longobardi si stabilirono probabilmente nella zona, a causa della sua importanza strategica. L'abbazia di Follina effettu\u00f2 opere di sistemazione del territorio, che ne accrebbero la prosperit\u00e0, fondando inoltre ospizi e ospedali per pellegrini.\nNel XII secolo venne fondato su un'altura il castello di Collalto (attestato dal 1138), dei conti di Treviso (poi conti di Collalto) di possibile origine longobarda. Di questo periodo \u00e8 la leggenda di Bianca di Collalto. Il comune di Treviso nel 1245 cedette ai conti anche la collina di San Salvatore, sulla quale venne fondato un secondo castello nel secolo successivo. Nel 1312 i conti di Treviso furono investiti del possesso dall'imperatore Arrigo VII.\nNel 1806, nell'ambito dell'occupazione napoleonica, furono istituito il comune di \"San Salvador\", che pi\u00f9 tardi mut\u00f2 la denominazione in \"comune di Susegana\". La localit\u00e0 di Susegana, scelta come sede del comune, si svilupp\u00f2 a partire da quest'epoca. Venne attraversata dalla strada tra Treviso e Conegliano (oggi SS 13 Pontebbana), che passa il Piave sul \"ponte della \"priula\"\".\nUn secondo ponte venne realizzato il ponte ferroviario per la linea Venezia-Vienna nel 1885, che favor\u00ec nel secolo seguente lo sviluppo della localit\u00e0 di \"Ponte della Priula\".\nI bombardamenti durante la prima guerra mondiale toccarono duramente il centro, con la distruzione dei due castelli e del ponte della \"priula\". Dopo la seconda guerra mondiale il paese si \u00e8 sviluppato come centro agricolo (tenuta Collalto) e quindi, a partire dagli anni sessanta, come centro industriale (lo stabilimento Zoppas, divenuto poi Zanussi e ora Electrolux, form\u00f2 molti posti di lavoro).\nSimboli.\nI simboli ufficiali del comune sono:\nLo stemma fu approvato dal Presidente della Repubblica italiana il 2 aprile 1955 ed inserito nel Registro Araldico dell'Archivio Centrale dello Stato il 13 gennaio 1956. La rappresentazione ufficiale lo descrive come: \"d'azzurro, al castello al naturale torricellato di uno, merlato alla guelfa, aperto e finestrato del campo, fondato su un colle di verde, alla fascia scaccata di nero e d'argento, attraversante. Ornamenti esteriori del Comune\".\nSi pu\u00f2 ritrovare qui l'impronta della famiglia nobiliare Collalto, rappresentata dai colori bianco e nero, a quadranti alternati.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nNel paese sono presenti una scuola materna (Beata Giuliana di Collalto), una scuola primaria (Alessandro Manzoni) e una scuola secondaria di primo grado (Daniele Manin). Le scuole primarie presenti in tutte le frazioni e nel comune stesso (Susegana, Colfosco, Ponte della Priula) e la scuola secondaria di primo grado sono unite nell'Istituto Comprensivo di Susegana.\nGeografia antropica.\nIl territorio \u00e8 un nodo di comunicazione per il traffico stradale e ferroviario in direzione Venezia-Udine, ed anche in passato ha avuto un ruolo rilevante, come testimonia la presenza di resti di infrastrutture dell'et\u00e0 romana. Nel periodo austroungarico divent\u00f2 zona di passaggio della Strada Statale 13 \"Pontebbana\" . Per il traffico ferroviario, Susegana possiede una fermata in frazione Ponte della Priula.\nSuddivisioni storiche.\nLa circoscrizione territoriale ha subito le seguenti modifiche: nel 1889 aggregazione della frazione Collalto staccata dal comune di Refrontolo (Censimento 1881: pop. res. 726).\nFrazioni.\nIl comune, oltre al capoluogo, \u00e8 costituito dalle frazioni di:\nInfrastrutture e trasporti.\nNel 1913 la localit\u00e0 Ponte della Priula divenne capolinea della tranvia Susegana-Pieve di Soligo, concessa alla Societ\u00e0 Veneta e soppressa formalmente nel 1931. Gravemente danneggiata durante la prima guerra mondiale, la stessa venne provvisoriamente trasformata in ferrovia militare e prolungata fino a Revine Lago.\nLa tranvia aveva origine nel piazzale della stazione ferroviaria, posta lungo la ferrovia Udine-Venezia e capolinea della ferrovia Montebelluna-Susegana, soppressa nel 1966.\nIl territorio comunale \u00e8 interessato da 4 strade provinciali: SP 34, SP 38, SP 45 e SP 138."}
{"id": "37186", "revid": "123207436", "url": "https://it.wikipedia.org/wiki?curid=37186", "title": "Campolongo sul Brenta", "text": "Campolongo sul Brenta (\"Canpo\u0142ongo sol Brenta\" in veneto) \u00e8 una localit\u00e0 del comune italiano di Valbrenta, in provincia di Vicenza.\nGi\u00e0 comune autonomo, il 30 gennaio 2019 si \u00e8 fuso con Cismon del Grappa, San Nazario e Valstagna per costituire l'ente attuale.\nGeografia fisica.\nIl territorio dell'ex comune di Campolongo si allargava sul versante occidentale del canale di Brenta, comprendendo sia la stretta fascia pianeggiante del fondovalle (dove si concentrano gli abitati), sia l'estesa zona montuosa che la sovrasta a ovest.\nQuest'ultima si caratterizza per la presenza di valli (valle Vallerana, val Torn\u00e0, val Dritta, valle dei Salti, val Fagar\u00e8), rimaste boscose perch\u00e9 impervie e poco produttive, alternate a cime che superano i 1000 metri di quota (monte Caina 1002 m, monte Campolongo 1142 m, colle dei Tre Confini 1232 m) caratterizzate da ampie estensioni prative e pascolive. Tra il Caina e il Campolongo si distribuiscono alcuni insediamenti legati all'alpeggio, le cosiddette \"Casare di Campolongo\" che si trovano nei pressi dell'abitato di Rubbio.\nStoria.\nAnticamente il territorio appartenne alla Federazione dei Sette Comuni, in seguito divenne comune autonomo. Nel 2018 la popolazione ha votato in maniera favorevole a un referendum per la fusione del comune di Campolongo con altre entit\u00e0 comunali della valle del Brenta.\nIn origine Campolongo sul Brenta comprendeva anche la frazione Campese, la quale venne distaccata e aggregata al comune di Bassano con il Regio decreto 24 giugno 1878, n. 4432.\nOrigini del nome.\nIl toponimo \u00e8 un composto legato evidentemente alle caratteristiche del territorio. La specifica \"sul Brenta\" alla denominazione del comune fu aggiunta con il Regio decreto 18 agosto 1867, n. 3893 per distinguere il comune da altre localit\u00e0 omonime.\nMonumenti e luoghi d'interesse.\nParrocchiale della Madonna del Carmine.\nFu eretta nel 1627 dagli abitanti del luogo, a causa dell'eccessiva distanza dalla chiesa di Oliero (alla quale, comunque, fu inizialmente sottoposta). Nel 1651 gli abitanti chiesero e ottennero che un sacerdote celebrasse la messa la quarta domenica di ogni mese. Fu elevata a parrocchiale nel 1664. Secondo un'antica prassi abolita solo nel 1953, erano i capifamiglia ad eleggere il parroco; la scelta veniva poi confermata dal priore di Campese e infine approvata dal vescovo.\nDanneggiata dai combattimenti della prima guerra mondiale, negli anni successivi \u00e8 stata restaurata e riconsacrata nel 1928. L'opera di maggior pregio qui conservata \u00e8 probabilmente il copri-fonte battesimale in legno intagliato e dipinto, eseguito nella seconda met\u00e0 del Seicento; vi compaiono il \"Peccato originale\" e il \"Battesimo di Ges\u00f9\", accanto a figure di santi e putti danzanti. Degne di nota, due statue in legno dipinto e dorato raffiguranti i santi Filippo e Giacomo minore; furono realizzate tra i secoli XVII e XVIII, probabilmente da una famiglia di artigiani locali, i Bonato detti \"Marti\". Le due pale d'altare, raffiguranti la \"Trinit\u00e0 con i santi Pietro e Paolo\" e la \"Madonna che appare ai santi Antonio e Lucia\", sono attribuite a Giulio Carpioni, allievo del Padovanino attivo alla fine del Seicento."}
{"id": "37187", "revid": "124881926", "url": "https://it.wikipedia.org/wiki?curid=37187", "title": "Tarzo", "text": "Tarzo (IPA: ; \"Tarz\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nTra i pochi lembi pianeggianti, si ricorda quella sul fondo della Vallata Trevigiana (si estende a sud dei laghi di Revine Lago, sulle cui rive sorgono Colmaggiore e Fratta) e la parte meridionale di Corbanese (dove si trova la zona industriale). Per il resto, la zona \u00e8 completamente collinare, caratterizzandosi inoltre per la presenza di valli boscose e numerosi corsi d'acqua a carattere torrentizio. Le altitudini maggiori si ravvisano nella zona orientale, verso Vittorio Veneto (Monte Piai 540 m s.l.m., le Prese 579 m).\nPer quanto riguarda i fiumi, nell'area si estendono due bacini idrografici. Il torrente Cervano, che \u00e8 il corso d'acqua pi\u00f9 rilevante, appartiene a quello del Livenza: nasce nei pressi di San Lorenzo, attraversa Corbanese e sfocia nel Monticano poco oltre Bagnolo. In quello del Piave ricadono il Lierza, che ridiscende verso il Quartier del Piave, e la Tajada, il canale che esce dai due laghi prendendo poi il nome di Soligo.\nStoria.\nPrime tracce.\nLe pi\u00f9 antiche testimonianze archeologiche, rinvenute nella zona dei laghi di Revine Lago, fanno risalire alla prima Et\u00e0 del Bronzo (II millennio a.C.) la presenza dell'uomo nella zona. A quest'epoca appartengono una spada, rinvenuta nel 1923 e conservata nel Museo Civico di Conegliano, e i materiali ceramici e litici venuti alla luce nel 1987, provenienti da un insediamento palafitticolo a Colmaggiore. Recentemente (1996) altri reperti preistorici, in selce, sono stati rinvenuti nella zona di San Giuseppe a Corbanese.\nLe popolazioni indigene, Veneti soprattutto e Celti, accolsero successivamente, durante il II secolo a.C., i Romani, ed i toponimi di Tarzo, Corbanese, Arfanta risalgono a questo periodo.\nI longobardi.\nL'arrivo dei Longobardi, nel 568, ebbe notevole importanza per la zona. Durante i duecento anni del loro dominio, i Longobardi fecero vita comune con la gente del luogo, riorganizzarono il territorio, promulgarono leggi, fondarono pievi e numerose piccole comunit\u00e0. Tra queste Tarzo e Corbanese, sedi di fortilizi ora scomparsi, Arfanta, Fratta e Colmaggiore che da allora si troveranno sempre citati insieme, testimoniando una plurisecolare unit\u00e0 del territorio comunale.\nAi Longobardi si deve anche la costituzione del Ducato di Ceneda, corrispondente all'incirca all'attuale Diocesi di Vittorio Veneto, nel quale fu compreso Tarzo.\nMonumenti e luoghi d'interesse.\nArchitetture civili.\nVilla Franceschet, Silan, Cancian.\nCollocata a sud del centro, lungo la SP 635 che attraversa il paese, \u00e8 un alto edificio a quattro piani sorto per\u00f2 su un livello inferiore rispetto alla strada. Non ha i tratti peculiari delle ville venete essendo piuttosto un semplice palazzetto residenziale impreziosito da alcune finiture in pietra e legno.\nSecondo una tradizione orale, non suffragata da documenti storici, fu costruita nel Settecento con il materiale edile recuperato dai ruderi di un antico castello. Certamente rimaneggiata negli anni successivi, si articola oggi in due volumi ben distinti: un corpo principale, con muri in sasso e, sul fronte principale (a sud), un sopralzo con una porta-finestra aperta su un poggiolo aggettante; e una seconda unit\u00e0, caratterizzata dall'intonaco bianco e conclusa da un timpano con al centro un'apertura a semicerchio.\nCasa Mondini, Mazzucco.\nOriginaria del XV secolo, fa parte di una caratteristica borgata posta subito a sud del centro, in posizione panoramica verso i colli circostanti.\nPur trattandosi di un tipico esempio di casa rurale, con stalla e \"caneva\" (\"cantina\") al piano terra e abitazione al primo piano, l'edificio \u00e8 nobilitato dalla disposizione delle aperture, sebbene la successiva costruzione di due volumi adiacenti ne abbia coperto una parte. Al piano terra si trova una loggia aperta da due archi a tutto sesto, mentre al centro del livello superiore si trova una bifora; a sinistra si colloca una monofora rettangolare, cui doveva corrisponderne un'altra sul lato opposto. Il sottotetto, infine, si caratterizza per una serie di finestrelle rettangolari, corrispondenti alla forometria del primo piano.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione, in calo rispetto ai registrati al 1\u00ba gennaio 2017. Di seguito sono riportati i gruppi pi\u00f9 consistenti:\nGeografia antropica.\nFrazioni.\nIl comune di Tarzo \u00e8 diviso in sette frazioni: Arfanta (69 ab.), Colmaggiore (233 ab.), Corbanese (1.203 ab.), Fratta (235 ab.), Nogarolo (98 ab.), Resera (123 ab.) e Tarzo stessa (1.586 ab.); altre localit\u00e0 abitate sono Costa di L\u00e0 (50 ab.), Reseretta (20 ab.) e Via Cesare Battisti (31 ab.). I dati precedenti non comprendono gli abitanti delle \"case sparse\" (889).\nParrocchie.\nArfanta (con Resera), Corbanese e Tarzo (con Fratta, Colmaggiore e Nogarolo) rappresentano anche le tre parrocchie in cui \u00e8 diviso il comune, intitolate, rispettivamente, a San Bartolomeo apostolo, ai Santi Gervasio e Protasio martiri, e alla Purificazione della Beata Vergine Maria.\nLe tre parrocchie presenti nel territorio comunale, comprese all'interno della diocesi di Vittorio Veneto, sono inserte nella Forania \"La Vallata\" e compongono, assieme alle parrocchie di San Matteo di Revine e di San Giorgio di Lago, l'unit\u00e0 pastorale \"dei Laghi\"."}
{"id": "37188", "revid": "15756", "url": "https://it.wikipedia.org/wiki?curid=37188", "title": "Carr\u00e8", "text": "Carr\u00e8 (\"Car\u00e8\" in veneto) \u00e8 un comune italiano di abitanti della provincia di Vicenza in Veneto.\nGli abitanti e i lavoratori di Carr\u00e8 sono detti \"carradiensi\".\nGeografia fisica.\nIl territorio \u00e8 in parte pianeggiante e in parte collinare e si stende a ovest delle colline delle Bregonze, qui solcate dalle Valli dei Tavani, degli Spillare, dei Tassi e dei Vaccari. Qui nasce il torrente Igna.\nQuasi tutto il territorio \u00e8 coltivato, salvo alcune modeste aree boscose tra il colle Zavagnin (m. 293) e il Rua, popolati dalla robinia, dal salice e dal frassino, mentre il carpino insieme alla robinia sono presenti a nord-est del paese.\nL'acquedotto comunale \u00e8 gestito in consorzio con Caltrano: l'acqua viene fornita dalla sorgente del Piesan, posta in territorio di quel comune, sulla riva sinistra dell'Astico, e da un pozzo sito in zona industriale.\nOrigine del nome.\nL\u2019etimologia tradizionale fa derivare il toponimo \"Caradium\" (\"Carade\" o \"Caradis\" come era chiamato il paese in passato) dal latino \"carrus\" (riferendolo a una stazione di carri, di cambio di carri).\nUn'altra interpretazione richiama il celtico \"car\", che significa pietra, sasso con riferimento all'aspetto ciottoloso del territorio di Carr\u00e8, prima che venisse bonificato dall'opera millenaria dei suoi abitanti: ne darebbero prova i sassi delle masiere costruite ai margini delle strade e utilizzati come massicciata quando le strade vennero asfaltate.\nUna terza interpretazione fa derivare il nome da \"quadrata\", appezzamenti di forma quadrangolare.\nStoria.\nEpoca antica e Medioevo.\nLe origini dell'abitato sono incerte. Il rinvenimento di tombe preromane, di bronzi, di ceramiche e di alcuni mosaici di epoca romana fa pensare a origini molto antiche.\nCarrade (Carr\u00e8) risulta in un elenco di localit\u00e0 oggetto di controversia (pergamena, placito del 12 novembre 1046 Borgo San Donnino Parma, alla presenza di Anselmo messo di Re Enrico III) ove il vescovo di Parma (Onorio II antipapa) rivendicava dei beni nel comitato Vicentino oggetto di investiture precedenti a favore di Ambrogio del fu Rodolfo Da Vivaro. (Preistoria di Onorio II antipapa di Andrea Castagnetti 2014, interpretazione Fabris Ignazio). Placiti III/1, n. 369, 1046 novembre 12, Borgo San Donnino\nIl territorio di Carr\u00e8, fin dai primi decenni del XII secolo, fu feudo della famiglia Capra (o \"Capella\"), spesso in lotta con i vicini signori di Piovene e di Thiene per il controllo della zona. I Capra mantennero questo feudo, salvo poche parentesi (sotto Ezzelino III dal 1236 al 1259 e sotto gli Scaligeri dal 1344 al 1363) fino ai tempi della Serenissima.\nAlcuni documenti ecclesiastici del 1030-38 attestano l'esistenza di un castello situato sulla collina sovrastante il paese, castello che nel 1165 venne distrutto e successivamente ricostruito; nel 1348 venne gravemente danneggiato da un violento terremoto, ma subito ricostruito.\nCarr\u00e8 fu comune rurale fin dalla II met\u00e0 del secolo XIII e, dopo la caduta degli Ezzelini, ebbe un proprio statuto, proclamato il 25 gennaio 1272 da Uberto, figlio di Caprello da Carr\u00e8, indubbiamente uno della nobile famiglia dei Capra. L'interessante documento fissava i termini del rapporto con il feudatario e dava precise norme sulla vita agricola locale.\nLo statuto citava espressamente il castello che sorgeva sul colle elevantesi a nord-est in prossimit\u00e0 del centro: era certamente antico e - fatto assai raro per l'epoca - gentilizio, di propriet\u00e0 cio\u00e8 dei Capra. Di esso, tuttavia, si sa ben poco ed \u00e8 soprattutto ignota l'epoca della sua costruzione: escluso in questo caso l'incastellamento di una chiesa, essa potrebbe risalire agli inizi del secolo XI ed essere perci\u00f2 attribuibile ad uno di quei capitani imperiali che erano scesi in Italia con Corrado II nel 1026 e vi si erano poi fermati perch\u00e9 infeudati di ricchi beni.\nIl castello rimase gentilizio anche successivamente; il Comune non vi ebbe mai giurisdizione e lo conferma il fatto che nel secolo XVI le \"vicinie\" si radunarono in luoghi diversi.\nNon \u00e8 noto quando e perch\u00e9 il castello di Carr\u00e8 sia andato in rovina, ma \u00e8 certo che ci\u00f2 accadde piuttosto tardi, presumibilmente nel secolo XVII; esso pass\u00f2 indenne il periodo delle ritorsioni padovane successive al passaggio di Vicenza in mano degli Scaligeri, nel secondo decennio del Trecento, e fu risparmiato anche dalle distruzioni messe in opera da Bartolomeo d'Alviano durante la guerra della Lega di Cambrai nel 1514. Alla fine del Cinquecento Filippo Pigafetta annotava che \"l'Astico... bagna le radici de' monti... et prima di Carr\u00e8 nella cima del quale s'alza il castello degli Conti Capra (cognominati etiandio Carradii per quella giurisditione) ... \". Visitando il luogo nei primi anni dell'Ottocento, il Macc\u00e0 affermava che \"ivi adunque esistono alcuni avanzi delle sue mura, e sono di pietre del monte di Carr\u00e8. Osservai un pezzo lungo di esse mura, il quale \u00e8 grosso piedi sei, e onice cinque\".\nNel 1337, durante la dominazione scaligera, il territorio di Carr\u00e8 fu sottoposto, sotto l'aspetto amministrativo, al Vicariato civile di Thiene e tale rimase sino alla fine del XVIII secolo.\nEt\u00e0 moderna.\nCome tutto il territorio vicentino, nel 1404 anche la comunit\u00e0 rurale di Carr\u00e9 pass\u00f2 sotto il dominio della Repubblica di Venezia. Nel 1413 una masnada di ungari, presentatasi a Carr\u00e8, ne chiese la resa; per trarre in inganno i difensori, agitavano i gonfaloni dei Carraresi e degli Scaligeri. Ma i difensori del castello tennero fede ai patti con Venezia, anche a costo di farsi trucidare; la Serenissima premi\u00f2 la fedelt\u00e0 di Carr\u00e8 levando il dazio sul sale. In seguito, per ordine di Venezia, anche il castello di Carr\u00e8, come molti altri, fu smantellato.\nNel 1623 Carr\u00e8 concluse con Chiuppano una lunga lite a causa di un feudo di 180 campi posto in localit\u00e0 Careluci, a suo tempo dato dai Capra al comune di Chiuppano; in quell'occasione i due paesi definirono gli attuali confini.\nEt\u00e0 contemporanea.\nNel 1814, durante il Regno d'Italia napoleonico, fu costituito il Comune di Carr\u00e8, insieme con Chiuppano, separando cos\u00ec i due abitati da Piovene, cui erano stati aggregati pochi anni prima. Nel 1911 dopo una dura lotta - i consiglieri di Chiuppano non frequentavano i consigli - Chiuppano diventer\u00e0 autonomo.\nDurante la prima guerra mondiale il paese venne a trovarsi a ridosso del fronte; dopo l'invasione della Valdastico del 1916 fu pi\u00f9 volte sottoposto a bombardamento e la popolazione dovette andarsene come profuga; sulle colline delle Bregonze vennero posti reticolati e scavate trincee per la difesa ad oltranza. I caduti furono numerosi.\nAnche durante il secondo conflitto mondiale si ebbero numerose vittime; oltre ai soldati caduti in terre lontane, alcuni giovanissimi partigiani persero la vita alla vigilia della liberazione: cinque fucilati dalla X MAS a Carr\u00e8 l'8 aprile e due dai tedeschi il 27 aprile 1945 ad Arsiero; altri due combattendo.\nSegu\u00ec un difficile dopoguerra con i cantieri di lavoro, la sottoccupazione, i licenziamenti, le umiliazioni subite da chi deteneva il potere. Fu proprio questa constatazione a spingere gli amministratori a promuovere nel territorio di Carr\u00e8 l'installazione di quelle fabbriche, prima la Sespi, che portarono all'autosufficienza dei posti di lavoro e alla rinascita del paese.\nCultura.\nIstruzione.\nA Carr\u00e8 vi sono una scuola dell'infanzia (privata paritaria), una scuola primaria e una secondaria di primo grado statali.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nGeografia antropica.\nOltre al capoluogo. le principali localit\u00e0 sono: Albanigo, Tavani, Rua, Campogrosso, Ronchi e le Zone Artigianali-Industriali Val d'Assa, San Lorenzo e Balestri. Numerose le case sparse e spesso situate in amena posizione sulle colline.\nAmministrazione.\nGemellaggi.\nNel 2012 il comune di Carr\u00e8 ha aderito alla lista dei comuni gemellati con la fondazione \"Citt\u00e0 della Speranza\".\nVariazioni.\nLa circoscrizione territoriale ha subito le seguenti modifiche: nel 1911 distacco della frazione di Chiuppano eretta in comune autonomo con denominazione omonima (Censimento 2011: pop. res. 2626)."}
{"id": "37189", "revid": "1543377", "url": "https://it.wikipedia.org/wiki?curid=37189", "title": "Trevignano", "text": "Trevignano (: ; \"Trevinj\u00e0n\" in veneto, : ) \u00e8 un comune italiano di abitanti della provincia di Treviso in Veneto. Si tratta di un comune sparso in quanto la sede comunale non si trova nella localit\u00e0 omonima ma nella vicina Falz\u00e8.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nDue strade provinciali percorrono l'intero territorio comunale in direzione est-ovest (SP 69 Schiavonesca) e nord-sud (SP 100 di Montebelluna). Lo statuto riconosce 4 frazioni geografiche:\nTrevignano \u00e8 posta sulla SP 69, nella parte occidentale del territorio comunale;\nFalz\u00e8 (sede comunale) si trova all'incrocio della suddetta strada con la SP 100;\nSignoressa \u00e8 contigua a Falz\u00e8, sempre sulla SP 69 in direzione est;\nMusano \u00e8 invece a sud, lungo la SP 100."}
{"id": "37191", "revid": "580197", "url": "https://it.wikipedia.org/wiki?curid=37191", "title": "Castegnero", "text": "Castegnero \u00e8 un comune italiano di abitanti della provincia di Vicenza in Veneto.\nOrigini del nome.\nUn'ipotesi attribuisce il nome Castegnero al fatto che la zona \u00e8 ricca di piante di castagno (\"castanea\"); era infatti usanza romana far derivare la denominazione di un luogo da un particolare tipo di flora o fauna tipico della zona.\nAltre ipotesi si rifanno alla terminologia militare medievale, sostenendo che l'antico toponimo \"Castegnendum\" derivi da \"Castrum nedum\", un germanismo indicante opere difensive; questa interpretazione sarebbe avvalorata da un documento del 1219, in cui compare il toponimo \"Castelniero\", e dal fatto che nella zona si trova la \"Via Castellaro\", esplicito richiamo ad una fortezza militare.\nStoria.\nEpoca antica.\nIl territorio ora occupato dal Comune di Castegnero venne abitato, nella parte collinare, da popolazioni protovenete, la cui presenza \u00e8 testimoniata da reperti rinvenuti in localit\u00e0 Castellaro. Reperti di epoca successiva, tra cui vasi, fibule ed embrici, confermano l'annessione del territorio, nel II secolo a.C., alla Repubblica romana. Del periodo \u00e8 una stele in marmo, conservata nella chiesa parrocchiale di San Giorgio, recante un'iscrizione in lingua latina dove si legge che \"Satria Procula\" dedicava la stessa alla dea Fortuna.\nMedioevo.\nCon la calata in Italia dei Longobardi e la loro dominazione, che durer\u00e0 per circa due secoli, anche Castegnero, in virt\u00f9 del fatto che si situava in un punto strategico, fu sede di un insediamento longobardo, circostanza questa che potrebbe essere in parte confermata dal titolo della Chiesa parrocchiale intitolata a San Giorgio, santo tipico del culto longobardo. Con la benefica presenza dei monaci Benedettini, a partire dalla seconda met\u00e0 dell'VIII secolo, il territorio sub\u00ec una lenta ma progressiva trasformazione: si diede avvio ad un'incisiva opera di bonifica agraria e si fondarono ospedali per i poveri e i pellegrini. In alcuni documenti del 1431 e del 1443 si ricorda l'esistenza a Castegnero di un Ospedale dedicato a San Michele.\n\u00c8 probabile che nel Medioevo Castegnero disponesse di due castelli: il pi\u00f9 importante sul monte denominato \"Castellaro\", il secondo nei pressi della chiesa di San Giorgio che dipendeva dalla pieve di San Mauro di Costozza; le prove dell'esistenza di quest'ultimo risultano da un atto del 1266 e dai resti antichi incorporati nel campanile e tuttora visibili. Una roccaforte esisteva anche a Villaganzerla, di propriet\u00e0 dei nobili Ganzerla, famiglia da cui il paese prese pi\u00f9 tardi il nome.\nCastegnero si trovava in una delle zone maggiormente soggette alle scorrerie dei Padovani e cos\u00ec nel 1312, quando Vicenza pass\u00f2 sotto gli Scaligeri, la localit\u00e0 fortificata nei pressi del ponte sul Bisatto fu espugnata e i pochi contadini di guardia furono gettati nel canale, mentre la popolazione si rifugi\u00f2 nei \"covoli\", le grotte naturali dei colli circostanti. Verso la met\u00e0 del Trecento, durante la dominazione scaligera, il territorio di Castegnero fu soggetto, sotto l'aspetto amministrativo e fiscale, al Vicariato civile di Barbarano e tale rimase sino alla fine del XVIII secolo.\nEpoca moderna e contemporanea.\nTutto il Vicentino pass\u00f2 poi sotto la signoria della Serenissima Repubblica e anche per Castegnero si apr\u00ec un periodo di relativa prosperit\u00e0 e tranquillit\u00e0, interrotto saltuariamente da guerre e da calamit\u00e0 naturali, acuite dalla miseria; da evidenziare come, durante questo periodo, le comunit\u00e0 di Castegnero e Villaganzerla costituivano due Comuni indipendenti, retti da propri statuti e da propri amministratori. Per evitare sprechi, con decreto imperiale, nel 1816, furono sciolti i Comuni pi\u00f9 piccoli e cos\u00ec Villaganzerla venne aggregata amministrativamente al Comune di Castegnero.\nMonumenti e luoghi d'interesse.\nArchitetture religiose.\nIn territorio comunale si trovano alcune chiese storiche:\nAree naturali.\nIl territorio collinare a Ovest dell'abitato di Castegnero \u00e8 un'area interessante che permette di conoscere una natura rigogliosa - in parte antropizzata - in cui si trovano, oltre ai castagneti, boschi di carpino nero e di roverella che vengono periodicamente tagliati, alberi di Giuda, cornioli e un fitto tappeto di pungitopo e asparagi selvatici. Interessanti sono anche le tracce degli insediamenti e delle attivit\u00e0 dell'uomo in tempi passati: antiche abitazioni e fontane, croci votive, cave di pietra.\nDue cavit\u00e0 naturali, il \"Covolo dei Covoletti\" e il \"Covolo murato di Castegnero\", si aprono in corrispondenza di una cengia rocciosa lunga circa 300 m ed esposta a sud che segue e mezza costa il versante collinare, segnato nel pendio sottostante da ripidi gradoni rocciosi ricoperti da vegetazione boschiva.\nCultura.\nA Castegnero vi sono una scuola dell'infanzia statale (San Giuseppe), una scuola primaria (G. Zanella), una scuola secondaria di primo grado (N. Pizolo), la palestra comunale (G. Chemello), la Biblioteca Comunale di Castegnero.\nA fine 1800 l'obliterazione postale era \"Castagnero\". La stessa dicitura \"Castagnero\" risulta anche su cartolina postale illustrata, veduta panoramica, spedita nel 1915.\nGeografia antropica.\nFrazioni del comune di Castegnero sono Ponte di Castegnero, Villaganzerla (con circa 1000 abitanti), Castellaro.\nAltre localit\u00e0 o contrade sono: Pasine, Sermondi, Friuli, Del Lavoro\nInfrastrutture e trasporti.\nIl trasporto pubblico a Castegnero \u00e8 garantito da autocorse svolte dalla societ\u00e0 SVT.\nFra il 1887 e il 1979 la localit\u00e0 fu servita dalla fermata Ponte di Castegnero della tranvia Vicenza-Noventa-Montagnana, gestita da FTV."}
{"id": "37193", "revid": "1444396", "url": "https://it.wikipedia.org/wiki?curid=37193", "title": "Chiampo", "text": "Chiampo (\"Cianpo\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl comune di Chiampo \u00e8 situato nella zona mediana della Valle del Chiampo, una vallata posta ai margini dei Monti Lessini. La valle \u00e8 delimitata a ovest dalla Val d'Alpone, a nord e ad est dal fiume Agno, prima di aprirsi a sud in vasta pianura che collega Verona e Vicenza presso Montebello. Il torrente Chiampo, omonimo del paese, scorre attraverso il territorio comunale ed \u00e8 affluente del torrente Alpone (e, di conseguenza, subaffluente del fiume Adige), nel quale s'immette nei pressi di San Bonifacio, in provincia di Verona.\nSi possono individuare due differenti zone del comune:\nIl comune di Chiampo ha molti comuni limitrofi: confina infatti ad ovest e nord-ovest con i comuni di San Giovanni Ilarione e Vestenanova (entrambi in provincia di Verona), a nord con i comuni di Nogarole Vicentino e San Pietro Mussolino e ad est e a sud con i comuni di Arzignano e Ronc\u00e0.\nMonumenti e luoghi d'interesse.\nArchitetture religiose.\nDi particolare interesse storico culturale sono i 31 capitelli votivi, alcuni risalenti al XVII secolo, le 4 tavolette del XV secolo e le 25 nicchie nelle quali sono rappresentate la Madonna o il Crocifisso, a indicare quanto sia radicato il sentimento religioso in questa terra.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nIl trasporto pubblico a Chiampo \u00e8 garantito da autocorse svolte dal servizio extraurbano di SVT (Societ\u00e0 Vicentina Trasporti), che dal 2016 sostituisce FTV.\nFra il 1903 e il 1961 la citt\u00e0 rappresent\u00f2 uno dei capolinea settentrionali della tranvia Vicenza-Valdagno-Recoaro Terme/Chiampo, gestita anch'essa dalle FTV."}
{"id": "37194", "revid": "287204", "url": "https://it.wikipedia.org/wiki?curid=37194", "title": "Chiuppano", "text": "Chiuppano (\"Ciup\u00e0n\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nSituato allo sbocco della Val d'Astico il territorio comunale di Chiuppano \u00e8 delimitato a nord dal torrente Astico, che segna profondamente il confine con Caltrano, e ad est dalle colline delle Bregonze; divide con Piovene Rocchette e con Carr\u00e8 il tratto di pianura alluvionale posta fra il Monte Summano e le colline delle Bregonze; \u00e8 solcato nel versante nord dalla Val Vaccara, affluente di destra dell'Astico, con acqua perenne.\nIn pianura il paesaggio agreste di un tempo \u00e8 stato da alcuni decenni cancellato dal sorgere di case e di giganteschi capannoni. La collina invece mantiene ancora la primitiva fisionomia con i suoi casolari e il suo verde. I boschi, in particolare, con un'area piuttosto estesa dominata dal carpino nero, dalla robinia e dal castagno, occupano quasi tutto il versante nord delle Bregonze e qualche parte di Grumo Alto.\nOrigini del nome.\nIl nome deriva da un \"fundus Cleppianus\" in riferimento a possedimenti di epoca romana, come emerge anche da ritrovamenti dello stesso periodo.\nStoria.\nEpoca antica.\nNel passato Chiuppano \u00e8 stato un punto accessibile per congiungersi con la parte opposta dell'Astico, da dove si dipartiva la pista verso l'Altopiano e verso l'Alta Valle dell'Astico. In epoca romana il passaggio fu probabilmente dotato di passerelle in legno, pi\u00f9 volte sostituite nei secoli, in corrispondenza dell'attuale ponte in muratura. Era uno dei punti romani di controllo delle regioni montuose. Qui, forse, legionari e mercanti sostavano prima di affrontare l'insicura e difficile via della Valdastico.\nLa presenza romana \u00e8 documentata da numerosi reperti.\nMedioevo.\nNel 917 tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago, fu donata dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursioni degli Ungari. In questo periodo, forse, fu ripristinato e rafforzato il piccolo castro romano esistente.\nChiuppano \u00e8 citato per la prima volta in un documento del 975 e in uno del 983: una parte del territorio apparteneva ancora al monastero di San Felice di Vicenza.\nAgli inizi del XIII secolo Chiuppano divenne comune autonomo con a capo un decano.\nA Chiuppano vi fu certamente un castello, del quale non esiste pi\u00f9 traccia da tempo, ma il suo ricordo vive ancor oggi nel toponimo \"il Castello\", dato al colle sul quale esisteva la chiesa dedicata a San Daniele.\nNel secondo decennio del Trecento, Chiuppano fu teatro di scontri fra vicentini e padovani: probabilmente risale a quel periodo, conclusosi col passaggio del territorio vicentino agli Scaligeri, la distruzione del castello che sorgeva sul colle.\nPer secoli non mancarono accanite e ripetute discordie con Caltrano per la divisione delle montagne Pa\u00f9, Zovo, Becco, Beccaria, Anguon. Anche col vicino comune di Carr\u00e8 la convivenza non fu facile.\nNel 1337, durante la dominazione scaligera, il territorio di Chiuppano fu sottoposto, sotto l'aspetto amministrativo, al Vicariato civile di Thiene e tale rimase sino alla fine del XVIII secolo.\nEpoca moderna.\nNel 1404 pass\u00f2 assieme a Vicenza alla Repubblica di Venezia e rimase sotto la Serenissima fino alla sua dissoluzione ad opera di Napoleone nel 1797; durante questo periodo visse una certa stabilit\u00e0 politica, anche se non mancarono carestie e pestilenze.\nIl 7 luglio 1423 i rappresentanti delle ville di Caltrano, Chiuppano, Zugliano, Lonedo, Lugo e Calvene si incontrarono con il capitolo generale del Monastero delle Monache di S. Stefano di Padova e rinnovarono l'antico livello dei beni posti nelle medesime ville: tra questi figurano quelli sulle Bregonze, pi\u00f9 tardi ceduti al comune di Chiuppano.\nIn un documento del 1510, fra le ville del vicariato di Thiene figura anche Chiuppano.\nDa un documento del primo decennio del XVII secolo, risulta che il comune di Chiuppano possedeva 238 campi, \"in parte arativi, vegri, boschivi di bosco basso e montuosi\". Nel 1631 e nel 1652 venne eseguito il rilievo topografico del territorio chiuppanese.\nEpoca contemporanea.\nDurante il periodo napoleonico - fra il 1808 e il 1813 - Chiuppano e Carr\u00e8 divennero frazioni di Piovene. Ottennero l'autonomia nel 1814 sotto il dominio austriaco, ma a tutto vantaggio di Carr\u00e8 cui Chiuppano rimase legato fino al marzo 1911. Nel 1848 alcuni cittadini di Chiuppano furono presenti tra i difensori di Vicenza.\nNel 1866, come tutto il Veneto, fu annesso al regno d'Italia. Nel 1890 venne benedetta la prima pietra del Lanificio Rossi, completato tre anni dopo: il nuovo stabilimento port\u00f2 sensibili miglioramenti alle condizioni economiche di centinaia di famiglie. Nel 1907 a Chiuppano e alle sue contrade giunse la luce elettrica offerta da Gaetano Rossi e, un anno dopo, il treno della linea Thiene-Piovene-Asiago.\nNei mesi che precedettero il primo conflitto mondiale, Chiuppano ospit\u00f2 il 72\u00ba e il 79\u00ba Reggimento Fanteria, che il 25 maggio occuparono il Pasubio. Circa un anno dopo, sotto l'incalzare della Strafexpedition il paese venne sgomberato e la popolazione dovette allontanarsi; ad essa si sostituirono i soldati. Tutto il territorio per giorni fu sottoposto a cannoneggiamenti e distruzioni: ferrovia e depositi furono spesso presi di mira dalle artiglierie nemiche poste ad Arsiero, sul Cimone e sul Cengio.\nI profughi poterono tornare il 1\u00ba luglio per riprendere la via del profugato nel novembre del 1917 - dopo la disfatta di Caporetto - spostandosi verso il Basso Vicentino, la Lombardia, il Piemonte. Le Bregonze vennero fortificate; le truppe inglesi presenti in questa zona ammontavano a oltre 25.000 unit\u00e0. A guerra finita Chiuppano - per ricordare i 32 caduti - eresse l'arco del trionfo all'ingresso del cimitero.\nDopo un periodo di sviluppo operoso, giunse la seconda guerra mondiale a portare nuovi lutti e sacrifici: per contrastare la resistenza locale furono numerosi i rastrellamenti subiti, i bombardamenti, i mitragliamenti, gli incendi per rappresaglia, le vittime. Nel febbraio del 1945 invece, trovarono alloggio nelle scuole e nel municipio parecchi soldati della X\u00aa MAS. Particolarmente luttuosi furono gli ultimi giorni di aprile: mentre i tedeschi si ritiravano, cinque giovani chiuppanesi persero la vita in uno scontro a fuoco; altri 16 non tornarono dal fronte.\nMonumenti e luoghi d'interesse.\nArchitetture religiose.\nForse gi\u00e0 prima del Mille nel territorio esistevano due chiesette legate alla pieve di Caltrano: l'una dedicata a San Michele, sul colle omonimo; l'altra, sul colle del Castello, dedicata a San Daniele martire padovano.\nTenendo conto della distanza e della frequente difficolt\u00e0 di passare l'Astico, il vescovo di Padova Pietro Marcello nel 1419 rese il territorio di Chiuppano parrocchia autonoma e, come avvenne a moltissime chiese dell'Alto Vicentino, essa fu affidata per quasi tutto il XV secolo a sacerdoti tedeschi.\nNell'ottobre 1488 il vescovo Barozzi consacr\u00f2 San Michele, la pi\u00f9 vicina al paese, che divenne parrocchiale.\nCultura.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nA Chiuppano vi sono una scuola dell'infanzia (privata paritaria) e una scuola primaria statale.\nMusei.\nNel capoluogo vi sono:\nAmministrazione.\nAltre informazioni amministrative.\nComune costituito nel 1911 con la frazione omonima staccata dal comune di Carr\u00e8 (Censimento 1901: pop. res. 1940)."}
{"id": "37195", "revid": "217591", "url": "https://it.wikipedia.org/wiki?curid=37195", "title": "Cismon del Grappa", "text": "Cismon del Grappa (\"Cism\u00f3n\" // in veneto) \u00e8 una frazione del comune italiano di Valbrenta, in provincia di Vicenza. Sorge sul versante sinistro del canale di Brenta, tra San Marino e Primolano.\nGi\u00e0 comune autonomo (con frazioni Corlo, Fastro Bassanese e Primolano), il 30 gennaio 2019 si \u00e8 fuso con Campolongo sul Brenta, San Nazario e Valstagna per costituire l'ente attuale.\nOrigini del nome.\nSecondo Dante Olivieri il toponimo potrebbe essere un composto di \"cis\" \"al di qua\" e \"mons\" \"monte\". Lo stesso linguista, tuttavia, condivide i dubbi di Angelico Prati, il quale nota come in nessun documento antico compaiano forme avvicinabili a \"monte\" (\"Cismone\", \"Cismono\", \"aqua Sismoni\") e che il prefisso \"cis\"- \u00e8 molto raro nella toponomastica.\nLa specificazione \"del Grappa\" \u00e8 stata aggiunta nel 1927.\nStoria.\nLa prima citazione riguardante Cismon \u00e8 del 1127, ma di certo rappresenta una delle pi\u00f9 antiche localit\u00e0 del canale del Brenta. Fu sin dai primi tempi territorio di confine tra Padova, Feltre, Trento e Vicenza.\nI mutamenti politici che coinvolsero queste citt\u00e0 nel medioevo si rifletterono anche su Cismon che, se inizialmente aveva giurato fedelt\u00e0 al libero comune di Vicenza (sentenza dei capifamiglia del 28 aprile 1189), in seguito fu possedimento dei da Romano per passare poi, nel 1268, al Comune di Padova. In questi stessi anni la giurisdizione del villaggio si estese sul covolo di Butistone, importante fortezza di cui si hanno notizie sin dal 1004.\nCon il tempo la comunit\u00e0 locale assunse una sempre maggiore identit\u00e0 amministrativa. Nel 1308 la villa di Cismon fu la prima del canale del Brenta a definire i propri confini, anche per meglio difenderli dalle armate che periodicamente attraversavano questa zona di transito.\nNel 1404 segu\u00ec le sorti di Padova ed entr\u00f2 a far parte dei domini della Serenissima, venendo inquadrato nella podesteria di Bassano.\nPeriodo Veneziano.\nPer tutto il periodo veneziano, il villaggio mantenne e consolid\u00f2 i propri organi di autogoverno. A partire dal 1429, grazie a una concessione del monastero di Campese, i capifamiglia poterono anche eleggere da s\u00e9 il proprio parroco, diritto che conservarono sino al 1957. All'inizio del Cinquecento i cismonesi si scontrarono direttamente con papa Giulio II che intendeva imporre un sacerdote diverso da quello da loro eletto.\nDurante la guerra della Lega di Cambrai la localit\u00e0 fu coinvolta negli scontri e gli stessi abitanti combatterono con le armate imperiali che scendevano la valle. Al termine del conflitto, il covolo di Butistone fu ceduto alla contea del Tirolo, divenendo un'enclave che separava Cismon da Primolano.\nCon il trattato di Campoformido si ebbe la fine della Repubblica di Venezia. I suoi domini vennero inizialmente ceduti all'arciducato d'Austria, passando poi, nel 1805, al neoistituito Regno d'Italia, sotto il controllo di Napoleone. Durante questa dominazione, vennero istituiti gli odierni comuni: Cismon e Primolano, inizialmente separati, vennero accorpati e inquadrati all'interno del dipartimento del Bacchiglione.\nPeriodo 1814-1866.\nA seguito della legge del 16 aprile 1839 con la quale il Regno Lombardo-Veneto decise alienare le terre dei comuni ci furono tumulti dei contadini contro le autorit\u00e0. L'unico parroco che \"difese esplicitamente gli obiettivi dei tumulti\" fu quello di Cismon.\nDall'Unit\u00e0 ad oggi.\nDella seconda guerra mondiale va ricordato il sabotaggio del Tombion: nella notte tra il 6 e il 7 giugno 1944 un gruppo di partigiani della brigata \"Antonio Gramsci\", comandata da Paride Brunetti, fecero esplodere l'esplosivo immagazzinato nel forte Tombion, facendo esplodere la galleria della ferrovia Bassano-Trento.\nMonumenti e luoghi d'interesse.\nChiesa di San Marco.\nCome citato nell'atto originale, i capifamiglia che nel 1189 decisero la dedizione di Cismon al Comune di Vicenza si riunirono \"ante ecclesiam Sancti Marci\". \u00c8 questa la prima citazione dell'attuale parrocchiale del paese che allora era dipendenza del monastero di Campese.\nTra il Quattro e il Cinquecento attravers\u00f2 un periodo di decadenza, tant'\u00e8 che la popolazione prese a frequentare la chiesa di Santa Maria del Pedancino. Addirittura, in una visita pastorale del 1571 si menziona la \"parrocchiale di Santa Maria\".\nCompletamente distrutta da un'alluvione nel 1748, venne ricostruita nel 1774. Danneggiata durante la grande guerra, fu subito restaurata.\nLa pala dell'altar maggiore \u00e8 una tela di fine Cinquecento firmata da Gerolamo Bassano, figlio del pi\u00f9 noto Jacopo (\"Madonna con Ges\u00f9 in gloria tra san Marco e santa Giustina\"). Lo stesso altare \u00e8 di grande pregio, realizzato con marmi policromi tra il 1700 e il 1724. Degna di nota, infine, la \"Madonna del Pedancino\", una Vergine col Bambino lignea della fine del Quattrocento, legata ad avvenimenti mariani verificatisi, secondo la tradizione, nell'VIII secolo; era in origine esposta nell'omonimo santuario ma, in seguito all'alluvione del 1748, fu ritrovata trenta chilometri pi\u00f9 a valle e collocata solennemente nella parrocchiale che, da allora, porta il titolo di santuario.\nTorrente Cismon.\nA Cismon sfocia sul fiume Brenta il torrente omonimo. Un vecchio detto del luogo afferma, dopo la frana del Monte Colmandro che avvenne il 9 dicembre 1825 con la conseguente drammatica inondazione del Brenta da Solagna fino a Fiesso d'Artico, che \"el Brenta non sar\u00eca Brenta se el Cismon non ghe desse 'na penta\" ossia \"il Brenta non sarebbe il Brenta se il Cismon non gli desse una spinta\", ovvero la portata dell'acqua del fiume Brenta, secondo tale detto popolare, diventerebbe significativa solo grazie al contributo del torrente."}
{"id": "37197", "revid": "1516566", "url": "https://it.wikipedia.org/wiki?curid=37197", "title": "Conco", "text": "Conco (\"Kunken\" in cimbro) \u00e8 una frazione, nonch\u00e9 sede, del comune italiano di Lusiana Conco, in provincia di Vicenza. Si trova sull'Altopiano dei Sette Comuni.\nGi\u00e0 comune autonomo (con frazioni Fontanelle, Gomarolo, Rubbio, Santa Caterina e Tortima), il 20 febbraio 2019 si \u00e8 fuso con Lusiana per costituire l'ente attuale.\nGeografia fisica.\nConco si trova sul versante meridionale dell'altopiano dei Sette Comuni, i vecchi confini comunali si estendevano da una quota minima di ca. 550 m sino agli oltre 1300 m di Montagna Nuova. Nel vecchio territorio comunale sono presenti numerose valli generate dal fenomeno dell'erosione idrica, ma manca completamente l'acqua in superficie per il fenomeno del carsismo.\nFlora e fauna.\nLa maggior parte dell'ex superficie comunale \u00e8 coperta da foreste che comprendono formazioni di orno-ostrieti a sud e di piceo-faggeti nell'area centro-settentrionale del territorio. L'intera struttura vegetazionale \u00e8 determinata dall'attivit\u00e0 selvicolturale.\nTra la fauna vivono diverse specie di ungulati: il capriolo, il cervo, il camoscio, il muflone ed il cinghiale. \u00c8 stato pi\u00f9 volte avvistato l'orso mentre \u00e8 presente il lupo.\nLa zona ospita anche un'importante popolazione di uccelli: tra le specie forestali sono presenti il picchio nero, il picchio rosso maggiore, l'astore, lo sparviere, il francolino di monte e il gallo cedrone, oltre a numerose specie di passeriformi. La zona \u00e8 frequentata dall'aquila reale e da molte specie di rapaci che sfruttano le correnti termiche generate dall'orografia del territorio. Inoltre, le rotte migratorie di diverse specie ornitiche, passano proprio sopra i cieli del comprensorio.\nOrigini del nome.\nTanto Dante Olivieri, quanto Giovan Battista Pellegrini credono il toponimo derivato dal latino \"concha\" \"conca, avvallamento\".\nIn origine con esso si indicava l'attuale Santa Caterina, che effettivamente si trova sul fondo di una valle. Quando si svilupp\u00f2 l'attuale Conco, i due centri abitati furono noti rispettivamente come \"Conco inferiore\" e \"Conco superiore\". Tra i due borghi nacque poi la contrada \"Cunchele\", il cui toponimo, di stampo cimbro, significa \"piccola Conco\". Santa Caterina successivamente cambier\u00e0 pi\u00f9 volte nome sino all'attuale, mentre \"Conco superiore\" diventer\u00e0 semplicemente Conco. Con l'arrivo dei Cimbri il nome latino verr\u00e0 presumibilmente trasformato in \"Kunken\".\nStoria.\nRecenti ricerche archeologiche hanno portato alla luce i resti di un insediamento preistorico in Val Lastaro, risalente a circa anni fa.\nBisogner\u00e0 tuttavia aspettare l'alto medioevo per avere delle testimonianze pi\u00f9 precise: un documento nel 983 cita le localit\u00e0 \"Bagnaria\" (attuale Bagnara) e \"Lastaria\" (attuale Lastaro). In questo stesso periodo il territorio cominci\u00f2 ad essere colonizzato da popolazioni di origini germanica, i cosiddetti Cimbri, che conservarono a lungo lingua e tradizioni proprie.\nDal punto di vista politico, l'area prealpina che va dall'Astico al Brenta fu soggetta al vescovo di Padova a partire dalla donazione dell'imperatore Berengario I del 917. Successivamente fu legata al comune di Vicenza, agli Ezzelini e al comune di Padova sino al definitivo assoggettamento alla Repubblica di Venezia nel 1405. Nel frattempo, la popolazione dell'Altopiano si era organizzata nella Federazione dei Sette Comuni: Conco faceva riferimento al comune di Lusiana e fu inizialmente compresa nella \"contrada annessa\" di Roveredo Alto (assieme a Crosara, Vallonara e Valle San Floriano); dal 1\u00ba dicembre 1681 si separ\u00f2 da quest'ultima, andando a costituire a sua volta una \"contrada annessa\".\nCaduta la Serenissima, la Federazione venne sciolta e venne istituito il comune di Conco. Il territorio segu\u00ec le sorti del Veneto, passando da Napoleone agli Austriaci per approdare poi nel Regno d'Italia al termine della terza guerra d'indipendenza (1866). A seguito del referendum del 16 dicembre 2018, il 20 febbraio del 2019 Conco si fonder\u00e0 col vicino ex comune di Lusiana per formare l'odierno comune di Lusiana-Conco.\nPrima Guerra mondiale.\nIl vecchio Comune di Conco, come tutti gli altri paesi dell'Altopiano, seppur in misura minore in quanto la prima linea si attest\u00f2 appena a nord dei confini comunali, \u00e8 stato direttamente interessato dagli eventi della Prima guerra mondiale. Lo scoppio della guerra, oltre a provocare alcuni danni materiali, costrinse, durante l'Offensiva di Primavera, la popolazione al profugato per diversi mesi in alcune localit\u00e0 italiane.\nTra gli episodi di maggior rilievo che interessarono il vecchio territorio comunale, oltre ad un bombardamento che interess\u00f2 la frazione di Rubbio (interessata dallo scoppio di 430 granate), vi \u00e8 l'incursione aerea austroungarica della notte del 24 ottobre 1918, avvenuta solo pochi giorni prima del termine delle ostilit\u00e0: un aereo nemico centr\u00f2 in pieno la polveriera sita nella Val del Gatto, vicino alla Contr\u00e0 Trotti, presso Gomarolo: morirono circa cento soldati che presidiavano la struttura e sul luogo dove sorgeva la polveriera \u00e8 stata oggi eretta una croce di pietra per ricordare tale avvenimento. A ricordo di tale fatto venne inoltre eretta nella frazione di Gomarolo la chiesa dedicata a Santa Barbara.\nDurante la guerra a Conco, paese che divenne importante retrovia italiana (per collegare la pianura con la prima linea attraverso Conco venne costruita anche una filovia e si realizzarono diverse teleferiche), vennero costruiti diversi cimiteri militari che, al termine delle ostilit\u00e0, verranno riuniti in due grandi cimiteri di guerra: uno sito nel capoluogo (intitolato al capitano Mario Colonna, medaglia d'argento) che conteneva le spoglie di 2.344 soldati (2.064 italiani e 280 francesi) e uno nella frazione di Fontanelle, accanto al cimitero civile, dov'erano tumulati 190 soldati italiani (tra cui gli ufficiali della Brigata Sassari Eugenio Niccolai e Giovanni Antonio Aprosio, entrambi decorati di medaglia d'oro al valor militare). Dopo la costruzione del Sacrario Militare di Asiago tutti i corpi dei soldati sono stati l\u00ec trasferiti, i cimiteri smantellati e l'Ossario \u00e8 diventato, insieme a quelli del Pasubio, del Monte Grappa e di Tonezza del Cimone, il simbolo della Provincia di Vicenza.\n127 furono i soldati nativi di Conco caduti durante la Grande Guerra, mentre se si conteggiano anche gli operai militarizzati, il totale dei caduti arruolati nel Regio Esercito ammonta a 154 persone. 15 furono i soldati decorati al Valor Militare. Solamente nel 1984 vennero decorate anche 18 donne di Rubbio per il loro contributo come operaie militarizzate.\nSeconda Guerra mondiale.\nConco \u00e8 tra le 44 citt\u00e0 italiane decorate al Valor Militare per la Guerra di Liberazione perch\u00e9 \u00e8 stato insignito della Croce di Guerra al Valor Militare per i sacrifici delle sue popolazioni e per la sua attivit\u00e0 nella lotta partigiana durante la Seconda guerra mondiale. Le prime formazioni partigiane sull'Altopiano di Asiago si insediarono infatti, alla fine del 1943, proprio attorno ai paesi di Fontanelle, Conco e Rubbio: gran parte dei reparti partigiani cadde per\u00f2 quasi subito in mano nazifascista, in particolare i militanti della zona di Fontanelle, che vennero portati all'interno del castello di Marostica e fucilati nell'Eccidio di Marostica. Un altro gruppo di partigiani comunisti era gi\u00e0 stato assassinato il 30 dicembre 1943 presso Malga Silvagno per ordine dei partigiani moderati badoglian, durante l'Eccidio di Fontanelle di Conco, verosimilmente gli stessi uccisi dai repubblichini poi a Marostica. Durante la Resistenza numerosi soprusi da parte delle forze occupanti naziste vennero perpetrati alla popolazione; il centro di Conco e diverse case delle varie contrade del Comune vennero inoltre date alle fiamme.\nSimboli.\nLo stemma di Conco era stato concesso con regio decreto del 9 dicembre 1937.\nLe cime sullo sfondo rappresentano il territorio montuoso che contraddistingue il comune; l'alabarda \u00e8 simbolo della resistenza della popolazione ai tentativi di invasione; la stella nel capo, residuo del capo del Littorio \u00e8 simbolo della Repubblica italiana.\nIl gonfalone municipale era un drappo di azzurro.\nOnorificenze.\nConco \u00e8 una delle citt\u00e0 italiane decorate al valor militare con la croce di guerra al valor militare per i sacrifici della sua popolazione durante la guerra di liberazione :\nSociet\u00e0.\nReligione.\nTutte le parrocchie dell'ex Comune di Conco fanno parte della diocesi di Padova.\nGeografia antropica.\nEx frazioni.\nLe principali frazioni di Conco erano: \"Fontanelle\" , localit\u00e0 posta a circa 765\u00a0m di altitudine, suddivisa in diverse contrade. In prossimit\u00e0 dell'abitato di \"Fontanelle\" si trovano \"Tortima\" e alcune piccole contrade che sorgono lungo il crinale meridionale dell'Altopiano: da questa posizione si pu\u00f2 godere di un ampio panorama che spazia dalle colline del marosticense, ai Colli Euganei e ai Colli Berici, alla laguna di Venezia e in caso di giornate terse si possono distinguere anche gli Appennini e la penisola istriana. Tortima fu teatro di un importante episodio per la Reggenza dei Sette Comuni avvenuto durante la guerra tra la Repubblica di Venezia e la Lega di Cambrai nel 1509: tali episodi erano ricordati nell'alabarda inserita nello stemma del vecchio Comune di Conco.\nAltra importante ex frazione del Comune di Conco era \"Gomarolo\", localit\u00e0 che sorge in una stretta vallata non lontana dall'abitato di \"Santa Caterina\" che un tempo segnava il confine con Lusiana.\nLa frazione pi\u00f9 elevata era invece \"Rubbio\" (che assieme a Fontanelle \u00e8 rimasta frazione anche nello statuto del nuovo Comune) che si trova a 1.057\u00a0m s.l.m.. La frazione \u00e8 in realt\u00e0 divisa in due diversi ambiti amministrativi: quelli di Lusiana Conco e di Bassano del Grappa. Da tale localit\u00e0 si pu\u00f2 godere di un panorama ancora maggiore rispetto a quello visibile da Tortima: lo sguardo spazia infatti anche verso le Pale di San Martino, il Monte Grappa e la catena delle Piccole Dolomiti.\nComplessivamente nel vecchio territorio dell'ex comune di Conco esistono circa una sessantina di contrade, molte delle quali sono oggi fortemente spopolate e talune addirittura disabitate a seguito del forte flusso emigratorio che ha interessato la zona nel secolo scorso.\nEconomia.\nL'industria pi\u00f9 fiorente nel territorio di Conco \u00e8 stata quella relativa alle cave di pietra, attivit\u00e0 entrata in crisi nella seconda met\u00e0 degli anni 2010. Tre sono i tipi di pietra estratta a Conco, chiamata localmente \"marmo\": il \"Bianco Asiago\", il \"Rosa Perlino\" ed il \"Rosso Asiago\". Il pi\u00f9 diffuso \u00e8 il Bianco che compone il 40% del totale, seguito dal Rosa Perlino e dal Rosso Asiago presenti ciascuno per il 30%.\nLe variet\u00e0 merceologiche conosciute come Verdello e Chiarofonte (che sono variet\u00e0 del Rosso Asiago nelle quali cambia la tonalit\u00e0 di colore, che passa da un rosso cupo ad un rosato nel caso del Chiarofonte, per arrivare, nel caso del Verdello, ad una totale decolorazione) sono relative al 20% circa del totale del Rosso Asiago.\nAltra importante fonte di reddito per l'economia della zona \u00e8 derivante dal commercio delle utilizzazioni boschive.\nTurismo.\nIl territorio posto a 1.000\u00a0m \u00e8 la zona di maggiore attrazione turistica, data anche la vicinanza con la citt\u00e0 di Asiago. Le localit\u00e0 \"Val Lastaro\" e \"Biancoia\" sono importanti stazioni turistiche sia estive che invernali.\nAmministrazione.\nReferendum.\nNel 2006 la popolazione degli otto comuni dell'Altopiano (Asiago, Conco, Enego, Foza, Gallio, Lusiana, Roana e Rotzo) vot\u00f2 a grande maggioranza (94%) a un referendum per il distacco del territorio dalla Regione Veneto e per la successiva aggregazione alla Regione Trentino-Alto Adige. L'anno seguente arriv\u00f2 il parere negativo da parte sia della provincia di Bolzano che da quella di Trento, mentre il Parlamento, che doveva dare l'esito definitivo, non si espresse mai.\nIl 16 dicembre 2018 la popolazione di Conco ha votato a un referendum per la nascita del nuovo comune di Lusiana Conco (che \u00e8 stato istituito nel febbraio 2019 a seguito della fusione col vicino comune di Lusiana) con il 50,5% dei si.\nSport.\nIl versante meridionale di Conco \u00e8 ampiamente sfruttato per la pratica del volo libero. Nel comprensorio esistono difatti diversi \"take-off\" utilizzati sia per il decollo dei deltaplani che in particolare dei parapendii. Nell'estate del 2017 sopra i cieli di Conco si sono svolte 4 \"task\" di gare della XV edizione del Campionato del mondo di parapendio.\nDal 2011 a Conco (quindi interamente su territorio montano) si svolge una manifestazione podistica non competitiva denominata \"marcia Edelweiss\".\nA Conco \u00e8 inoltre diffusa la pratica della mountain bike grazie alla presenza di numerose strade forestali."}
{"id": "37201", "revid": "1516566", "url": "https://it.wikipedia.org/wiki?curid=37201", "title": "Creazzo", "text": "Creazzo (\"Cre\u00e0so\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nSituata appena a ovest di Vicenza, la superficie comunale di Creazzo si estende sia in pianura sia in collina con un'altimetria che varia dai 33 ai 200 m s.l.m. La maggior parte della popolazione risiede nella pianura, mentre la parte restante vive sulle colline che occupano poco pi\u00f9 della met\u00e0 della superficie comunale (5,53\u00a0km\u00b2). La zona collinare si estende dalla parte nord del Colle Beccodoro fino al Colle Pizzamerlo e al Colle Vento e comprende localit\u00e0 come la Rivella, Fusine, Vigne e, a nord, vicino al confine con Monteviale, i Campignardi.\nLe colline di Creazzo sono rinomate per la produzione, a fine estate, di fichi piccoli e gustosi (la gran quantit\u00e0 di piante di fico ha dato nome addirittura alla strada Figarola) e, nella stagione invernale ma pi\u00f9 o meno nella stessa fascia colturale (in particolare sui pendii verso la Rivella), del broccolo fiolaro detto appunto di Creazzo e al quale \u00e8 dedicata un'apposita festa nel mese di gennaio.\nAll'agricoltura \u00e8 dedicata anche la porzione sudoccidentale e pianeggiante del comune, l\u00e0 dove scorre il fiume Retrone, l'antico \"Edronis\" gi\u00e0 ricordato da Strabone e Plinio il Vecchio, soggetto a periodiche esondazioni nelle campagne circostanti prima di confluire nel Bacchiglione a Vicenza. Grazie alla discreta qualit\u00e0 delle sue acque il fiume \u00e8 ancora popolato da rane e trote ma, con l'ingresso nelle zone pi\u00f9 densamente urbanizzate (quartiere Olmo), il livello di inquinamento idrico peggiora rapidamente per via degli scarichi civili, industriali e zootecnici.\nOrigini del nome.\nIl toponimo \u00e8 attestato gi\u00e0 dal V secolo o, al pi\u00f9, dagli inizi del VI secolo in latino come \"Credacium\", mentre un documento dell'anno 1068 lo indica come \"Credacio\". Il nome dovrebbe essere un geonimo derivato da \"creta\" e \"cretaceum\", il cui significato va confrontato con il termine trentino \"credazo\" o \"creazo\", cio\u00e8 \"terreno cretoso\".\nEsonimi storici sono, in latino, il gi\u00e0 citato \"Credacium\" e, in tedesco, \"Gredatz\".\nStoria.\nLocalit\u00e0 gi\u00e0 abitata nella preistoria da popolazioni euganee, durante il periodo romano tutta la zona venne bonificata e fornita di strade a partire da una \"statio\" posta sulla via Postumia, strada consolare che attraversava tutta la pianura padana per collegare il porto di Genova a quello di Aquileia (attuale strada regionale 11, gi\u00e0 Strada statale 11 Padana Superiore). Dopo la dominazione longobarda, intorno all'anno Mille la minaccia delle invasioni degli ungari e le continue alluvioni spinsero la popolazione della pianura a spostarsi nelle zone collinari, dove venne edificato il cosiddetto \"paese vecchio\" intorno al castello del vescovo di Vicenza, la vicina e potente citt\u00e0 cui Creazzo era sottoposta fin dall'epoca romana.\nNel 1130 Creazzo vide distrutta la vecchia rocca dal vescovo vicentino Enrico in lotta con i nobili della sua citt\u00e0. Rapidamente ricostruito, il nuovo castello e tutto il borgo vennero poi dati alle fiamme nel 1313 durante una delle infinite guerre tra i guelfi della famiglia padovana dei Carraresi e i ghibellini capeggiati dagli Scaligeri veronesi. Nei secoli successivi il paese sub\u00ec varie scorrerie da parte degli eserciti stranieri, come nel 1510 quando fu saccheggiato dai soldati imperiali (tedeschi e spagnoli) in lotta con la Repubblica di Venezia e quindi da milizie francesi e tedesche durante la Battaglia de La Motta.\nConclusa la guerra della Lega di Cambrai, Creazzo conobbe alcuni secoli di relativa tranquillit\u00e0 fino alla caduta della Serenissima per mano di Napoleone (1797). Insieme con tutto il Veneto pass\u00f2 in seguito sotto la monarchia asburgica e, nel 1866, entr\u00f2 a far parte del Regno d'Italia.\nSimboli.\nLo stemma del Comune di Creazzo \u00e8 stato concesso con regio decreto del 26 luglio 1929.\nIl gonfalone \u00e8 stato concesso con decreto del presidente della Repubblica dell'11 giugno 1980.\nMonumenti e luoghi d'interesse.\nOltre al gradevole paesaggio offerto dalle loro pendici, le colline intorno a Creazzo si distinguono anche per una serie di ville spesso notevoli per l'eleganza e l'armonia delle loro architetture, come la settecentesca Villa Fadinelli-Suppiej, o Villa dei Veneziani, in localit\u00e0 Pozzetto; Villa Legrenzi, detta anche Villa del Sole, edificata tra la fine del Seicento e l'inizio del Settecento, in localit\u00e0 Poggian; Villa Scola-Camerini, detta il Castello, risalente al XV secolo, rinnovata nel Seicento (il porticato) e totalmente rimaneggiata nell'Ottocento; Villa Valmarana, conosciuta anche come \"la Caserma\", di origine tardo-gotica, modificata nel Cinquecento; la Villa Masiero-Pegoraro-Monti, la Villa Fochesato, la Villa Zamberlan, ecc.\nA met\u00e0 collina, invece, degna di nota \u00e8 l'architettura religiosa della chiesa parrocchiale. Un'antica pieve era stata innanzata in pianura nei primi secoli del Medioevo in onore di san Cipriano lungo il corso del Retrone ma, con il trasferimento della popolazione pi\u00f9 a monte, qui verso il 990 venne eretta la chiesa dedicata a sant'Ulderico, il vescovo di Augusta che aveva sconfitto gli ungari nel 955. Ampliata nel Quattrocento in stile gotico, poi ricostruita nel Seicento e ancora nell'Ottocento (campanile) fino al restauro moderno, vi \u00e8 conservata una pregevole pala d'altare dipinta in onore di sant'Ulderico nell'ultimo decennio del XVI secolo probabilmente da Francesco e Girolamo Da Ponte, appartenenti a una nota famiglia di artisti del bassanese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nNella piazza del comune vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alle 78 biblioteche appartenenti alla Rete Bibliotecaria Vicentina.\nUniversit\u00e0.\nA Creazzo vi \u00e8 una delle 22 sedi dell'Universit\u00e0 degli adulti/anziani del Vicentino.\nInfrastrutture e trasporti.\nStrade.\nCreazzo si trova in una situazione privilegiata per quanto riguarda l'accesso alla rete stradale d'interesse sia regionale sia nazionale della propria zona, grazie alle brevi distanze che lo separano dalle principali infrastrutture viabilistiche, anche se l'unica ad attraversarne direttamente il territorio comunale \u00e8 la gi\u00e0 citata via Postumia, oggi nota come strada regionale 11 Padana Superiore (SR 11) che congiunge Verona a Vicenza. In parallelo, ma circa 1\u00a0km pi\u00f9 a sud, scorre l'autostrada A4 Serenissima, asse viario nevralgico della rete stradale italiana, facilmente accessibile dal vicino casello di Vicenza Ovest.\nIn senso nord-sud, perpendicolare quindi ai due tracciati precedenti, si muovono invece la strada provinciale 246 di Recoaro (SP 246), che raggiunge Valdagno e Recoaro Terme, e la strada provinciale 46 del Pasubio (SP 46), che da Vicenza sale a Schio e, assorbita la SP 246 a Valli del Pasubio, prosegue in Trentino verso Rovereto. Entrambe le strade si dipartono dalla via Postumia, l'una poco a ovest e l'altra appena a est di Creazzo.\nMobilit\u00e0 urbana.\nIl trasporto pubblico a Creazzo \u00e8 garantito dalle autocorse svolte dalla societ\u00e0 Ferrovie e Tramvie Vicentine (FTV) e dagli autobus della linea circolare 12/14 della AIM (Aziende Industriali Municipali) Mobilit\u00e0. Fra il 1880 e il 1980 la localit\u00e0 venne servita da una fermata posta sulla tranvia Vicenza-Valdagno-Recoaro Terme/Chiampo, gestita anch'essa dalle FTV."}
{"id": "37202", "revid": "1543377", "url": "https://it.wikipedia.org/wiki?curid=37202", "title": "Vedelago", "text": "Vedelago (\"Vedeago\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nClima.\nIl comune di Vedelago ha un clima temperato subcontinentale. La temperatura media annua \u00e8 di 13\u00a0\u00b0C, con precipitazioni che si aggirano sui 30\u00a0mm al mese, variando per\u00f2 a seconda della stagione.\nOrigini del nome.\nIl nome del comune, con il suffisso -\"ago\" assai frequente in Veneto, potrebbe derivare dal nome di un colono romano (\"Vitellius\"), proprietario di terreni della zona, se non di allevamenti di bovini (indicati, nel loro complesso, come \"fundus vitellianus\" o simili). Un'ipotesi meno solida vi individua la parola \"lacus\" \"lago\", in riferimento ad una zona acquitrinosa.\nStoria.\nLa preistoria.\nIl territorio di Vedelago, ricchissimo di risorgive, ha favorito la presenza umana sin dai tempi pi\u00f9 antichi. In localit\u00e0 Fossa Storta di Cavasagra, nei pressi delle sorgenti del Sile, \u00e8 stata ritrovata una notevole quantit\u00e0 di resti di utensili, armi e macine da mulino risalenti al neolitico. Proprio presso le sorgenti del fiume, altri reperti testimoniano la presenza di un grande insediamento palafitticolo (sette-ottomila abitanti) risalente all'eneolitico; si tratta, tra l'altro, di ossa di animali domestici, avanzi di cibo, utensili e urne appartenenti a una necropoli.\nL'et\u00e0 romana.\nCon l'arrivo dei Romani, Vedelago venne assegnata al territorio di Asolo e fu coinvolta nelle opere di centuriazione che riorganizzarono radicalmente l'ambiente rurale. L'orientamento di cardi e decumani si bas\u00f2 sul tracciato della via Postumia, realizzata nel 148 a.C. Tracce della centuriazione sono ancora evidenti nell'attuale disposizione di strade, campi e fossati, particolarmente nelle frazioni di Fanzolo e Barcon.\nPer quanto riguarda i reperti archeologici, lungo la Postumia sono stati portati alla luce resti di abitazioni e sepolture.\nMonumenti e luoghi d'interesse.\nLa chiesa.\nLa nuova chiesa di Vedelago \u00e8 stata costruita tra il 1926 ed il 1927, dopo la demolizione di un precedente luogo di culto.\nLunga circa 55 m e con un'altezza di circa 20 m, all'esterno presenta dei muri in pietre di colore rosso chiaro, mentre all'interno l'aspetto pi\u00f9 distintivo \u00e8 rappresentato da 12 colonne, collegate tra loro da alcune arcate.\nA differenza di molte chiese della zona, quella di Vedelago presenta un originale ed affascinante stile romanico-gotico, apparendo piuttosto cupa.\nSociet\u00e0.\nEvoluzione demografica.\nIn base al numero di abitanti, Vedelago si piazza all'11\u00ba posto tra i 95 comuni della provincia di Treviso. Tuttavia, la sua superficie (una delle pi\u00f9 vaste) gli conferisce una densit\u00e0 abitativa piuttosto bassa, quantomeno rispetto agli altri comuni pi\u00f9 popolosi.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nIl territorio dell'attuale Vedelago ha subito numerose variazioni dal punto di vista amministrativo. Sotto il Regno Lombardo-Veneto si era raggiunta una definitiva sistemazione con l'istituzione dei Comuni di Albaredo (comprendente anche Casacorba, oltre che Campigo e San Marco), Fossalunga (con Sant'Andrea di Cavasagra, come era allora denominata la borgata) e Vedelago (con Fanzolo e Barcon).\nCon l'avvento del Regno d'Italia, Fossalunga venne unito ad Albaredo (che nel frattempo aveva ceduto Campigo a Castelfranco), mentre la frazione San Marco passava a Resana (RDL 3835 del 7 settembre 1866). In seguito gli uffici comunali venivano spostati a Sant'Andrea di Cavasagra e il Comune veniva cos\u00ec ridenominato (RDL 3937 dell'8 settembre 1867).\nL'ultima variazione amministrativa ha visto la soppressione del Comune di Sant'Andrea di Cavasagra e l'aggregazione dei territori a Vedelago (RDL 429 del 26 agosto 1871).\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. A.C. Vedelago\", che milita nel girone D di Promozione Veneto."}
{"id": "37205", "revid": "322321", "url": "https://it.wikipedia.org/wiki?curid=37205", "title": "Vidor (Italia)", "text": "Vidor (\"Vidor\" in veneto) \u00e8 un comune italiano di abitanti della provincia di Treviso in Veneto. Si trova a 7\u00a0km da Valdobbiadene, 30\u00a0km dal capoluogo Treviso e circa 70\u00a0km da Venezia. Confina a nord con i territori comunali di Valdobbiadene e Farra di Soligo, ad est con Moriago della Battaglia, a sud con Pederobba e Crocetta del Montello. Il comune rientra nel Quartier del Piave. La parte collinare del territorio comunale fa parte del sito Patrimonio UNESCO \"Colline del Prosecco di Conegliano e Valdobbiadene\".\nGeografia fisica.\nIl territorio comunale di Vidor \u00e8 situato nella parte settentrionale della Provincia di Treviso, e si sviluppa per una parte in pianura e una parte in zona collinare con diversi rilievi che vanno a delimitare a ovest e a nord il Quartier del Piave, (col Polenta, 211 m; col Castellon, 235 m; col Maor, 368 m).\nIl principale corso d'acqua che attraversa il comune \u00e8 il fiume Piave, fiume sacro alla Patria, su cui si trova uno dei ponti storici che collegano la riva destra e sinistra del fiume, il Ponte di Vidor. Ci sono poi altri due torrenti, degni di nota, che scorrono nel territorio comunale: il torrente Teva e, nella frazione di Colbertaldo il rio Rosper, il quale contribuisce alla formazione dei caratteristici pal\u00f9, aree umide tipiche della Sinistra Piave trevigiana.\nOrigini del nome.\nIl nome del paese sarebbe da ricondurre al latino \"vitis\" \"vite\".\nStoria.\nNel 1986 \u00e8 stata rinvenuta una piccola necropoli sotto piazza Maggiore, risalente al IV secolo. La zona era dunque frequentata in et\u00e0 romana, visto anche il passaggio della via Claudia Augusta Altinate. Nella zona orientale del comune, inoltre, la regolarit\u00e0 della sistemazione agraria proverebbe l'antica centuriazione del territorio.\nNel medioevo, l'importanza strategica di Vidor come nodo stradale e porto fluviale sul Piave (sfruttato sino al 1871), port\u00f2 alla costruzione del castello, oggi scomparso, e dell'abbazia, che contribu\u00ec alla bonifica della zona. Nel XIII secolo fu fondato inoltre il \"Pio Ospedale di Santa Maria dei Battuti\", gestito dall'omonima confraternita, con lo scopo di accogliere i numerosi viandanti che transitavano per la localit\u00e0.\nVidor fu colpita duramente dalla Prima guerra mondiale: trovandosi proprio in corrispondenza del fronte del Piave fu occupata dagli Imperi Centrali sino alla fine del conflitto. Durante gli aspri combattimenti, venne tra l'altro danneggiato il patrimonio artistico del paese, come la chiesa e l'abbazia.\nVidor inoltre grazie alla sua importanza strategica, durante la prima guerra mondiale fu scelto per fare una \" testa di ponte \" per far attraversare il piave alle truppe in ritirata dalla disfatta di Caporetto.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 16 gennaio 1979.\nMonumenti e luoghi d'interesse.\nChiesa arcipretale.\nLa chiesa arcipretale, opera di Giovanni Rossi, \u00e8 intitolata al Santissimo Nome di Maria e risale probabilmente a prima del 1000, quando fu costruito il castello, e serviva sia la scarsa popolazione locale, sia i feudatari. Gi\u00e0 cappella dipendente dalla pieve di Col San Martino, divenne parrocchia verso la fine del XV secolo. Tra il 1729 e il 1748 fu ricostruita ai piedi delle pendici del colle del castello, dove si trovava la vecchia chiesa, ormai in rovina e isolata; il campanile fu innalzato tra il 1857 e il 1885. Sub\u00ec gravi danni durante la prima guerra mondiale, l'unico edificio rimasto quasi intatto dell'intero complesso fu proprio il campanile, probabilmente utile agli schieramenti nemici come punto di repere. Il campanile contiene un possente concerto di tre campane pi\u00f9 un sonello di richiamo.\nL'imponente interno, ad unica navata e con numerosi altari laterali, conserva due pale di Francesco Zugno e alcuni affreschi di Guido Cadorin, oltre a due statue lignee del padre Vincenzo. L'altare maggiore, costruito con marmo di Carrara, \u00e8 sovrastato da un grande tabernacolo con ai lati due angeli in marmo bianco, opera della scuola del Canova. Il fonte battesimale, in marmo bianco, risale al 1967 e la copertura in bronzo \u00e8 opera di Carlo Balljana di Sernaglia della Battaglia. La parrocchia di Vidor, che appartiene alla diocesi di Vittorio Veneto, \u00e8 inserita nella forania \"Quartier del Piave\" e, assieme alle parrocchie di Sant'Andrea di Colbertaldo, di San Martino di Mosnigo e di San Leonardo di Moriago della Battaglia costituisce l'unit\u00e0 pastorale \"Le Grazie di Vidor\".\nAbbazia di Santa Bona.\nTra il 1107 e il 1110 un tal Giovanni Gravone da Vidor fond\u00f2 un'abbazia benedettina per custodirvi le reliquie di una santa Bona da lui traslate dalla Terra Santa durante la prima crociata. Rappresent\u00f2 un'istituzione potente, ma fin\u00ec per decadere rapidamente: nel XV secolo fu definitivamente data in commenda ai Cornaro e nel 1773 la Serenissima ne decretava la soppressione.\nQuasi completamente distrutta durante la Grande Guerra. Negli anni venti fu restaurata, presenta attualmente pesanti segni di rifacimento. La chiesa ha mantenuto l'impianto semplice, tipico del romanico locale, e alcuni elementi decorativi del tardo gotico, ravvisabili sulla facciata della chiesa (portale e trifora superiore). Nell'oratorio \u00e8 conservato un affresco duecentesco di San Cristoforo. Nel chiostro (dove sono presenti soprattutto elementi gotici) si trova invece un altro affresco pi\u00f9 tardo (seconda met\u00e0 del XV secolo) attribuito a Dario da Treviso e raffigurante una \"Madonna con Bambino e Santi\". Del campanile, solo la base \u00e8 originale, essendo stato il resto completamente ricostruito.\nArea del castello.\nPresso il sito in cui sorgeva il castello di Vidor (distrutto nel 1510), si trova un monumento-ossario che ricorda i soldati caduti durante le guerre mondiali. L'intero monumento \u00e8 sovrastato da un piccolo tempio dedicato alla Beata Vergine Addolorata, opera dell'architetto veneziano Brenno Del Giudice. Questo luogo \u00e8 raggiungibile tramite un sentiero costeggiato da una via crucis. La localit\u00e0, ancora oggi denominata \"Castello\", ospita ogni anno il Palio di Vidor, manifestazione che rievoca i numerosi assalti che sub\u00ec la fortezza in epoca medievale e non solo.\nVilla Vergerio.\nIl complesso \u00e8 costituito da alcune costruzioni, tra cui la villa vera e propria (ricostruita dopo la Grande Guerra) e dalle vaste adiacenze. Nei pressi sorge l'oratorio di San Giuseppe, patrono del Comune, a cui si votavano i viandanti che dovevano attraversare il Piave.\nPalazzo municipale.\nL'attuale sede municipale sorge sull'edificio delle vecchie scuole elementari. Si tratta di un palazzo elegante e prestigioso realizzato, su volere della famiglia Zadra, nel 1930 ed inaugurato l'anno successivo. Le facciate esterne del palazzo sono decorate con degli affreschi che raffigurano i simboli legati all'istruzione e al lavoro. L'ingresso del palazzo \u00e8 costituito da tre arcate, con colonne in stile corinzio, dotate di cancellate ornamentali in ferro battuto. Superate le arcate di ingresso si trova un elegante atrio affrescato. Nelle due pareti laterali dell'atrio sono stati realizzati sei pannelli decorativi dal professor Carraro di Venezia dei quali due rappresentano due scorci del paesaggio di Vidor e gli altri quattro rappresentano altri luoghi non identificati. All'interno dell'atrio, tra i due portali che danno all\u2019interno del palazzo, in una nicchia si trova un busto in bronzo a ricordo del cavalier Battista Zadra, che fu sindaco di Vidor che mor\u00ec nel 1924. Il busto poggia su un basamento di marmo con scritto: \"a Battista Zadra \u2013 mia guida \u2013 maestro \u2013 esempio di virt\u00f9 e lavoro\".\nNella piazza antistante il palazzo si trova una fontana monumentale donata alla popolazione di Vidor dalla famiglia Zadra. La fontana \u00e8 costituita da tre vasche di varie dimensioni poste l'una sopra l'altra. Il livello pi\u00f9 alto \u00e8 ornato da sculture bronzee di anfibi e animali mitologici da dove fuoriescono zampilli d'acqua.\nNel 2008 il comune di Vidor decise di adibire questo bell'edificio a municipio, restaurandolo e trasferendo le scuole elementari in un nuovo edificio pi\u00f9 adatto e moderno.\nChiesa parrocchiale di Colbertaldo.\nL'edificio attuale fu costruito tra il 1732 e il 1740 e venne consacrato dal vescovo Lorenzo Da Ponte nel 1742. Pi\u00f9 tardo il campanile, opera dell'ingegner Schiratti, iniziato nel 1926 e inaugurato il 30 novembre 1937[2]. Il campanile contiene un concerto di tre campane pi\u00f9 un sonello di richiamo.\nLa chiesa \u00e8 posta sulla sommit\u00e0 di una piccola collinetta ed \u00e8 raggiungibile attraverso una lunga scalinata che porta al portale maggiore sito al centro della facciata. Ai lati della porta principale si trovano due nicchie, dove al loro interno trovano posto le statue in pietra di San Giovanni Battista e Sant'Andrea. Tutto l'interno \u00e8 dominato dal grande altare maggiore sovrastato dal tabernacolo, entrambi in marmo bianco venato rosso e grigio datati 1790. Al centro di questo Altare spicca un fiore trilobato stilizzato dipinto di marrone, sopra il quale \u00e8 presente una conchiglia scolpita in marmo bianco. Dietro al tabernacolo domina l'interno la grande pala raffigurante il martirio di Sant'Andrea Apostolo, datata 1926 e opera di Valentino Canever. Questa grande pala \u00e8 inserita in una cornice barocca, caratterizzata da un grande manto scolpito in pietra e dipinto di rosso, sostenuto da numerosi angeli e putti. Ai lati della navata sono presenti tre altari, opere di artisti e scultori della Val Gardena, dedicati alla Madonna di Lourdes, al Sacro Cuore di Ges\u00f9 e a Sant'Antonio di Padova. Sempre all'interno, nella controfacciata, sopra l'ingresso centrale, \u00e8 presente una pala raffigurante l'Assunzione di Maria, opera di artisti locali, ispirati al dipinto dell'Assunta dell'Tiziano conservato nella basilica di Santa Maria Gloriosa dei Frari di Venezia.\nSantuario della Madonna delle Grazie.\nL'edificio, situato nella frazione di Colbertaldo, \u00e8 posto in una conca circondata dalle Colline del Prosecco di Conegliano e Valdobbiadene. L'origine di questo santuario corrisponde con l'arrivo a Colbertaldo dei servi di Maria del convento di Santa Caterina di Treviso, tra il 1346 e il 1353, in seguito al dilagare della peste nera. Costoro iniziarono a considerare taumaturgica un'icona della Vergine custodita in un piccolo oratorio del posto.\nGrazie a lasciti e donazioni la comunit\u00e0 monastica riusc\u00ec a sopravvivere e fece del convento, costruito nel 1530 la sua fissa dimora. Il complesso altern\u00f2 fasi di pieno sviluppo a momenti di incertezza e di crisi e non raggiunse mai l'imponenza di alcune fondazioni vicine. Nel corso del Settecento accus\u00f2 un rapido declino dovuto in parte da alcune controversie sorte con la parrocchia di Colbertaldo. La Serenissima di Venezia giunse quindi alla soppressione del convento nel 1776, tutti i beni vennero consegnati alla parrocchia di Colbertaldo ed il santuario venne rinominato come \"ospizio\". Nel corso dell'Ottocento divenne un lazzaretto per i malati di colera.\nAl suo interno, al centro della parete dietro l'altare, racchiuso dentro una nicchia con cornice settecentesca, si conserva un affresco che riproduce la \"Madonna col Bambino\" e l\"'Annunciazione\", opera di un ignoto maestro della met\u00e0 del XV secolo. Un'altra opera \u00e8 la grande pala raffigurante la \"Madonna in Gloria\" del XIX secolo che domina l'interno della chiesa.\nIn tempi recenti il santuario \u00e8 stato restaurato ed \u00e8 ora meta di gite, escursioni e pellegrinaggi. Oggi il santuario \u00e8 utilizzato dalla parrocchia per svolgervi celebrazioni e altre attivit\u00e0 spirituali, specialmente nel periodo estivo. L'annesso convento \u00e8 stato in parte restaurato e ospita varie manifestazioni del paese, in particolare i \"festeggiamenti della Madonna delle Grazie\" (primi due fine settimana di luglio), il \"pan e vin\" (5 gennaio) e la mostra del vino prosecco (aprile-maggio).\nChiesetta di San Francesco di Bosco.\nNella piccola piazza della frazione di Bosco, si trova la chiesa dedicata a San Francesco. La chiesa, di modeste dimensioni e molto cara alla popolazione, costituisce il fulcro su cui \u00e8 avvenuto lo sviluppo urbano del borgo nel corso degli anni. L'architettura della chiesetta \u00e8 molto semplice, con facciata ornata da semplici lesene e colonne di ordine dorico. l'ingresso \u00e8 garantito da un ampio portone archivoltato. Il semplice interno \u00e8 caratterizzato dall'altare ligneo, risalente alla met\u00e0 dell'Ottocento, che contiene una pala raffigurante la Deposizione dalla Croce. L'edificio religioso \u00e8 dotato di un piccolo campanile a vela contenente due campane.\nPercorso \"Dal Sacro al Pro...secco\".\nPercorso storico-naturalistico attraverso l'intero territorio comunale dove si pu\u00f2 ammirare la variabilit\u00e0 del paesaggio che attribuisce al territorio del comune di Vidor una valenza naturalistica esclusiva. La particolarit\u00e0 di tale paesaggio \u00e8 sancita dal fatto che in distanze molto ristrette si alternano paesaggi, ecosistemi e biocenosi molto diversi tra loro. Partendo dal Fiume Piave e procedendo verso nord, in un paio di chilometri \u00e8 possibile passare da un ambiente golenale, caratterizzato dalla tipica vegetazione e fauna ripariale, all'ambiente pianeggiante agricolo tipico della pianura trevigiana per arrivare all'area del Prosecco DOCG, caratterizzata dalle colline antropizzate dove appare evidente il lavoro compiuto negli anni dai vinaioli.\nNei versanti esposti a nord permangono lembi boscati con vegetazione arborea autoctona composta da carpini, frassini, castagni, querce, aceri, ginepri, noccioli e biancospini. A coronamento di questo patrimonio naturale, lungo tutto il percorso sono presenti molti siti di importanza storico - culturale come l'abbazia di Santa Bona, il castello di Vidor (con l'ossario in ricordo dei caduti delle guerre), il santuario della Madonna delle Grazie di Colbertaldo e la chiesa arcipretale di Vidor.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nEventi.\nIl \"Palio di Vidor\" (seconda domenica di settembre) si svolge dal 1996 ed oppone le cinque squadre di Vidor: Centro, Colbertaldo, Aln\u00e8 di sotto, Aln\u00e8 di sopra e Bosco, il Petritoli, cittadina marchigiana gemellata con il comune, il Moriago della Battaglia dal 2009, e dal 2016 il Sernaglia della Battaglia, in quanto un tempo il loro territorio era sotto la dominazione dell'Abbazia Vidorese. La competizione rievoca l'assalto ungaro al Castello di Vidor (X secolo): ciascuna squadra deve trasportare nel minor tempo possibile una scala in legno (affidata a due ragazze) dall'Abbazia sino alle pendici del colle del Castello, e da qui alla cima un pesante ariete di legno, con il cambio dei 4 atleti maschi a met\u00e0 della salita. Alla sfida sono legati vari altri eventi di ispirazione medievale.\nIl palio non \u00e8 che una delle tante manifestazioni del \"Settembre Vidorese\", che comprende, tra l'altro, la fiera di Santa Bona, la marcia del Ciclamino (corsa non competitiva di 5 e 10\u00a0km lungo le vie del paese) e la serata marchigiana con specialit\u00e0 Marchigiane e Petritolesi.\nMolto importante \u00e8 inoltre la secolare sagra di San Giuseppe a marzo, dove per due fine settimana il centro del paese ospita numerose bancarelle di vario tipo, esposizioni automobilistiche e un grande Luna Park. Inoltre presso il centro polifunzionale si possono gustare i piatti tipici della zona preparati dalla Pro Loco \"La Vidorese\".\nUn'alta manifestazione molto importante e conosciuta, \u00e8 la Mostra del vino Prosecco di Valdobbiadene che si svolge ad aprile presso gli spazi circostanti al Santuario della Madonna delle Grazie a Colbertaldo. Qui \u00e8 possibile degustare diversi tipi di Prosecco abbinati ai pi\u00f9 gustosi piatti tradizionali trevigiani.\nNella frazione di Colbertaldo sono da segnalare la Sagra della Madonna delle Grazie i primi due week-end di luglio presso il Santuario della Madonna delle Grazie, e l'antica sagra del patrono Sant'Andrea apostolo a fine novembre, negli spazi della sede degli Alpini del paese.\nEconomia.\nLa zona di Vidor, compresa nel Quartier del Piave, \u00e8 nota per la produzione vinicola, specialmente per la coltivazione del Prosecco di Valdobbiadene. Ancora di un certo rilievo \u00e8 la coltivazione del mais e delle patate.\nNumerose piccole-medie imprese hanno dato luogo alla formazione di aree industriali e artigianali, con un primato che spetta alla produzione di mobili d'arredamento.\nFu sede della Cassa Rurale ed Artigiana di Vidor che dopo varie vicissitudini \u00e8 confluita nella Banca della Marca.\nDurante il secolo scorso la produzione industriale del paese era praticamente monopolio del Setificio Zadra di non piccole dimensioni, ora ristrutturato e divenuto salumificio.\nInfrastrutture e trasporti.\nPosta nelle immediate adiacenze del ponte sul Piave costruito dalla societ\u00e0 Odorico &amp; C e inaugurato inaugurato l'11 giugno 1870 in sostituzione di un precedente antico manufatto che sorgeva poco pi\u00f9 a valle, l'abitato di Vidor fra il 1913 e il 1931 da dalla stazione Covolo-Vidor e dalla fermata Vidor, poste rispettivamente a sud e a nord del ponte stesso, lungo la Tranvia Montebelluna-Valdobbiadene, che rappresent\u00f2 al tempo un importante strumento di sviluppo per l'economia della zona. Oggi la mobilit\u00e0 pubblica \u00e8 gestita dall'azienda Mobilit\u00e0 di Marca S.p.A. (MOM), che gestisce il trasporto pubblico in tutta la Provincia di Treviso, in particolare passano per Vidor le linee verso Valdobbiadene, Montebelluna, Pieve di Soligo e Conegliano. Vidor \u00e8 attraversata dalla strada provinciale n\u00ba 32 \"Dei Colli Soligo\" e dalla strada provinciale n\u00ba 34 che termina nel territorio comunale innestandosi con la n\u00ba 2 \"Erizzo\" al confine con il comune di Valdobbiadene.\nAmministrazione.\nGemellaggi.\nIl comune di Vidor \u00e8 gemellato dal 2004 con il comune marchigiano di:\nIl primo grande conflitto mondiale vide affrontarsi sul campo di battaglia le truppe del Regno d\u2019Italia e l\u2019esercito asburgico. Le operazioni belliche interessarono la parte nord-orientale della penisola, costringendo molti abitanti del posto ad abbandonare le proprie case rase al suolo. Fu questa la sorte degli abitanti di Vidor, comune della provincia di Treviso situato lungo il corso del fiume Piave. I profughi vidoresi furono ospitati a Petritoli, grazie anche all\u2019aiuto del maresciallo Chiodaro, comandante della locale stazione dei Carabinieri originario di Vidor. Nonostante la crisi economica causata dalle attivit\u00e0 belliche, i petritolesi si adoperarono con tutte le loro forze affinch\u00e9 nulla fosse mancato ai profughi. Alcuni morirono, e i loro corpi ancora oggi giacciono nel cimitero di Petritoli. Al termine della guerra i vidoresi tornarono a casa, dove ebbe inizio l\u2019opera di ricostruzione. Questa vicenda fu ripercorsa attraverso l\u2019analisi dei documenti di archivio dal professor Giuseppe Colasanti nella sua opera \u201cLa comunit\u00e0 di Petritoli nella prima met\u00e0 del Novecento\u201d, pubblicata nel 2002. Questi fatti, cos\u00ec riportati al centro della pubblica attenzione, indussero a riallacciare i rapporti tra le due comunit\u00e0. I primi incontri in occasione di varie manifestazioni lungo il 2003 portarono al gemellaggio tra le Pro Loco dei due paesi. Nel 2004 i due comuni hanno sottoscritto l\u2019atto di gemellaggio con due cerimonie svoltesi a maggio a Petritoli e a settembre a Vidor."}
{"id": "37206", "revid": "332343", "url": "https://it.wikipedia.org/wiki?curid=37206", "title": "Enego", "text": "\u00c8nego (\"Ghenebe\" in cimbro) \u00e8 un comune italiano di abitanti della provincia di Vicenza in Veneto. Si trova nella parte orientale dell'altopiano dei Sette Comuni.\nGeografia fisica.\nIl territorio comunale si estende sull'estremit\u00e0 orientale dell'Altopiano dei Sette Comuni scendendo poi sul fondo del canale di Brenta sino alla riva destra del fiume.\nSolo le frazioni Piovega di Sotto e di Sopra si trovano sul fondovalle. La gran parte dei centri abitati, capoluogo compreso, si trova lungo le pendici dell'Altopiano, tra i 400 e i 1100 m s.l.m. come la frazione di Stoner. \nBuona parte del territorio comunale comunque, si estende verso l'interno dell'altopiano, comprendendo la famosa piana di Marcesina e il monte Ortigara.\n\u00c8 inoltre il comune pi\u00f9 distante dal capoluogo di provincia.\nStoria.\nIl toponimo ha etimologia incerta; potrebbe derivare da un nome germanico (\"Enika\") o latino (\"Enicus\" o \"Enno\") con l'aggiunta del suffisso -\"icus\".\nGrazie alla sua posizione, ai limiti dell'altopiano di Asiago e affacciata sul Canale di Brenta e la Valsugana, la zona di Enego suscit\u00f2 l'interesse della civilt\u00e0 sin dall'epoca romana. Probabilmente fu in questo periodo che sorse un primo insediamento, una stazione di sosta e rifornimento lungo la strada che conduceva in Germania. Attorno al III secolo, quando si verificarono le prime invasioni barbariche, venne eretto un fortilizio di cui restano i ruderi in localit\u00e0 Bastia.\nNel XII secolo Enego divenne feudo dei vescovi di Padova, da cui pass\u00f2 in seguito a quelli di Vicenza e infine agli Ezzelini. Nel 1260, dopo la morte di Ezzelino III da Romano, pass\u00f2 al comune di Vicenza. Sotto la signoria di Cangrande della Scala, attorno al 1330, fu costruito un altro castello di cui oggi resta un torrione.\nNel corso del medioevo tutto l'altopiano, e quindi anche Enego, fu colonizzato da popolazioni di origine Bavarese e Tirolese, i cosiddetti Cimbri. I Cimbri mantennero per secoli una propria identit\u00e0, distinguendosi dal resto della popolazione per lingua e usanze. Nel 1310, durante il periodo scaligero, si riunirono nella Spettabile Reggenza dei Sette Comuni che si mantenne anche nelle successive dominazioni viscontea (1387-1404) e veneziana (1404-1797)\nNel 1508 Enego venne occupata dall'esercito della Lega di Cambrai, ma torn\u00f2 presto alla Serenissima. Tra il Cinque e il Seicento insorsero delle controversie con i vicini di Grigno sul possesso della Marcesina e del monte Frizzon.\nCon la caduta della Repubblica di Venezia e l'arrivo di Napoleone la secolare federazione fu sciolta.\nDurante il Risorgimento molti eneghesi si distinsero come patrioti, ma solo con la terza guerra d'indipendenza, nel 1866, il Veneto pass\u00f2 al neonato Regno d'Italia.\nDurante la grande guerra l'altopiano si venne a trovare lungo la linea del fronte e la stessa Enego sub\u00ec gravi devastazioni. Mentre i soldati combattevano aspramente, specie attorno al monte Ortigara, la popolazione civile fu costretta ad abbandonare il paese per stabilirsi profuga nel sud dell'Italia.\nMonumenti e luoghi d'interesse.\nDuomo di Santa Giustina.\nSorge sul punto pi\u00f9 alto del paese ed \u00e8 raggiungibile attraverso una lunga scalinata in biancone.\nLa prima citazione del Duomo di Santa Giustina risale al 1429, mentre documenti di poco successivi ne ricordano la dipendenza dalla pieve di Arsi\u00e8.\nL'edificio sacro ha una storia travagliata. Sub\u00ec una ricostruzione verso la met\u00e0 del secolo successivo, venendo consacrato nel maggio 1552. Gi\u00e0 nel 1613, tuttavia, venne distrutto da un incendio; prontamente ricostruito, bruci\u00f2 nuovamente nel 1762. L'attuale chiesa fu innalzata tra il 1792 e il 1807 su progetto dell'architetto Francesco Menegazzi e gi\u00e0 prima della fine dei lavori, nel 1804, ricevette il titolo di arcipretale. Negli ultimi decenni ha subito alcuni restauri e rinnovi; in particolare, nel 1957 fu decorata l'abside, nel 1958 fu realizzata la bussola sulla facciata e nel 1962 fu costruito il battistero e rifatto il pavimento. Anche il campanile \u00e8 recente: fu realizzato tra il 1945 e il 1953.\nL'opera pi\u00f9 rilevante, esposta sulla controfacciata, \u00e8 la pala di \"Santa Giustina in trono con i santi Rocco, Sebastiano e Antonio abate\" di Jacopo da Ponte. Assieme alla \"Cena in Emmaus\" dipinta sullo sportello del tabernacolo, \u00e8 ci\u00f2 che resta di un pi\u00f9 vasto intervento pittorico realizzato dal pittore bassanese e da suo figlio Francesco, andato distrutto dall'incendio secentesco: sappiamo che Jacopo realizz\u00f2 un ciclo di affreschi sulle pareti e la volta del presbiterio, cui aggiunse pi\u00f9 tardi ventotto storie dell'Antico Testamento sul soffitto; a Francesco spettarono altri affreschi sulle pareti della navata con dieci episodi della vita di Ges\u00f9.\nGli altri dipinti sono pi\u00f9 recenti: il \"Ges\u00f9 Cristo imprigionato\" \u00e8 di Rita Maluta (1933), mentre la decorazione a encausto dell'abside \u00e8 opera di Piero Favaro (1957).\nTorre scaligera.\nSi erge nella centralissima piazza San Marco ed \u00e8 ci\u00f2 che resta di una pi\u00f9 vasta fortificazione fatta costruire da Cangrande della Scala attorno al 1330. Il complesso originario era di forma quadrangolare, con quattro torri poste agli angoli collegate fra loro da mura.\nSulla sommit\u00e0 dell'edificio spicca, scolpito su una pietra, lo stemma degli Scaligeri.\nMonumento ai Caduti di Guerra.\nSito in Piazza San Marco ricorda i Caduti di Guerra. Frontalmente riporta \"Enego nella grande guerra estremo baluardo della Patria a perenne tributo di riconoscenza e di amore ai conterranei gloriosamente caduti eresse. MCMXXV\".\nSul Monumento sono incisi i nomi di 213 Caduti, raggruppati in 11 elenchi: Morti in combattimento Guerra europea (54 Caduti), Morti per causa della Guerra europea (45 Caduti), Dispersi nella Guerra europea (13 Caduti), Morti in prigionia Guerra europea (21 Caduti), Morti in combattimento nella Guerra eritrea (1 Caduto), Morti per causa della Guerra libica (3 Caduti), Caduti dispersi Guerre 1935-1940-1945 (2 Caduti), Dispersi sul fronte russo (23 Caduti), Caduti in combattimento su altri fronti (11 Caduti), Partigiani caduti e deportati deceduti in campi di concentramento (19 Caduti), Morti per causa della Guerra (21 Caduti).\nBastia.\nA valle di Enego, nei pressi di un tornante della provinciale per Primolano, si trovano le case Bastia, una minuscola borgata formata da alcune vecchie abitazioni e da un rudere di et\u00e0 imprecisata, detto appunto Bastia, costituito dai resti di un torrione quadrato. Tracce di strutture murarie e altri reperti sussistono tutt'intorno, spingendosi a nordovest sino alla localit\u00e0 Giardinetto.\nDella Bastia si hanno riferimenti scritti solo dopo l'anno Mille, ma le sue origini sono ben pi\u00f9 antiche. Si ritiene che essa facesse parte di un sistema difensivo piuttosto vasto che, sin dalla penetrazione romana nel Canale di Brenta, assicurava il controllo degli accessi all'Altopiano dei Sette Comuni e al Feltrino. In questo complesso ricadevano anche il Covolo di Butistone, sul versante opposto della vallata, e il Castello della Scala, presso Primolano.\nQuesta ipotesi \u00e8 confermata dalla successiva documentazione medievale, dove la Bastia viene sempre citata accanto al Covolo. Ma a differenza di quest'ultimo, che continu\u00f2 a funzionare anche nei secoli successivi, essa scompare dai documenti sul finire del Trecento: l'ultima notizia risale al 1386 quando da qui gli Scaligeri attaccarono il Covolo presidiato dai Padovani. Fu probabilmente l'avvento dell'artiglieria a rendere inservibili le strutture del castello, tuttavia le alture della costa della Bastia mantennero a lungo la loro importanza strategica, sino alla campagna d'Italia combattuta da Napoleone.\nForte Lisser.\nIl forte Lisser manufatto della Grande Guerra, sorge nella cima dell'omonimo monte ed \u00e8 raggiungibile percorrendo il sentiero CAI 865 oppure anche in auto su strada sterrata da localit\u00e0 Tombal. Costruzione importante e da poco restaurata come museo, pu\u00f2 essere visitata durante la bella stagione. Il forte fu costruito tra la fine del 1911 e il 1914. L'opera faceva parte dello Sbarramento Brenta-Cismon ed aveva il compito di sbarrare l'accesso alla Valsugana orientale in caso di attacco nemico.\nAltre Chiese.\nIn centro oltre al Duomo di Santa Giustina si trova la chiesa dedicata a San Antonio Campestre nei pressi del parco pubblico e la chiesetta di Via Madonnina, Madonna di Lourdes.\nNella Frazione di Stoner, lungo la strada provinciale in direzione Asiago, troviamo la chiesa del Sacro Cuore di Ges\u00f9 e nelle vicinanze, in localit\u00e0 Godeluna, la chiesetta dedicata a San Valentino.\nProseguendo da un sentiero oppure ritornando ad Enego si pu\u00f2 arrivare alla frazione Valgoda, dove \u00e8 presente la chiesa della Beata Maria Vergine del Rosario.\nNella frazione di Fosse di Mezzo \u00e8 invece edificata la chiesa dedicata al patrono San Giuseppe Operaio.\nIn localit\u00e0 Frizzon una chiesa sorta in origine per la Madonna di Monte Berico \u00e8 stata poi convertita a sacello per ricordare i Caduti e Dispersi durante la campagna di Russia con al suo interno circa 800 lapidi.\nInfine la pi\u00f9 distante dal paese, che si trova invece nella Piana di Marcesina nella parte alta della strada dei lotti ed \u00e8 dedicata a San Lorenzo.\nSociet\u00e0.\nLingue e dialetti.\nCos\u00ec come in tutto l'altopiano dei Sette Comuni anche a Enego si parl\u00f2 per un periodo la lingua cimbra, un idioma germanico affine al bavarese. Fu per\u00f2 anche uno dei primi centri ad abbandonarla a favore del veneto: ne \u00e8 una prova il fatto che gi\u00e0 dalla met\u00e0 del Seicento i parroci locali avevano smesso di recitare l'omelia in tedesco.\nInfrastrutture e trasporti.\nEnego \u00e8 collegato con il Canale di Brenta dalla strada provinciale 76 che collega lo svincolo di uscita dalla Strada statale 47 della Valsugana fino al centro di Asiago; dal fondovalle si percorrono 16 tornanti e una distanza di circa 10\u00a0km.\nIl paese dista 11\u00a0km dalla Stazione di Primolano. Vi \u00e8 inoltre un collegamento di tre corse giornaliere di autobus con Asiago e Bassano del Grappa.\nPonte Valgadena.\nTra i territori comunali di Enego e di Foza, in Valg\u00e0dena, si trova l'omonimo ponte, che \u00e8 tra i viadotti pi\u00f9 alti d'Italia. \u00c8 stato inaugurato nel 1990, alto 175\u00a0m \u00e8 lungo complessivamente 282\u00a0m ed \u00e8 ora usato per la pratica del Bungee jumping ed \u00e8 considerato il salto pi\u00f9 alto d'Italia.\nAmministrazione.\nReferendum.\nNel 2006 la popolazione degli otto comuni dell'Altopiano (Asiago, Conco, Enego, Foza, Gallio, Lusiana, Roana e Rotzo) vot\u00f2 a grande maggioranza (94%) a un referendum per il distacco del territorio dalla Regione Veneto e per la successiva aggregazione alla Regione Trentino-Alto Adige. L'anno seguente arriv\u00f2 il parere negativo da parte sia della provincia di Bolzano che da quella di Trento, mentre il Parlamento, che doveva dare l'esito definitivo, non si espresse mai."}
{"id": "37208", "revid": "1312217", "url": "https://it.wikipedia.org/wiki?curid=37208", "title": "Fara Vicentino", "text": "Fara Vicentino (\"Fara\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nCome i territori di Salcedo Lugo e Breganze, coi quali ha in comune la struttura geologica di origine vulcanica, anche quello di Fara, comprendente il capoluogo e la frazione di San Giorgio di Perlena, \u00e8 prevalentemente collinare, affacciato alla pianura vicentina, riparato alle spalle dall'Altopiano dei Sette Comuni.\nSono presenti nel territorio cinque torrenti: l'Astico \u00e8 il maggiore e costituisce il confine naturale con i comuni di Zugliano e Sarcedo a ovest, il Laverda delimita il confine orientale, il Reale attraversa la pianura sulla sponda sinistra dell'Astico; il Chiavone Bianco separa le colline di Fara da quelle di Farneda e Costa; il Chiavone Nero separa queste ultime da quelle di Fortelongo. Su questi tre cordoni collinari sorgono i pi\u00f9 grossi nuclei abitati e scorrono le tre principali strade del comune, collegate le une alle altre da arterie minori.\nIl clima di Fara \u00e8 mite, favorevole alla vite, che rappresenta la coltura dominante, all'olivo e ad altre piante mediterranee. Il castagno \u00e8 distribuito su tutto il territorio ora isolato ora riunito in piccoli boschi. Aree pi\u00f9 vaste, ma meno estese di un tempo, sono invece occupate dal carpino nero, dalla robinia e da una percentuale minore di roverella, l'ontano \u00e8 presente lungo il corso del Chiavone.\nStoria.\nToponimi.\nAdagiato sulle colline del Pedemonte vicentino, il comune di Fara \u00e8 costituito da due nuclei abitati: Fara e San Giorgio di Perlena.\nI toponimi dei due centri trovano una comune origine nell'epoca longobarda (da fara, insediamento parentale armato e San Giorgio, santo guerriero caro alla tradizione longobarda). L'appellativo di \"Vicentino\" aiuta a distinguere questa localit\u00e0 da diverse altre localit\u00e0 con lo stesso nome, poste lungo il percorso dei longobardi nell'Italia Settentrionale: presso Gradisca, nel Bergamasco, in Friuli, nel Trevigiano, nel Milanese, nella diocesi di Ceneda, presso Lonigo.\nIl toponimo Fara compare per la prima volta in un atto vescovile del luglio 1148; in documenti successivi, e fino al 1800, di solito si trova scritto Farra.\nMedioevo.\n\u00c8 storicamente accertato che i longobardi avevano stabilito in questo luogo un importante insediamento di tipo militare e che quindi qui esistessero delle fortificazioni.\nTra il 917 e il 921 Fara, insieme con tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago, fu donata dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursione degli Ungari.\nParlando di questi luoghi, il Macc\u00e0 fa cenno ad una \"contracta de Toresellis\" che anche secondo un testamento del 28 maggio 1446 era situata nelle pertinenze di Fara. Di tali torricelle non \u00e8 indicata l'ubicazione, ma il nome attesta facilmente il loro scopo: quasi certamente, infatti, erano opere fortificate come le \"Torreselle\" di Isola Vicentina e quelle del castello di Magr\u00e8.\nIn localit\u00e0 San Giorgio di Perlena, cos\u00ec come nella sottostante zona breganzese di Colle Moggio, i nobili Bissari di Vicenza possedevano parecchi beni e, tra questi, anche un castello. Lo confermerebbe un atto pubblico del 14 dicembre 1426 con il quale un Bissari investiva di un podere un certo \"Bartolomeum q. Antonii de castello coltelli Perlene\". In un testamento del 30 agosto 1445, inoltre, si parla di altri beni situati \"in Perlena... in contratta castelli\". Considerata l'ubicazione dei beni dei Bissari, si pu\u00f2 presumere che il castello si trovasse sulla fascia collinare verso sud prospettante su Breganze; se cos\u00ec fosse, di questo castello potrebbe aver fatto parte anche la \"Torre Bissara\", che secondo parecchi documenti sorgeva nelle vicinanze di Breganze.\nIn epoca tardomedievale Fara segu\u00ec le vicende di Breganze e dei centri circostanti, nella ripartizione dei beni fatta da Ezzelino il Monaco nel 1223 in favore dei figli, il paese venne assegnato ad Ezzelino III da Romano (il cosiddetto Tiranno), legato a Breganze anche da vincoli familiari, essendo la sorella Cunizza sposata con un nobile breganzese.\nVerso la met\u00e0 del Trecento il territorio di Fara - che dipendeva da Breganze - fu sottoposto, sotto l'aspetto amministrativo, al Vicariato civile di Marostica e tale rimase, anche sotto la dominazione viscontea e veneziana, sino alla fine del XVIII secolo.\nEpoca moderna e contemporanea.\nNei secoli successivi, sotto il dominio della Serenissima, Fara e Perlena raggiunsero l'autonomia da Breganze; Perlena, ridimensionato il territorio a favore di Salcedo, venne unita all'attuale capoluogo nell'ambito delle riforme amministrative prima francesi, poi austriache, che caratterizzano gli inizi del XIX secolo. L'Ottocento, anche per il comune di Fara, fu un periodo difficile: le epidemie, la miseria, la pellagra, la distruzione dei vigneti tormentarono la popolazione. Negli ultimi decenni del secolo molti emigrarono verso \u00ec paesi europei e d'Oltremare.\nUn riferimento letterario significativo \u00e8 quello di Domenico Pittarini, che a Fara visse per pi\u00f9 lustri, verso la fine del XIX secolo; la sua \"Politica dei Villani\", un due atti in versi rustici, in un dialetto corrispondente all'antico pavan del Ruzante, ha lasciato il segno nella cultura popolare anche per il noto finale:\n\" \u2026\" i prete xe prete, i siuri xe siuri, e nantri, Bastian, sem mone p\u00ec grandi del monte Suman\"\".\nToccata, seppur marginalmente, dai due conflitti mondiali (zona di operazioni di brigate partigiane nel secondo), Fara ha legato il suo nome alle memorie letterarie, durante la Grande Guerra, di alcuni ufficiali inglesi (H. Dalton, N. Gladden, H. Barnett) che dal vicino fronte scendevano al Quartier Generale situato in paese. Durante la seconda guerra invece, il paese fu occupato dai soldati tedeschi e dovette anche accogliere un presidio delle Brigate Nere, mentre i giovani partigiani della \"Mazzini\" operavano nella zona e nel circondario. Complessivamente nelle due guerre i caduti superarono il centinaio, numerosi i feriti e i mutilati.\nNel secondo dopoguerra, dopo un periodo di stasi, si assistette ad un rifiorire di iniziative e di opere, che diedero ai vari nuclei abitati del comune una nuova fisionomia.\nMonumenti e luoghi di interesse.\nArchitetture religiose nel capoluogo.\nChiesa di Sant'Antonio in Via Torricelle\nAltri luoghi di interesse.\nCaratteristiche sono, nel territorio comunale, le colombare, soprattutto lungo la valle del Chiavone.\nDegna di menzione \u00e8 pure, sempre lungo lo stesso torrente, la zona di ritrovamento delle famose palme fossili di Lonedo, presso il vecchio Ponte degli Artusi.\n\u00c8 sicuramente molto interessante dal punto di vista paesaggistico il percorso del torrente Chiavone Bianco, che pu\u00f2 rappresentare una rilassante passeggiata in mezzo\nalla natura.\nCultura.\nIstruzione.\nNel Comune di Fara, compresa la frazione di San Giorgio, vi sono due scuole dell'infanzia (private e paritarie), due scuole primarie statali e una scuola secondaria di primo grado.\nNel capoluogo vi \u00e8 anche la Biblioteca civica, che fa parte della rete di biblioteche vicentine.\nEconomia.\nL'economia di Fara \u00e8 indiscutibilmente legata, come lo stesso stemma comunale ricorda, alla coltivazione della vite; la strada del vino che da Breganze si inerpica per le Torreselle tra le valli dell'Astico e del Chiavone, o quella che per la Costa sale verso le Terre Rosse, sono contornate da vigne di vespaiolo, cabernet, pinot e, soprattutto, di torcolato, vino passito qui conosciuto da secoli; il territorio di Fara e della frazione di San Giorgio di Perlena fanno parte del comprensorio dei vini D.O.C. di Breganze.\nFino agli anni settanta del Novecento l'economia del territorio era principalmente agricola; oltre alla coltivazione della vite, di primaria importanza \u00e8 ancora l'allevamento, principalmente di bovini e suini. Le due latterie di San Giorgio di Perlena e di SS. Felice e Fortunato si sono unite al caseificio di Breganze.\nA partire da quel decennio sono sorte alcune aziende manifatturiere attive nei settori della produzione di materiali in PVC, film in polietilene, abbigliamento, siderurgia e macchinari per il settore edilizio. \nSono invece scomparse le fornaci di calcina, ricordate dal Macc\u00e0, che utilizzavano i ciottoli dell'Astico; e scomparsi sono da tempo anche i numerosi mulini, oltre una decina, girati dalle acque dell'Astico, del Chiavone e del Laverda.\nCon questo sviluppo \u00e8 stata frenata l'emigrazione che nel secondo dopoguerra aveva causato lo spopolamento delle colline e delle contrade, con grave danno per l'agricoltura \nGeografia antropica.\nL'unica frazione del comune di Fara Vicentino \u00e8 San Giorgio di Perlena.\nAltre localit\u00e0 o contrade sono: Bivio Costa, Crosara, C\u00e0 Carollo-torricelle, C\u00e0 Pavan-farneda, Zucchi, C\u00e0 Michelon-poletti, Gobbi, C\u00e0 Azzolin-costa, Cacciatore, Isola, Chiavone, C\u00e0 Simonati, Rizzato, C\u00e0 Balzan, Rosi, Fortelongo, C\u00e0 Viero-Carollo, Cima, Capovilla, Bruschi, Lavarda, Colombare, Simonatoni, Astico Nord.\nAmministrazione.\nGemellaggi.\nNel 2012 il comune di Fara ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37209", "revid": "125998604", "url": "https://it.wikipedia.org/wiki?curid=37209", "title": "Villorba", "text": "Villorba (IPA: ; \"Vi\u0142\u00f2rba\" in veneto, IPA: ) \u00e8 un comune italiano di abitanti della provincia di Treviso in Veneto.\nSi tratta di un comune sparso poich\u00e9 il municipio si trova nella frazione Lancenigo, in localit\u00e0 Carit\u00e0.\nOrigini del nome.\nSecondo l'Agnoletti, \"Villorba\" deriva dal latino \"Villa Urbis\", in riferimento alla residenza dei Collalto, un palazzo (\"villa\") costruito nei pressi della citt\u00e0 di Treviso (\"urbs\"). Secondo il \"Dizionario di toponomastica - I nomi geografici italiani\" edito dalla UTET, invece, \"Villorba\" \u00e8 variante di \"Villaorba\" (toponimo anche a Basiliano, provincia di Udine), dove l'aggettivo latino \"orba\" o \"orbata\" significa \"povera\". Quest'ultima etimologia \u00e8 quella ufficiale nel sito dei comuni italiani http://www.comuni-italiani.it/026/091/\nStoria.\nL'et\u00e0 romana.\nLa presenza umana fu certamente rilevante in et\u00e0 romana, vista la vicinanza al \"municipium\" di Treviso. Ancora in epoca medievale si aveva memoria di un'antica villa romana posta in localit\u00e0 Casal Vecchio (toponimo di chiara origine), dove tutt'oggi non sono infrequenti i ritrovamenti di reperti antichi.\nIl Medioevo e la Serenissima.\nIl toponimo \u00e8 menzionato per la prima volta in un documento del 982, quando il paese era parte del Sacro Romano Impero e ricompreso tra i feudi dei Collalto, conti di Treviso. La famiglia si insedi\u00f2 proprio a Villorba, in quanto si trovava all'estremit\u00e0 meridionale dei loro possedimenti, che giungevano sino alla via Postumia, e per la vicinanza al capoluogo.\nUn altro scritto del 1005 riferisce che il giudice Alberto e la moglie Talia donarono la corte di Piovenzano (presso l'attuale Lancenigo) al monastero di Sesto, in Friuli. Nella pergamena vi \u00e8 descritto il territorio, con case coloniche, mulini, selve, due chiesette (tra cui la cappella di Sant'Alberto) e un castello.\nAi Collalto successero poi i da Lancenigo, famiglia dalla quale fiorirono notai e letterati, e varie istituzioni religiose, tra cui l'abbazia di Nervesa.\nLa vicinanza della Postumia non port\u00f2 solo benefici economici alla zona, ma anche frequenti saccheggi e distruzioni, in quanto importante arteria utilizzata da eserciti di passaggio. Nel 1318, ad esempio, Cangrande della Scala, con l'intento di attaccare Treviso, devastava Villorba. Tra il XIII e il XIV secolo, infatti, la Marca Trevigiana fu scossa dall'avvicendarsi di varie signorie: dagli Ezzelini si pass\u00f2 ai Caminesi, quindi agli Scaligeri e infine ai Carraresi. Solo sul finire del Trecento la Repubblica di Venezia riusc\u00ec a prendere il definitivo controllo del territorio, il che assicur\u00f2 una lunga stagione di stabilit\u00e0 e relativo benessere (salvo la parentesi della guerra della Lega di Cambrai). \u00c8 questo il periodo in cui varie famiglie patrizie, attratte dalla bellezza del luogo e dalle opportunit\u00e0 economiche derivanti dall'agricoltura locale, eressero anche a Villorba diverse ville.\nDall'Ottocento a oggi.\nCon la caduta della Serenissima, il Veneto fu colpito dagli sconvolgimenti che videro l'avvicendarsi di Francesi e Austriaci. I due eserciti si scontrarono proprio a Villorba nel 1801, ma continuarono a passare e ad accamparsi per il territorio sino al 1805, arrecando gravi sofferenze alla popolazione locale. Sotto Napoleone Lancenigo, Fontane e Villorba divennero sedi delle rispettive municipalit\u00e0, aggregate nel 1813 a Treviso. Sotto il Regno Lombardo-Veneto, nel 1816, fu costituito l'odierno comune.\nNel 1848, durante la prima guerra d'indipendenza, il territorio villorbese fu teatro di altri scontri armati, che provocarono altri patimenti per gli abitanti. Solo nel 1866, seguendo le sorti del Veneto, entr\u00f2 a far parte del Regno d'Italia.\nI cambiamenti economici pi\u00f9 notevoli si ebbero a partire dal secondo dopoguerra con lo sviluppo industriale.\nCon decreto datato 6 luglio 2010, il Presidente della Repubblica Giorgio Napolitano ha concesso a Villorba il titolo di Citt\u00e0.\nA Catena si trova il Centro di ricerca del gruppo Benetton \"Fabrica\", progettato dall'architetto Tadao And\u014d e diretto dal fotografo Oliviero Toscani.\nMonumenti e luoghi d'interesse.\nNel comune di Villorba sono presenti numerose ville venete .\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nSport.\nA Villorba si trova il Palaverde, palazzetto dello sport voluto dalla famiglia Benetton, in cui hanno giocato per lungo tempo le compagini della Sisley Volley Treviso e della Benetton Basket Treviso. Attualmente il palazzetto ospita le gare interne dell'Imoco Volley di serie A e di Universo Treviso Basket di serie A.\nNegli sport di squadra, la formazione comunale che ha pi\u00f9 avuto risonanza nazionale \u00e8 il Futsal Villorba, che nella stagione 2011-12 ha disputato per la prima volta nella sua storia il campionato di Serie A2 di Calcio a 5 e che gioca le partite interne al Palateatro; nel calcio a 11 invece spicca l\"'A.C.D. Villorba\", che \u00e8 iscritta in Serie D ed \u00e8 affiliata al .\nAltra importante realt\u00e0 sportiva \u00e8 il Villorba Rugby, che attualmente milita nel campionato di Serie B con la compagine maschile, in Serie A con quella femminile con cui ha vinto lo scudetto nella stagione 2018-19.\nTrasporti pubblici.\nMobilit\u00e0 urbana.\nA Villorba \u00e8 riservata la Linea urbana 1 di MOM, che unisce il comune con il centro, la Stazione FS di Treviso e l\u2019Ospedale Regionale Ca\u2019 Foncello. Durante la giornata sono effettuate corse prolungate verso Catena.\nIl Borgo di Fontane \u00e8 servito dagli autobus della Linea urbana 4 di MOM, che lo collegano con la stazione FS e il centro di Treviso e la Linea prosegue verso Casier.\nInoltre \u00e8 sul territorio \u00e8 presente la Linea urbana 12 di MOM, che unisce il comune alle frazioni di Lancenigo, San Sisto e Castrette.\nIl capolinea delle tre linee \u00e8 in piazza Umberto I nella frazione di Lancenigo, dove ha anche sede il municipio."}
{"id": "37211", "revid": "1543377", "url": "https://it.wikipedia.org/wiki?curid=37211", "title": "Volpago del Montello", "text": "Volpago del Montello (IPA: ; \"Volpago\" in veneto, IPA: ) \u00e8 un comune italiano di abitanti della provincia di Treviso in Veneto.\nOrigini del nome.\nSi sono fatte diverse supposizioni circa l'origine del toponimo Volpago.\nSecondo una convinzione popolare, sarebbe in relazione con volpe. Ma un'ipotesi pi\u00f9 probabile osserva che anticamente era scritto \"Bolpagus\", dove si pu\u00f2 individuare una radice \"bol\"-, di origine tardo-barbarica e significante \"terra rossa\", e un suffisso -\"pagus\" che in latino indica una piccola circoscrizione territoriale e, di conseguenza, un villaggio. Volpago starebbe quindi a significare \"paese della terra rossa\", cosa confermata dalle caratteristiche geologiche del territorio.\nUn'ulteriore teoria lo ritiene un prediale legato a un \"Vulpius\", con suffisso aggettivale -\"acus\".\nStoria.\nLe civilt\u00e0 antiche hanno lasciato consistenti tracce in tutto il territorio. Si tratta di reperti risalenti alla preistoria, al periodo dei castellieri, ai Paleoveneti e ai Romani. A questi ultimi si deve anche la disposizione di strade e fossati, orientati in direzione nordovest-sudest e sudovest-nordest, secondo la centuriazione del \"municipium\" di \"Tarvisium\".\nNel basso medioevo Volpago diventa capopieve, mentre a Selva viene costruito un castello dei nobili Vidoti (o Guidoti). Nel XIV secolo segu\u00ec le sorti di Treviso e fu annessa alla Serenissima.\nDurante il dominio veneziano, si diffuse stabilit\u00e0 e relativo benessere grazie all'interessamento di alcune famiglie nobili che investirono sull'agricoltura e sulla sericoltura. L'accesso al sovrastante Montello, invece, era vietato, poich\u00e9 il suo bosco era sfruttato esclusivamente dall'Arsenale.\nAlla caduta della Repubblica segu\u00ec uno sconvolgimento dei sistemi rurali, politici e religiosi sostituiti dai comuni. Volpago pass\u00f2 poi con tutto il Veneto al Regno Lombardo-Veneto per essere poi unito al Regno d'Italia.\nNel 1870, il comune fu uno dei primi ad essere industrializzato, grazie all'attivit\u00e0 dei Gobbato. Alle ville di questa famiglia furono annessi una filanda e uno stabilimento bacologico che diedero lavoro a centinaia di persone provenienti anche dai paesi vicini. Tuttavia, ci\u00f2 non serv\u00ec a frenare la diffusa povert\u00e0, che provoc\u00f2 una massiccia emigrazione verso l'estero, specialmente in Sudamerica.\nIn prossimit\u00e0 del fronte del Piave, Volpago si ritrov\u00f2 in prima linea durante la Grande Guerra, che infuri\u00f2 soprattutto lungo il versante settentrionale del Montello.\nDegli eventi tra le due guerre, da ricordare vi \u00e8 la Tromba del Montello del 24 luglio 1930, una tromba d'aria che provoc\u00f2 morte e distruzione e danneggi\u00f2 gravemente la chiesa di Selva.\nDurante il secondo conflitto, Volpago vide cadere molti suoi cittadini in guerra, e molti furono pure i tragici rastrellamenti nazi-fascisti.\nDal dopoguerra ad oggi.\nLo sviluppo socio economico del territorio di Volpago fu fortemente caratterizzato fino agli anni sessanta da grandi ondate migratorie che diedero la possibilit\u00e0, per coloro che restarono, di ricevere le rimesse dai concittadini all'estero, fondamentali per investire nelle imprese e contribuire al miracolo economico che travolse l'Italia nel dopoguerra.\nLe prime emigrazioni verso l'Europa centrale e il Nord America furono ben presto sostituite da numerose iniziative private piccolo imprenditoriali che fecero uscire il paese dalla realt\u00e0 rurale. Impressionante fu, negli anni 60-80, il numero di laboratori a conduzione familiare, che produssero un diffuso benessere. La lavorazione degli indotti di grosse realt\u00e0 industriali tessili, scarpe sportive e attivit\u00e0 conserviere costituirono una fonte di occupazione e di guadagno assai generalizzato. La crisi socio-economica dei primi anni '90 ha ridimensionato questa organizzazione non pi\u00f9 coerente con le diverse strutture della nuova economia. Attualmente a parte alcune iniziative imprenditoriali, la popolazione ha trovato altre fonti di reddito che permettono un tenore di vita abbastanza buono. Se Volpago infatti, anni fa, poteva essere conosciuto per i suoi insediamenti industriali, ben altre sono attualmente le sue attrattive.\nVolpago \u00e8 anche una terra di cultura e di uomini d'ingegno. L'ing. Ugo Gobbato (1888-1945) diresse l'Alfa Romeo impedendo ai nazisti di trasferire la casa automobilistica e i suoi materiali in Germania. Grandi artisti di Volpago sono Ottorino Stefani (1928-2016), pittore e poeta di fama nazionale, che ha dedicato gran parte dei propri capolavori alle terra natia ed Island Guizzo (1915-1987), pittore deportato nei lager, operante a Roma accanto a grandi personalit\u00e0 come Giorgio De Chirico. La nostra terra \u00e8 anche aggraziata da numerose opere architettoniche di straordinaria bellezza: nella frazione di Selva vi sono la quattrocentesca Villa Priuli-Barea, la cinquecentesca barchessa di ca' Marcello, la chiesa che ospita le storie di Mos\u00e8 dei Guardi, Tintoretto e Paolo Veneziano, il pi\u00f9 illustre pittore del Trecento veneto; a Volpago si trovano Villa Saccardo ( XVI secolo) e l'ex convento dei Nonantolani e casa Fiorentin, del 1902, unico esempio di architettura Stile Liberty. Terra di cultura, Volpago vede negli ultimi tempi una grande rinascita culturale, un rifiorire di attivit\u00e0 ed eventi culturali su iniziativa pubblica e privata, con mostre, manifestazioni, concerti, spettacoli, proiezioni e visite, che ottengono sempre pi\u00f9 importanti e riconosciuti successi.\nMonumenti e luoghi d'interesse.\nArchitetture religiose.\nIl nuovo tempio vasto ed imponente, di linee architettoniche sobrie ed eleganti, fu progettato dall'architetto F.Scudo.\nRecentemente, dopo essere state restaurate ad opera della fondazione Cassamarca, sono state ricollocate nella chiesa 6 grandi tele, opere di Giannantonio Guardi, Francesco Guardi e Francesco Fontebasso, rappresentanti storie di Mos\u00e8.\nArchitetture civili.\nPoco discosto sorgeva lo stabilimento bacologico.\nQui nel lontano 1752 fu ospitato il vescovo Paolo Francesco Giustinian.\nOltre il parco si articolava il lungo edificio della filanda, una della pi\u00f9 produttive di tutta la Provincia.\nFu notata anche dall'attento scrittore Giovanni Comisso che la port\u00f2 come esempio di architettura rurale veneta.\n\u00c8 uno dei pochi esempi del palladianesimo settecentesco in provincia di Treviso.\nIl progetto iniziale dell'architetto bassanese Giovanni Miazzi (1699-1797) che ne condusse a termine la realizzazione, fu ampiamente rivisto e corretto da Francesco Maria Preti (1701-1774). Il complesso presenta un imponente edificio dominicale, che si sviluppa attorno al pronao centrale, affiancato da due ariose barchesse.\nIl giardino che precede la facciata \u00e8 tutto circondato da una peschiera, mentre quello retrostante si spinge alle pendici del Montello. Villa Spineda fu residenza del sen. Jacopo Gasparini, governatore d'Eritrea e Ambasciatore nello Yemen.\nAree naturali.\nIl Montello.\nIl Consorzio del Bosco Montello ha messo a disposizione la mappa del percorso della pista ciclabile\" La Tradotta\" con l\u2019elenco dei nodi e delle vie intersecate.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa denominazione del comune fino al 1925 era Bolpago."}
{"id": "37212", "revid": "1543377", "url": "https://it.wikipedia.org/wiki?curid=37212", "title": "Zenson di Piave", "text": "Zenson di Piave (IPA: ; \"Xenson\" in veneto, IPA: ) \u00e8 un comune italiano di abitanti della provincia di Treviso in Veneto.\nGeografia fisica.\nIl centro del paese si \u00e8 sviluppato alla foce del canale Zenson (in dialetto \"Zensonat\"), un corso d'acqua originato dalla biforcazione del canale Zero nei pressi di \"Partisioni\" a Sant'Andrea di Barbarana.\nOrigini del nome.\nLe ipotesi pi\u00f9 probabili ritengono che il toponimo derivi da un antico nome personale in seguito dialettizzato; per Dante Olivieri sarebbe latino (\"Gentio\", -\"onis\"), mentre per Giovan Battista Pellegrini addirittura venetico (\"Gentios\").\nFrancesco Scipione Fapanni lo lega invece alla famiglia veneziana Zen, che aveva possedimenti in queste terre, mentre Carlo Agnoletti lo riferisce a san Zenone o ai monaci zeniani.\nStoria.\nLe origini di Zenson sono antichissime: i ritrovamenti di utensili e resti di armi dimostrano che un primo insediamento si era formato gi\u00e0 nel II millennio a.C. La civilt\u00e0 fu indubbiamente favorita dalla posizione geografica della localit\u00e0 che permetteva di controllare i traffici lungo il Piave.\nIn epoca medievale lo sviluppo del territorio fu favorito dai benedettini di Santa Maria del Pero di Monastier. Furono proprio i monaci ad erigere, verso il 1470, l'attuale parrocchiale (intitolata, non a caso, a San Benedetto) che in un primo tempo fu sottoposta a San Mauro di Rovar\u00e8. Questa presenza si scontr\u00f2 spesso con l'autorit\u00e0 vescovile di Treviso, che rivendicava per s\u00e9 varie pertinenze del monastero, fra cui proprio Zenson.\nSecondo quanto riferito dal Chimenton, durante le lotte tra Repubblica di Venezia e Ottone II di Sassonia, venne concesso ai devoti dell'imperatore di costruire le torri di guardia e di difesa in Genzone, l'attuale Zenson, e in Mussa. La torre di guardia potrebbe coincidere con la rocca di Cigoto (forse dall'occupazione Gota), costruita secondo alcune fonti durante le invasioni barbariche. Il primo riferimento relativo al fortilizio si trova in una causa della proprietaria Richelda con i Trevisan (1298); la possederono poi i da Camino che la offrirono alla citt\u00e0 di Treviso nel 1318 e venne poi distrutta in data anteriore al 1580.\nNel 1717 il paese fu assegnato alla giurisdizione del monastero di monaci benedettini di San Giorgio Maggiore di Venezia. Con la soppressione napoleonica dei monasteri, la giurisdizione dei monaci benedettini venne sottratta dall'autorit\u00e0 vescovile di Treviso.\nIl paese viene ricordato da molti storici per gli avvenimenti della Grande Guerra: dopo la Rotta di Caporetto, Zenson si trov\u00f2 lungo il fronte del Piave. Storica \u00e8 l'ansa dove si affrontarono esercito Italiano ed esercito Austro-ungarico durante le battaglie del novembre 1917 e del giugno 1918. Nella prima met\u00e0 del mese di novembre del 1917, l'esercito Austro-ungarico riusc\u00ec ad occupare l'ansa, ma venne violentemente contrattaccato dalle brigate Lecce, Pinerolo e Novara che lo costrinsero il 31 dicembre a ritirarsi. Nel giugno 1918 si scontrarono il VII corpo d'armata austriaco (della V armata del Gruppo Boroevic) comandato dal generale Wurm e il XXVIII corpo d'armata Italiano (comprendente le Brigate Ferrara ed Avellino \ndella III armata comandata dal S.A.R. il Duca D'Aosta), dopo sanguinose battaglie gli austriaci riuscirono ad occupare il paese (punto strategico per unire le due teste di ponte di Fagar\u00e8 e di San Don\u00e0). Ma il 23 giugno dello stesso mese gli italiani riuscirono definitivamente a cacciare gli austriaci dal paese.\nMonumenti e luoghi d'interesse.\nParrocchiale.\nDistrutta durante la Grande Guerra, la parrocchiale fu ricostruita nello stesso luogo della precedente su progetto dell'arch. Melchiori. Della vecchia chiesa rimangono solo il Busto di San Domenico, e i due stemmi della famiglia Da Mula che ornavano un altare della vecchia chiesa. La nuova chiesa venne consacrata nel 1937.\nBarchesse di villa Mora, Sernagiotto.\nSi tratta di due grandi barchesse simmetriche, completate da un oratorio posto all'inizio di quella di ponente. Nell'ampio spazio tra i due edifici sorgeva la casa padronale, che fu per\u00f2 danneggiata durante la grande guerra e in seguito demolita. Il complesso, innalzato nell'ultimo trentennio del Seicento per conto dei Mora, nobili veneziani di origini svizzere, fu progettato da Andrea Tirali, tuttavia ha subito nel tempo numerosi rimaneggiamenti e solo la cappella ha mantenuto le linee originali.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nNel 1868 dal comune sono state distaccate le frazioni di Fagar\u00e8 e Sant'Andrea di Barbarana per essere aggregate a San Biagio di Callalta. Le lettere riportate sullo stemma comunale non sono altro che le iniziali delle tre frazioni originarie (capoluogo compreso)."}
{"id": "37213", "revid": "1543377", "url": "https://it.wikipedia.org/wiki?curid=37213", "title": "Zero Branco", "text": "Zero Branco (IPA: ; \"Xero Branco\" o, pi\u00f9 semplicemente, \"Xero\" in veneto, IPA: ) \u00e8 un comune italiano di abitanti della provincia di Treviso in Veneto.\nGeografia fisica.\nZero Branco sorge in un territorio pianeggiante ricco di corsi d'acqua, presso il confine meridionale della Provincia di Treviso. Il fiume Zero passa proprio sotto la piazza principale del paese, incontrandosi, poco pi\u00f9 a sud, con il suo affluente Vernise.\nOrigini del nome.\nZero (citato per la prima volta come \"Zayro\" e poi come \"Iairus\" e \"Iarus\") deriva forse da un personale del tipo \"Iarius\", \"Diarius\" o \"Darius\". Si tratterebbe quindi di un toponimo prediale riferito a un proprietario terriero dell'epoca della centuriazione romana. Dal nome del territorio sarebbe poi derivato anche quello del fiume Zero. Altrimenti, potrebbe trattarsi di un fitonimo legato a cerro.\nBranco era in origine uno dei vari colmelli che costituivano il paese, ovvero quello in cui, al momento dell'istituzione dell'odierno comune, and\u00f2 ad ospitarne la sede. Dovrebbe significare \"diramazione\" e si riferisce probabilmente a un fosso o a un canale.\nStoria.\nEt\u00e0 paleoveneta e romana.\nIl territorio zerotino pare fosse abitato sin dall'et\u00e0 paleoveneta, fino a quando, nel II secolo a.C., non sub\u00ec l'invasione romana e fu posto sotto il \"municipium\" di Altino. L'area attorno al fiume Zero fu completamente riorganizzata e centuriata e furono compiute notevoli opere di bonifica con il contenimento e la canalizzazione delle acque.\nNel XII secolo Zero fu posta sotto il controllo del libero Comune di Treviso e ne segu\u00ec le sorti passando, nel 1312, agli Scaligeri e quindi, dal 1338 al 1381 e definitivamente dal 1388, alla Serenissima.\nSotto Venezia, fu mantenuto l'antico sistema delle \"regule\" (che, in origine, erano Montiron e Fontane per quanto riguarda la \"villa\" di Zero) e il territorio fu assegnato alla podesteria di Treviso (quartiere \"Mestrina\"). Successivamente, la sola Zero passava alla podesteria di Mestre, mentre Sant'Alberto e Scandolara rimanevano sotto Treviso.\nGrazie anche alla sua posizione, a met\u00e0 tra Treviso e Venezia, alla salubrit\u00e0 del luogo e al rigoglio delle colture, Zero fu scelta da molti nobili veneziani come terra per le loro residenze estive, che erano non solo delle raffinate residenze di campagna, ma anche delle vere e proprie aziende agricole.\nNel 1797 il territorio comunale pass\u00f2 sotto la dominazione austriaca, salvo la breve parentesi napoleonica tra il 1805 e il 1814. Nel frattempo Zero e Sant'Alberto divengono comuni, inseriti nel 1807 nel cantone di Noale del dipartimento del Bacchiglione con capoluogo Vicenza. Al ritorno degli Austriaci, Zero (ora unita a Sant'Alberto) entra a far parte della provincia di Padova. Nel 1853 Zero passa alla provincia di Treviso e con l'annessione al Regno d'Italia, nel 1866, il Comune assume la denominazione di Zero Branco.\nMonumenti e luoghi d'interesse.\nArchitetture religiose.\nChiesa parrocchiale e campanile.\nGi\u00e0 citata come pieve nella bolla \"Justis fratrum\" di Eugenio III del 1152, fu ricostruita e riconsacrata il 17 agosto 1642. Nel 1847 venne riedificata la facciata in stile neoclassico e nel 1857 venne rifatto il pavimento. L'altare maggiore fu realizzato nel 1695 dai Fratelli Bettanelli di Venezia; nel 1759 fu costruito l'organo, ad opera del veneziano Giovanni Placa. All'interno, tra le opere pi\u00f9 notevoli, sono da ricordare la pala raffigurante la \"Madonna del Parto\", opera autografa di Jacopo Palma il Giovane, e la \"Sacra Conversazione\" posta al centro dell'altar maggiore attribuita a Vittore Belliniano. Altri dipinti degni di nota sono quello raffigurante \"Ges\u00f9 Bambino con i Santi Antonio e Valentino\" opera dell'artista veneziano Giovanni Carlo Bevilacqua e il San Sebastiano di Cosroe Dusi altres\u00ec noto come \" pittore degli Zar \" per la sua lunga permanenza a San Pietroburgo alla met\u00e0 dell'800.\nNel 1696 venne iniziata la costruzione del \"campanile\", che la leggenda vuole come modello pi\u00f9 alto del campanile della vicina Mogliano Veneto.\nArchitetture civili.\nPalazzo Sagramora.\nSi tratta dell'edificio pi\u00f9 antico della cittadina, un palazzo risalente al XIV secolo realizzato con architettura gotico-veneziana.\nVille venete.\nMentre nel centro storico \u00e8 possibile notare qualche edificio veramente notevole (quale il gotico \"Palazzo Sagramora\"), \u00e8 nelle campagne che si trovano gli edifici pi\u00f9 interessanti del territorio comunale. Si tratta di interessanti ville venete, talvolta circondate da grandi parchi e giardini come \"Villa Guidini\" (del XVIII secolo) , \"Villa Albuzio\" (del XVI secolo) e \"Villa Cor\u00f3\" (del XVII secolo). Altri interessanti edifici sono \"Villa ex Vitturi\" ora Libralato, Villa Brotto Antonello (XVII secolo), a ridosso della piazza e Villa Bon in via Sola ove Enrico Fermi soggiorn\u00f2 pi\u00f9 volte durante l'infanzia.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nSuddivisioni storiche.\nPer tutto il dominio della Serenissima, Zero Branco si suddivideva in \"colmelli\", quasi degli antenati degli attuali quartieri. Ciascuna giurisdizione era rappresentata da un \"meriga\". A loro volta i colmelli erano raggruppati in quartieri, e i quartieri in podestarie. Zero fu per breve tempo ricompreso nella podestaria di Treviso per poi passare a Mestre. D'altra parte, i colmelli di Sant'Alberto e Scandolara rimasero sino alla caduta di Venezia sotto Treviso, compresi nel quartiere detto \"Mestrina di sopra\". Segue un elenco dei colmelli divisi per parrocchie:\nTutt'oggi essi sono rievocati durante il caratteristico \"Torneo dei Colmelli\" che vede sfidarsi gli abitanti dei vari quartieri.\nInfrastrutture e trasporti.\nIl centro di Zero Branco \u00e8 attraversato dalla SR 515 \"Noalese\", che collega Padova a Treviso e servito dagli autobus SITA e La Marca che svolgono servizio di linea lungo questa tratta. Gli Autobus Actv, invece, assicurano i collegamenti con Mogliano Veneto. Il territorio comunale \u00e8 attraversato anche, a est, dall'Autostrada A4, nel tratto noto come Passante di Mestre."}
{"id": "37214", "revid": "124882486", "url": "https://it.wikipedia.org/wiki?curid=37214", "title": "Ormelle", "text": "Ormelle (\"Orme\u0142e\" // in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo Ormelle deriva certamente da olmo ed \u00e8 quindi un riferimento alla vegetazione che caratterizzava un tempo la zona. Tutt'oggi il termine veneto \"orm\u00e8e\" indica dei recipienti per il vino costruiti con il legno delle giovani piante di olmo.\nRoncadelle trova diversi nomi analoghi in tutta Italia (si cita la vicina Roncade) ed \u00e8 da collegare al latino \"runcare\" cio\u00e8 \"tagliare gli alberi con la roncola\". Si tratta quindi di una localit\u00e0 boscosa un tempo e successivamente dissodata a fini agricoli.\nTempio rimanda chiaramente alla chiesa costruita dai Templari.\nStoria.\nI pi\u00f9 antichi reperti archeologici individuati a Ormelle risalgono all'epoca romana; probabilmente in quel periodo il territorio, favorito dalla vicinanza di \"Opitergium\", era abitato e coltivato. In et\u00e0 paleocristiana fu fondata la pieve di Stabiuzzo, primo riferimento religioso per la zona.\nNel periodo successivo, sulla scia della decadenza di Oderzo (pi\u00f9 volte saccheggiata dai barbari), il territorio si spopol\u00f2 e solo dopo l'anno Mille si assist\u00e9 a una ripresa che port\u00f2 alla conversione di numerosi terreni improduttivi all'agricoltura. Si formarono cos\u00ec i centri abitati di Ormelle e Roncadelle, anche se il primo documento che le cita esplicitamente \u00e8 del 1193.\nA questa rinascita economica e demografica si contrappose una notevole instabilit\u00e0 politica. Ormelle e Roncadelle, soggette al Comune di Treviso sin dal Duecento, ne seguirono le sorti quando ai suoi vertici si avvicendarono i da Romano, i da Camino, i della Scala e i da Carrara, per approdare infine alla Serenissima. I passaggi di potere furono tutt'altro che pacifici e gli stessi paesi ne furono direttamente coinvolti: nel 1368 vennero devastati dalle truppe dell'imperatore Carlo IV e nel 1411 da quelle dell'imperatore Sigismondo.\nDiversa la storia di Tempio, la quale mantenne una certa autonomia amministrativa come possedimento dei Cavalieri Templari (XII secolo), ai quali successero nel 1312 i Cavalieri Ospitalieri.\nCome gi\u00e0 accennato, sul finire del XIV secolo la Repubblica di Venezia assoggett\u00f2 definitivamente il Trevigiano, assicurando, fatte salve alcune parentesi, un lungo periodo di pace. Ci\u00f2, tuttavia, non port\u00f2 molti benefici alla popolazione contadina che continu\u00f2 a soffrire carestie, pestilenze e le devastanti alluvioni del Piave.\nCon la caduta della Serenissima (1797), il territorio fu occupato dalle truppe rivoluzionarie francesi che perpetuarono soprusi e saccheggi. L'anno successivo, in base al trattato di Campoformio, il Veneto pass\u00f2 all'arciducato d'Austria, ma gi\u00e0 nel 1805 tornava ai Francesi come parte del napoleonico regno d'Italia; durante questo governo Ormelle, Roncadelle e Tempio vennero create comuni autonomi, anche se in seguito furono accorpate in un solo comune per poi essere subordinate a frazioni di Oderzo. Solo con il ritorno dell'Austria e la nascita del regno Lombardo-Veneto la situazione fu normalizzata con l'istituzione dell'odierno comune di Ormelle con Roncadelle e Tempio frazioni.\nNel 1866 entr\u00f2 a far parte, assieme al resto del Veneto, del regno d'Italia. Della storia recente vanno ricordati gli anni della Grande Guerra: dopo la rotta di Caporetto, nel 1917, il comune si trov\u00f2 lungo il fronte del Piave e i paesi vennero rasi al suolo dai combattimenti, mentre la popolazione veniva evacuata.\nSimboli.\nLo stemma comunale \u00e8 stato approvato con decreto del Presidente della Repubblica del 16 giugno 1970. Esso riporta le rappresentazioni dei tre centri abitati che costituiscono il comune. Il fondo rosso, simbolo del vino locale Piave raboso, \u00e8 attraversato da una banda azzurra che rimanda al Piave sul quale sorge la frazione di Roncadelle. Sopra la fascia, sulla destra, l'olmo si riferisce al capoluogo, mentre in basso a sinistra la croce bianca dei Cavalieri di Malta si ricollega alla frazione di Tempio. Le tre stelle d'argento sulla banda sono un ulteriore riferimento ai tre paesi.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:"}
{"id": "37215", "revid": "1444396", "url": "https://it.wikipedia.org/wiki?curid=37215", "title": "Gambugliano", "text": "Gambugliano (\"Ganbujan\" in veneto) \u00e8 un piccolo comune italiano di abitanti della provincia di Vicenza in Veneto.\nSi trova a 133 metri sul livello del mare e dista circa 13 chilometri da Vicenza.\nIl territorio.\nIl territorio si estende per 7,95 chilometri quadrati prevalentemente in zona collinare sui Monti Castellari, spesso identificati come Pre-Lessini, e solo in minima parte in pianura. Questa parte coincide con la valle denominata \u201cValdiezza\" , dal nome del torrente che la attraversa e che confluisce, proprio al termine della Valdiezza nel Lonte, formando il Retrone.La parte valliva del territorio risale all'Oligocene e al di sotto dei calcari di tale periodo, si trovano marne ed argille dell'Eocene superiore.L'intera estensione territoriale \u00e8 ricca di fossili del Miocene ed Oligocene. Nella localit\u00e0 \u201cIl Covolo\u201d, fu scoperto, negli anni '70, il pi\u00f9 ricco giacimento fossile di \"natiche\" (un gasteropode) esistente in Italia.\nL'origine del nome.\nL'origine di Gambugliano \u00e8 sicuramente antichissima, come evidenziato dal suo nome latino, Gambullanum, la cui desinenza in \u201canum\u201d identifica il territorio come possedimento. Pare ormai accertato che il nome derivi da Cambullius, quindi fondo, possedimento di Cambullius (fundus Cambullianus). La tradizione popolare lo farebbe risalire invece dalla composizione dialettale di due accezioni verbali, ancor oggi usate cio\u00e8 \"gran e bojon\": quindi granbojon, gambuian, gambugian e in forma moderna Gambugliano. Tutto ci\u00f2 avvenuto lentamente nei secoli nella versione dei diversi toponimi e derivante dall'esistenza nella zona di alcune sorgenti che sgorgano dal terreno quasi come acque bollenti naturali.\nLe prime citazioni accertate del nome Gambugliano sono di molto posteriori alla sua origine e risalgono al XIII secolo. Nell'anno 1262, viene riportato nel \u201cCodice A dei Comuni Vicentini\u201d il nome \u201cGambullanum\u201d. Nel 1207 viene citato il termine \u201cGambullano\u201d e nello Statuto di Vicenza del 1264 viene menzionata, come Villa autonoma, \u201cGambujanum\u201d.\nLa sua unica frazione di Monte San Lorenzo appare citata per la prima volta in un documento del 24 febbraio 1378 come \u201cMonte Sancti Laurentii de Gambugliano...\u201d.\nLa sua Chiesa, invece, viene citata in un documento vaticano del 1297. Risulta evidente come il nome della frazione tragga origine dalla chiesa di San Lorenzo patrono della frazione mentre per Gambugliano i suoi patroni sono San Vito, Modesto e Crescenzia.\nLa storia.\nIl territorio fu abitato in epoca pre-romana probabilmente dagli Euganei ( i pi\u00f9 antichi abitanti dell'Italia Nord Orientale di tipo preindoeuropeo), sospinti dalla pianura nelle zone collinari e montuose dai Veneti e con questi fusisi per usi e cultura simili tra di loro intorno al primo millennio a.c. Curioso \u00e8 la sepoltura e il culto dei morti che queste popolazioni attuavano. Essi, infatti, incenerivano i morti con la raccolta delle ceneri in vasi e usando anche la vera sepoltura anticipando il culto dei morti da parte dei romani. Che il territorio fosse poi insediato dai romani non vi \u00e8 dubbio visto come \u00e8 evidenziato anche dal toponimo di una via \u201cPocastro\u201d, una chiara volgarizzazione del latino \u201cpost castrum\u201d indicante un sito alle spalle dell'accampamento militare.\nProbabilmente furono i Benedettini, nel secolo VIII che contribuirono a bonificare il territorio e a fondare la chiesa che, pare ormai accertato, risalga prima dell'anno 1000.\nNoto \u00e8 ricordare le tracce e l'esistenza di un Castello ora completamente distrutto e che si trovava nella attuale \"Contr\u00e0 del Castello\". Aveva una doppia cerchia di mura di difesa con una platea a forma ellittica del diametro medio di dieci metri. Il castello non risulta elencato in nessuno dei diplomi imperiali donati ai Vescovi vicentini e questo fa pensare che non si trattasse di un castello vescovile; per\u00f2 nei libri dei feudi della mensa vescovile G. viene indicato \" Feudum antiquo et antiquissimum\" ed \u00e8 evidente da quest'ultima trascrizione, che i Vescovi vi avevano beni. Nell'anno 1267 il vescovo di Vicenza Beato Bartolomeo (1255-1270) investiva un certo Tebaldo da Gambugliano \"de una pecia terre que potest esse quatuor campi apud castellum\". Secondo alcuni studi e osservazioni del Mantese e del Canova, sullo studio dei castelli vicentini, si pensa che esso esistesse gi\u00e0 prima del secolo X e di origine e derivazione di una torre di guardia e segnalazione di epoca romana. Interessante, invece, \u00e8 come nel secolo XVI Filippo Pigafetta nella sua descrizione del territorio vicentino ricorda \"Gambugliano col castello\" e pertanto non ancora raso al suolo dalle furiose e probabili guerre padovane-veronesi successive al 1311 che hanno investito anche il territorio gambuglianese.\nL'aver perso ogni traccia del castello lo deduce anche, ma non a cosa certa, a un delegato dei vari Signori succedutisi al governo di Vicenza, da cui Gambugliano dipendeva.Passato il periodo medioevale, Gambugliano, dopo varie vicissitudini, segu\u00ec le sorti di Vicenza all'interno della Serenissima Repubblica, fino alla sua caduta.\nStoria del comune post-napoleonica.\nCon la famosa Restaurazione Europea. I Comuni nel 1815 furono ridotti da 131 a 123 nel vicentino e tra questi proprio Gambugliano. A quel tempo Gambugliano da dominante fu accorpato a quello di Monteviale e alla frazione stessa di Monte San Lorenzo che a fasi alterne \u00e8 stata anch'essa un comune autonomo nel corso del XVIII secolo. Con questo accorpamento iniziarono dissapori e contestazioni con Monteviale ritenuto gravoso per la gestione economica di Gambugliano. Questo dur\u00f2 fino al 1875 con clamori durati per 60 anni dove Gambugliano lamentava dei lavori di restauro del campanile, della Sagrestia, le gradinate della Chiesa e la manutenzione delle strade di \" Costigiola e Biron\" tutti beni appartenenti alla frazione \"minore\" di Monteviale e che Gambugliano monetizzava senza nessun contributo e ritorno di interesse. I dissapori durarono e si accesero con conflitti fino al 1903 dopo lunghissime sentenze per avere traslato il Municipio da Gambugliano a Monteviale per comodit\u00e0 di quest'ultimo. Si arriv\u00f2 a una vera guerriglia di forche e macigni di sasso lanciati contro la carrozza che trasportava i documenti e gli archivi comunali da un paese all'altro. Furono chiamati i carabinieri a cavallo di Montebello per placare gli animi. Questo dur\u00f2 \"solo\" tre anni. Gambugliano non accettava di appartenere alle nuove disposizioni funzionali. Si arriv\u00f2 al 1905 e ci fu la scissione definitiva dei due comuni.\nDopo l'annessione del Veneto al Regno d'Italia, avvenuta nel 1866, venne sancita nel 1905, la definitiva separazione di Gambugliano da Monteviale.\nVariazioni.\nLa circoscrizione territoriale ha subito le seguenti modifiche: nel 1906 distacco della frazione di Monteviale eretta in comune autonomo con denominazione omonima (Censimento 1901: pop. res. 1043)."}
{"id": "37216", "revid": "125678299", "url": "https://it.wikipedia.org/wiki?curid=37216", "title": "Grancona", "text": "Grancona \u00e8 una frazione, nonch\u00e9 sede, del comune italiano di Val Liona, in provincia di Vicenza.\nGi\u00e0 comune autonomo (con frazioni San Gaudenzio e Spiazzo), il 17 febbraio 2017 si \u00e8 unito al comune di San Germano dei Berici per costituire l'attuale ente.\nGeografia fisica.\nGrancona si trova nella zona centro-occidentale dei colli Berici, verso la fine della valle dello scolo Liona; poco oltre, essa entra in comune di Zovencedo, diramandosi nella valle Gazzo.\n\u00c8 costituita da diverse contrade distinte. La Grancona vera e propria \u00e8 quella in corrispondenza della chiesa, in posizione sopraelevata a e dominata a nord dal monte Mazzab\u00f2 di . Il centro principale, tuttavia, \u00e8 Pederiva, localizzata sul piano a (vi si trova il municipio).\nStoria.\nIl toponimo ha origini incerte e sono state presentate numerose ipotesi etimologiche. Per alcuni, deriva dal latino \"cancer\" \"granchio\", in relazione alla presenza di granchi d'acqua dolce nei fiumi della zona; oppure, va collegato al longobardo \"krankenhaus\" \"ospedale, casa della sofferenza o delle malattie\"; ancora, potrebbe derivare da \"granza\" \"terreno coltivato\", o da grangia, riferimento alle comunit\u00e0 di monaci benedettini e cistercensi che operarono la bonifica del territorio.\nSul castellaro, il colle su cui un tempo era costruito un imponente castello, si innalza da pi\u00f9 di un secolo la chiesa neoclassica di Grancona; della cinta muraria sono rimaste per\u00f2 soltanto le fondazioni e qualche breccia.\nIl castello ebbe in passato grande importanza: fu eretto nel X secolo per contenere una chiesetta e soprattutto per difendere la popolazione dalle invasioni degli Ungari.\nDurante le lotte medioevali tra guelfi e ghibellini, nel 1209, vi trovarono rifugio i vicentini guelfi, che preparavano il contrattacco a Ezzelino II il Monaco; questi per\u00f2 assedi\u00f2 la cinta fortificata e, dopo averla espugnata, la distrusse.\nIl castello sub\u00ec gravi danni nel 1227, ad opera di Alberico da Romano, durante le lotte con il vescovo di Vicenza.\nDurante il medioevo, dunque, non solo fu luogo di rifugio dalle invasioni e dalle guerre civili, ma fu anche oasi di pace e di riposo in tempi di tranquillit\u00e0.\nI vescovi di Vicenza vi soggiornarono pi\u00f9 volte, e dal castello emanarono alcuni decreti, come ad esempio, nel 1266, tre atti di investitura, firmati con la dicitura \u201c\"in castrum Granconae\"\u201d.\nIl castello fu poi definitivamente distrutto dai Veneziani alla fine della guerra contro la lega di Cambrai, nel 1500.\nNel 1530 fu costruita la chiesa parrocchiale, che prima sorgeva all'interno del castello, presente sul colle forse sin dal IV secolo d.C.\nPer la ricostruzione furono usate le rovine del castello, di cui permane ancora oggi l'impronta in alcune parti dell'edificio. \nIn seguito sub\u00ec numerosi restauri, fino al 1872, quando con la progettazione della nuova chiesa il colle fu spianato.\nLa chiesa attuale, di forme neoclassiche, \u00e8 affiancata da un campanile in pietra, con cella campanaria sorretta da una loggia merlata.\nVittorio Rizzoli. Val Liona cent'anni in cartolina, edizioni Contro del 2010, con descrizione delle decine di cartoline d'epoca, sia di Grancona che delle sue frazioni. \nLa frazione di Grancona \u00e8 stata Comune della Provincia di Vicenza fino al 17 febbraio 2017, a seguito della fusione con il comune di San Germano dei Berici.\nSport.\nCalcio.\nLa squadra di calcio \u00e8 l'A.S.D. A.C. Grancona 1969 Calcio che milita nel girone C di Seconda Categoria. I colori sociali sono il verde ed il nero. \u00c8 nata nel 1969."}
{"id": "37217", "revid": "1516566", "url": "https://it.wikipedia.org/wiki?curid=37217", "title": "Grisignano di Zocco", "text": "Grisignano di Zocco (\"Grixign\u00e0n\" o \"Al S\u00f3co\" in veneto) \u00e8 un comune italiano di abitanti della provincia di Vicenza in Veneto.\nOrigini del nome.\nGrisignano \u00e8 un prediale derivato da un \"Graecinius\" o da un \"Grisinius\", nome proprio probabilmente di un proprietario terriero romano, di cui tuttavia non vi sono notizie.\nPer quanto riguarda la specificazione \"di Zocco\", gi\u00e0 da secoli in uso, essa viene dalla parola veneta \"soco\", che significa ceppo; secondo la tradizione essa indicherebbe il tronco presso il quale si riuniva l'annuale mercato dei cavalli, mentre un'altra ipotesi parla di una stazione di posta con dei tronchi all'esterno dove si legavano gli animali da trasporto.\nStoria.\nMedioevo.\nNella zona di Grisignano l'opera di colonizzazione rurale fu iniziata dai vescovi di Padova nei primi anni dopo il 1000 d.C.\nIl primo documento che nomina Grisignano risale all'8 settembre 1088, quando il vescovo di Padova Milione don\u00f2 numerose masserie, piccole aziende rurali e mulini all'abbazia benedettina femminile di San Pietro, una delle pi\u00f9 antiche fondazioni monastiche di Padova. Questa donazione \u00e8 riportata anche in un successivo documento di riconferma del 1090 inviato dallo stesso vescovo alla badessa Theophila dove si pu\u00f2 leggere: \"Villa que dicitur Grisingnano\". Un altro documento appartenente al Codice Diplomatico Padovano in data 23 maggio 1183 e scritto da Tisolino da Camposampiero riporta la divisione dei beni lasciati da Albertino da Baone alla figlia Sofia a cui spettano i possedimenti a \"Torreglia e Tramonte e in Grisignano e Barbano e Lissaro\".\nAgli inizi del XIII secolo sul territorio di Grisignano si costitu\u00ec una comunit\u00e0 rurale. Un documento del 17 febbraio 1216 si afferma: \"al prezzo di 8 lire di denari veronesi al campo, confinanti da una parte con il comune di quella Villa (Grisignano) e dall'altra una certa acqua dette Incinosa, con diritto di riscatto\u2026\" e quindi, parlando dei beni del comune di Grisignano, confinanti con le propriet\u00e0 vendute si attesta l'esistenza di una comunit\u00e0 grisignanese attiva a quell'epoca.\nIl Pagliarino afferma che a Grisignano: \"gi\u00e0 fu un castello cinto di argine e di fossa il quale li Padovani scorrendo verso Vicenza lo saccheggiarono e lo distrussero\". Non vi sono altre fonti in proposito, ma\nDove precisamente si trovasse il castello il Paglierino non lo dice; la notizia \u00e8 da ritenersi verosimile, considerando che tutta la zona era stata notevolmente fortificata dai vicentini a protezione dei confini verso Padova.\nLe notizie relative ad un castello nella frazione di Barbano sono poche ma abbastanza convincenti; fornite da alcuni cronisti padovani e dal Barbarano, che cos\u00ec racconta: \"Barbano ebbe anticamente un fortissimo castello che da Padovani fu rovinato l'anno 1234, n\u00e9 hora se ne vede alcun vestigio.\nVerso la met\u00e0 del Trecento, durante la signoria scaligera, il territorio di Grisignano fu sottoposto, sotto l'aspetto amministrativo, al Vicariato civile di Camisano e tale rimase, anche sotto la dominazione veneziana, sino alla fine del XVIII secolo.\nSimboli.\nLo stemma del Comune di Grisignano di Zocco \u00e8 stato concesso con decreto del presidente della Repubblica del 24 febbraio 1972.\nCultura.\nEventi.\nSi tiene ogni anno nella prima met\u00e0 di settembre. Fonda le sue radici nella festa votiva iniziata nel 1267, a ricordo di un\u2019apparizione della Madonna nella campagna tra Grisignano ed Arlesega.\nIl pi\u00f9 antico documento in cui \u00e8 nominata, datato 1555, dice: \u201c\"La Fiera del Soco in villa di Grisignano, territorio parte padovan e parte vicentin \u2026\"\u201d. L'espressione mostra come, da secoli, la Fiera e Grisignano siano il naturale luogo di incontro tra il territorio vicentino e quello padovano, sia dal punto di vista geografico che da quello sociale, culturale ed economico.\nGeografia antropica.\nFrazioni del comune di Grisignano di Zocco sono Barbano e Pojana di Granfion.\nAltre localit\u00e0 o contrade sono: Case sparse, Mancamento e Vecchia Statale.\nAmministrazione.\nGemellaggi.\nNel 2012 il comune di Grisignano di Zocco ha aderito alla lista dei comuni gemellati con la fondazione \"Citt\u00e0 della Speranza\".\nVariazioni amministrative.\nL'aggiunta di \"di Zocco\" alla denominazione comunale \u00e8 stata ufficializzata con RD 18 agosto 1867 n. 3893\nSport.\nCalcio.\nLa principale squadra di calcio \u00e8 la \"Polisportiva Grisignano 1971\" che milita nel girone B padovano di 3\u00aa Categoria. \u00c8 nata nel 1971.\nIl Real Grisignano milita nel campionato FIGC di calcio a 5 femminile in Serie A.\nFormula 2\nQui ha sede la Prema Racing o Prema Powerteam."}
{"id": "37218", "revid": "125172792", "url": "https://it.wikipedia.org/wiki?curid=37218", "title": "Grumolo delle Abbadesse", "text": "Grumolo delle Abbadesse (\"Gr\u00f9mo\u0142o\" o \"Gr\u00f9molo\" in veneto) \u00e8 un comune italiano di abitanti della provincia di Vicenza in Veneto.\nStoria.\nToponimi.\nIl nome del Comune deriva dal latino \"grum\u016dlus\", diminutivo di \"grumus\" \"mucchio di terra\", \"colle\".\nIl predicativo \"delle Abbadesse\" ricorda che un tempo la localit\u00e0 dipendeva dalle monache benedettine del monastero di San Pietro di Vicenza.\nMedioevo.\nNon \u00e8 rimasto nessun documento che attesti l'esistenza a Grumolo di un castello, che tuttavia esisteva di sicuro, perch\u00e9 risulta annoverato tra quelli vescovili che il diploma imperiale di Ottone III dell'anno 1000 esentava dalla tassa del fodro.\nSecondo la tradizione riferita dal Macc\u00e0, l'antico castello si trovava nel sito dell'attuale chiesa parrocchiale.\nNel 1004 il vescovo Liudigerio concesse all'abbazia delle monache benedettine di San Pietro di Vicenza \"plebem de Grumolo cum omnibus decimis et nominative quartesium ipsius ville... Insuper villam quae adiacet predictae plebi de Grumolo et silvam que ad ipsam villam pertinet\". All'abbazia si deve la bonifica dei terreni, il prosciugamento delle paludi e la costruzione dei canali.\nL'antica pieve di Santa Maria comprendeva le cappelle, successivamente evolutesi in chiese parrocchiali, dei Santi Gervasio e Protasio di Torri di Quartesolo, di San Martino di Lerino, di Santa Maria di Marola, di San Michele di Sarmego, di San Pietro Intrigogna, di San Michele di Grantortino, di Santa Maria di Casale di Settec\u00e0 e quella di San Zenone di Rasega. La chiesa era collegiata e la giurisdizione delle monache benedettine dur\u00f2 fino al 1797, con la caduta della Repubblica veneta e l'arrivo delle truppe napoleoniche.\nVerso la met\u00e0 del Trecento, durante la signoria scaligera, il territorio di Grumolo fu sottoposto, sotto l'aspetto amministrativo, al Vicariato civile di Camisano e tale rimase, anche sotto la dominazione veneziana, sino alla fine del XVIII secolo.\nMonumenti e luoghi d'interesse.\nArchitetture civili.\nA Grumolo:\nIn frazione Vancimuglio si trovano:\nFra Vancimuglio e Sarmego vi sono altre ville:\nCultura.\nIstruzione.\nA Grumolo vi sono due scuole dell'infanzia, una a gestione privata nel capoluogo, l'altra nella frazione di Sarmego. A Grumolo si trovano anche una scuola primaria e una scuola secondaria inferiore.\nNel capoluogo vi \u00e8 anche la Biblioteca civica, che fa parte della rete di biblioteche vicentine.\nEventi.\nDurante il terzo fine settimana di settembre di ogni anno, dal venerd\u00ec sera al mercoledi sera, a Grumolo delle Abbadesse si tiene la tradizionale e ormai rinomata sagra paesana della \"Festa del riso\", giunta alla 33\u00aa edizione nel 2019.\nGeografia antropica.\nFrazioni del comune di Grumolo delle Abbadesse sono Sarmego e Vancimuglio.\nAltre localit\u00e0 o contrade sono: Al Passo, Baruchelle, Bottegon, Ca' Lunga, Case sparse, Giardini, Grezzi, Leopardi, Monteverdi, Nicolin, Ponte del Becco, Ponte Settimo, Rasega, Scuole, Serenissima, Storte.\nEconomia.\nL'economia di Grumolo delle Abbadesse, da secoli centro agricolo, si basa sulla produzione di cereali e foraggi con numerosi allevamenti bovini e suini. Tipica del luogo \u00e8 la produzione di riso, introdotto dalle monache benedettine fin dal Cinquecento. La variet\u00e0 di Grumolo - il vialone nano - ha chicchi minuscoli ma la qualit\u00e0, grazie alla caratteristiche del terreno e delle acque, \u00e8 eccellente. Questo riso \u00e8 diventato \"Presidio Slow Food\" e prodotto De.Co., sostenuto dalla Regione Veneto.\nLe attivit\u00e0 industriali, oltre ad alcune importanti aziende operanti nella produzione di attrezzature agricole e del packaging, sono limitate a piccole aziende alimentari, edili e delle confezioni."}
{"id": "37220", "revid": "125807458", "url": "https://it.wikipedia.org/wiki?curid=37220", "title": "Laghi (Italia)", "text": "Laghi \u00e8 un comune italiano di abitanti della provincia di Vicenza in Veneto, situato nella Val di Ferro, tributaria della Bassa Valle del Posina, nelle Prealpi Venete. Per numero di abitanti, \u00e8 il comune pi\u00f9 piccolo della Regione.\nGeografia fisica.\nLaghi si trova nella parte nordoccidentale della provincia, nel cuore delle Prealpi vicentine. Si estende sull'alta val di Ferro, tributaria della valle del Posina solcata dal torrente rio Molini-Gusella (che, a valle del capoluogo, prende il nome di Zara), che in questo punto si apre formando un'ampia conca circolare. Sul fondo di questo spazio, il corso d'acqua si allarga formando due piccoli laghetti alpini (1,71 e 0,54 ha rispettivamente) sulle cui rive sorge il capoluogo comunale.\nAlla valle del Ferro si aggiungono l'altopiano di Cavallaro, che ne sovrasta il versante meridionale, e le numerose valli collaterali, valli dai nomi talvolta fantasiosi e allusivi, un tempo corrispondenti ad altrettante importanti vie per raggiungere la montagna: la Val dell'Inferno, la Val Grama e la Val Dritta (dal Coston dei Laghi, dal monte Borcoletta e dal monte Maggio); la Valle Scura, la Val del Laghetto, l'altra Val Dritta, la Val Gusella e la Val Dumpe (dal monte Maggio e dal monte Gusella). La Val Gusella d\u00e0 il nome al tratto di valle principale e accoglie la Val Scarabozza, che scende dal Toraro a nord del Capoluogo toccando le contrade Menara e Tretti. Qui le sue acque, alimentate da due dei quattro laghetti ancora esistenti si perdono fra i ghiaioni alluvionali. La valle allora assume il nome di Zara, che ha come tributaria di destra la Valle di Mogentale (Fioba, nel tratto inferiore) e di sinistra, un po' prima di confluire nel Posina a Castana, la Val di Tovo.\nLe montagne della zona appartengono al gruppo degli Altipiani e, pi\u00f9 precisamente, alla dorsale del Campomolon. Le cime principali si innalzano a nordest del capoluogo comunale, alla destra orografica della valle Dritta: si tratta, da nord, del monte Maggio (1853 m s.l.m.), del Coston dei Laghi (1873 m, l'altitudine massima), del monte Borcoletta (1759 m), della cima del Coston (1651 m) e del monte Maio (1499 m). Pi\u00f9 modeste le cime a nord, che definiscono il versante settentrionale della valle del Ferro: da ovest, si ricordano il dosso Cavallone (1415 m), il monte Gusella (1553 m) e il cimone dei Laghi (1480 m).\nLa valle di Laghi \u00e8 un territorio ricco di scorci suggestivi: l'asprezza dei torrioni di roccia, il vario susseguirsi delle montagne, l'amenit\u00e0 dei prati, il verde boscoso di alcune valli, la disposizione delle contrade, la sequenza delle terrazze che dal fondovalle salgono in alto fino ad innestarsi con la roccia, testimonianze di antiche fatiche. Le aree pianeggianti sono poche, a parte il fondovalle e il piccolo altopiano di Cavallaio, dove i prati e i boschi si alternano.\nIn ampie zone di montagna verso il Trentino prevale il pino mugo, in altre il faggio seguito dall'abete rosso e dal larice, che domina incontrastato presso Tezze Silvestri. Il carpino nero prevale in un'area ristretta presso contrada Vanzi, il castagno da frutto occupa una discreta area dei versanti nord-ovest di Monte Gamonda convivendo col faggio.\nStoria.\nLa storia di Laghi \u00e8 strettamente connessa con quella degli antichi comuni di Posina e di Fusine, tanto che lo storico Gaetano Macc\u00e0 non ne trov\u00f2 traccia nella pubblicazione relativa alle \"vecchie liste di comuni e ville vicentine\".\nMedioevo.\nVerso la fine del X secolo anche la Valle dei Laghi, con la Valle Nigriera (Posina), con l'Altopiano di Tonezza e con l'Alta Valdastico, fu concessa dall'imperatore Ottone III al Vescovo di Vicenza, che a sua volta l'infeud\u00f2 ai conti Velo, potente famiglia d'origine tedesca e fedelissima all'imperatore.\nI primi insediamenti umani avvennero intorno al Mille: da allora a poco a poco le terre migliori vennero strappate ai boschi e trasformate in pascoli. Nel XII secolo, alla gente venuta dal sud si unirono boscaioli e minatori emigrati con le loro famiglie dalla Germania. Dell'antico idioma germanico rimane traccia nei toponimi (Gamonda, Roteche, Cruzzi, Laita, Groba, Trenca, Binchele, Dunfe), nei cognomi (Mogentale, Brunello, Peterlin, Rader, Leder) e in alcuni vocaboli del dialetto locale (finco, ripa, greppia, trincare).\nSempre soggetta ai conti Velo, segu\u00ec le sorti di Vicenza, dapprima con gli Scaligeri e i Visconti, infine sotto il dominio della Serenissima nel 1404. Verso la met\u00e0 del Trecento, durante la dominazione scaligera, il territorio di Laghi fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEt\u00e0 moderna.\nIl primo avvenimento importante si ebbe nel 1462, quando i Posenati riuscirono a sottrarsi in modo abbastanza netto al controllo dei Velo, ottenendo di costituirsi in comune, dotato di patrimonio silvo-pastorale. Le comunit\u00e0 di Fusine, di Laghi e di Cavallara, invece, dopo ripetute istanze al governo veneto, raggiunsero la loro autonomia solo nel 1587: venivano cos\u00ec in parte eliminati i disagi per giungere in Valdastico. Tuttavia la nuova comunit\u00e0, che aveva la sua sede a Fusine, non ebbe la vita facile, perch\u00e9 frequenti erano le liti, le incomprensioni, i malumori per la spartizione dei beni comuni e la distribuzione delle tasse.\nSolo nel 1689 Venezia accord\u00f2 anche alle due frazioni di organizzarsi in modo autonomo. Il nuovo comune di Laghi pot\u00e9 cos\u00ec trascorrere i primi cent'anni di vita sotto la Serenissima: fu un periodo privo di guerre, ma non di difficolt\u00e0 e di preoccupazioni, causate dalle frequenti pestilenze e carestie, dai frequenti attacchi al patrimonio e dagli incidenti di confine. A mano a mano che la Repubblica si indeboliva, il vicino si faceva sempre pi\u00f9 aggressivo e prepotente e il banditismo, diffuso in tutto il territorio veneto, nelle povere zone di montagna e di confine assumeva sempre maggiori proporzioni. Numerose leggende locali raccontavano di questa valle come covo di banditi che qui nascondevano i loro bottini.\nEt\u00e0 contemporanea.\nAnni ancora pi\u00f9 duri si ebbero quando, caduta la Repubblica, si avvicendarono francesi e austriaci. Nell'estate del 1809 gli abitanti di Laghi (denominato allora \"Comune di Cavallaio e Laghi\"), uniti a quelli di Fusine, di Posina e degli altri comuni montani, mossero su Thiene e su Schio contro i francesi, protestando per le tasse sul macinato, per la leva obbligatoria e per tutte le altre forme di violenza esercitate dagli occupanti: al grido di \"Viva S. Marco\" saccheggiarono, incendiarono, bastonarono e chiesero il ritorno alle forme di vita precedenti alla caduta di Venezia; ma, tacciati di brigantaggio, gli insorti vennero dispersi e i capi duramente puniti.\nCon il ritorno dell'Austria nel 1813, le cose migliorarono un poco e nel 1866, come tutto il Veneto, anche il territorio di Laghi fu annesso al Regno d'Italia. Continu\u00f2 per\u00f2 fino agli inizi del Novecento la miseria derivante dalla povert\u00e0 dei luoghi, dalle tasse ingiuste, da malattie endemiche, dall'emigrazione verso i paesi d'oltremare.\nAllo scoppio della Grande Guerra, Laghi venne a trovarsi a ridosso del fronte, ma la popolazione rimase in paese fino al 18 maggio 1916 - data in cui l'esercito austriaco tent\u00f2 con la \"Strafexpedition\" di invadere il Veneto - quando dovette evacuare improvvisamente, portando con s\u00e9 solo poche cose e spostandosi in pianura a Montegalda e Longare. Il ritorno al paese distrutto avvenne nella primavera del 1919 e subito cominci\u00f2 la difficile opera di ricostruzione e di recupero, seguita ancora da lunghi anni di miseria e di emigrazione, in particolare verso Sudafrica, Argentina, Brasile e Australia. Fu - stando a quanto scriveva nel 1981 don Pietro Ruaro parroco di Laghi - un esodo di grandi dimensioni, mai interrotto nell'arco di mezzo secolo; infatti \"nel 1922 l'anagrafe parrocchiale contava circa 1300 persone residenti, mentre nel 1885 in tutte le parrocchie, comprendente anche una frazione di Arsiero, ne sono rimaste circa 230 effettive\".\nCome nella prima guerra mondiale, anche durante la seconda Laghi diede il suo contributo di sangue: dopo l'8 settembre tutta la montagna divenne zona partigiana, esposta a terribili rappresaglie dei tedeschi, che non esitavano a fucilare chi li ostacolava e ad incendiare casolari e contrade, come avvenne anche a Laghi.\nAlla fine del conflitto ripresero le speranze, ma ancora una volta l'unica risorsa fu l'emigrazione, spesso clandestina, verso i paesi d'Europa dove era gi\u00e0 in atto la ricostruzione, verso le Americhe e l'Australia; solo una piccola parte della popolazione giovane rimase in paese.\nMonumenti e luoghi d'interesse.\nPaesaggio.\nIl Comune \u00e8 formato da tante piccole contrade e casolari solitari distribuiti nel fondovalle o aggrappate e gravitanti tutte su Laghi, centro modesto ma ridente, stretto attorno alla chiesa, a specchio dei due minuscoli laghi che con altri due scomparsi qualche secolo fa, hanno dato il nome al paese. Accanto agli edifici recenti si ritrovano costruzioni interessanti come la canonica, o quelle tipiche con il volto e la scala esterna che chiudono la piazza della chiesa.\nSpesso le contrade sorgono ai piedi di montagne o hanno per sfondo scenari stupendi, come Molini, Menara o Cavallaro, che \u00e8 l'unica frazione del comune, le cui contrade sorgono lungo i fianchi sud di monte Maio ed hanno come sfondo il massiccio del Pasubio.\nCultura.\nIstruzione.\nA Laghi non esistono scuole n\u00e9 biblioteca.\nEconomia.\nUn tempo l'economia della zona era tutta basata sull'agricoltura e le attivit\u00e0 di trasformazione. Le terre migliori erano coltivate a fieno, a sorgo e a patate, prodotto che qui trovava l'ambiente ideale per crescere asciutto e saporito come in pochi altri luoghi del Vicentino; nei luoghi in costiera cresceva bene anche la vite e si coltivava tabacco, segala e il frumento. Gli allevamenti di bovini erano - negli anni trenta del Novecento - oltre un centinaio, con tre caseifici locali per la produzione del formaggio. Anche lo sfruttamento dei boschi, con il taglio della legna sia da costruzione e arredamento sia come combustibile, era una delle attivit\u00e0 principali del paese. Modesta era invece l'attivit\u00e0 artigianale.\nLa costante emigrazione, durata fino agli anni settanta ma ancora attuale per i giovani, ha ridotto e anzi eliminato quasi del tutto queste attivit\u00e0. Rimane soltanto, nel periodo estivo, una discreta attivit\u00e0 turistica.\nGeografia antropica.\nOltre che sul capoluogo comunale, principale centro abitato, l'insediamento umano si basa (o, meglio, si basava dato lo spopolamento del comune) sulla presenza di piccoli villaggi sparsi, le cosiddette \"contrade\", alcune disabitate e abbandonate da tempo.\nSul fondo della valle del Ferro si contano:\nSull'altopiano di Cavallaro, invece, si elencano: Berta, Cruzzi, Bragioli, Silvestri, Zanconi, Ossati, Chezzi e Laita.\nAmministrazione.\nIl sindaco di Laghi \u00e8 Marco Lorenzato (lista civica Insieme per Laghi) dal 4 ottobre 2021."}
{"id": "37221", "revid": "125886748", "url": "https://it.wikipedia.org/wiki?curid=37221", "title": "L.R. Vicenza", "text": "Il L.R. Vicenza S.p.A. (acronimo di \"Lanerossi Vicenza\"), meglio noto come Vicenza, \u00e8 una societ\u00e0 calcistica italiana con sede nella citt\u00e0 di Vicenza. Milita in Serie B, la seconda divisione del campionato italiano di calcio.\nCostituita nel 2018 mediante il trasferimento in citt\u00e0 del a seguito del fallimento societario, \u00e8 erede e continuatrice \"de facto\" della tradizione sportiva iniziata il 9 marzo 1902 con la fondazione dell\"Associazione del Calcio in Vicenza\" (spesso siglato \"ACIVI\") e poi transitata attraverso il \"Lanerossi Vicenza\" dal 1953 al 1989 e infine il \"Vicenza Calcio\", fallito nel 2018.\n\u00c8 il pi\u00f9 antico club calcistico del Veneto e ha disputato 30 campionati di Serie A, dei quali 20 consecutivi fra il 1955-1956 e il 1974-1975: occupa pertanto il 19\u00ba posto nella classifica della tradizione sportiva dei club che hanno giocato nella massima serie italiana e il 17\u00ba posto nella relativa classifica perpetua. L'IFFHS lo annovera tra le 15 migliori formazioni italiane del XX secolo.\nIn ambito nazionale vanta la vittoria di una Coppa Italia (1996-1997), mentre il migliore risultato a livello internazionale rimane la semifinale della Coppa delle Coppe (1997-1998); annovera inoltre il raggiungimento della finale nel campionato di Prima Categoria 1910-1911, quando fu sconfitto dalla , e il secondo posto alle spalle della nel campionato di Serie A 1977-1978, in cui consegu\u00ec il miglior risultato di sempre di una neopromossa nell'era del \"girone unico\".\nStoria.\nIl Vicenza, fondato nel 1902 da un gruppo di cittadini capeggiati dal professor Tito Buy, preside del liceo Lioy, e dal docente di educazione fisica Antonio Libero Scarpa, \u00e8 una delle pi\u00f9 antiche societ\u00e0 di calcio italiane. La formazione del primo consiglio direttivo avvenne il 9 marzo di tale anno, mentre il debutto agonistico avvenne il 18 maggio 1903 in un incontro amichevole valido per il campionato Provinciale per Scuole, che vide i berici prevalere su Cordellina, Baggio e Schio.\nL'esordio ufficiale risale al campionato 1910-11: l'Acivi (come venne chiamato il Vicenza per i primi cinquant'anni, dall'acronimo della denominazione ufficiale di allora \"Associazione del Calcio in Vicenza\") inaugur\u00f2 il 12 febbraio 1911 il nuovo campo di Borgo Casale con una larga vittoria sul e a marzo termin\u00f2 a punteggio pieno il girone Veneto-Emiliano, qualificandosi alla finale per il titolo. Tuttavia dovette soccombere, sia in trasferta che in casa, alla nei suoi anni d'oro.\nNegli anni precedenti alla prima guerra mondiale prese parte in pi\u00f9 occasioni alle finali nazionali dell'Italia settentrionale, che si disputavano in un girone fra le vincenti dei gruppi regionali. Il Vicenza incontr\u00f2 cos\u00ec varie volte il , la , il , l', affermandosi fra le migliori squadre italiane.\nIl Vicenza inizia gli anni 1920 gareggiando nella Prima Categoria divisa in vari gironi regionali. Nel 1921-22 si aggreg\u00f2 allo \"scisma\" delle grandi squadre, andando a disputare il campionato della C.C.I.: termin\u00f2 ultimo nel girone A, piazzamento che lo condannava a dover disputare e vincere le qualificazioni interdivisionali contro squadre di Seconda Divisione per conquistare la salvezza. All'attuazione del Compromesso Colombo affront\u00f2 la qualificazione interdivisionale che perse contro il lasciando cos\u00ec la massima divisione nazionale.\nNella stagione 1924-25 il Vicenza vinse il girone eliminatorio di Seconda Divisione dopo spareggi con Udinese e Olympia Fiume ma venne poi squalificato e declassato all'ultimo posto per le posizioni irregolari degli ungheresi Holwart e Molnar; comunque non venne retrocesso perch\u00e9 la Federazione lo ripesc\u00f2. Impreparato di fronte alle trasformazioni che avviavano il calcio italiano verso il professionismo, si fece travolgere dalle varie ristrutturazioni dei tornei, fino a precipitare nel 1929 al quarto livello della piramide calcistica nazionale.\nGli anni 1930 furono quelli della riscossa biancorossa, dopo un decennio da dimenticare. Nel 1932-1933 la squadra venne promossa in Serie B, dove rimase per due stagioni, per poi provare pi\u00f9 e pi\u00f9 volte la nuova promozione fra i cadetti. In quel periodo i biancorossi sfornarono talenti del calibro dei fratelli Umberto e soprattutto Romeo Menti, capitan \"Neno\" Rossi, Bruno Camolese, Luigi Chiodi, Giovanni Costa, mentre s'avviava sul viale del tramonto la stella di Piero Spinato, ancora oggi il giocatore che ha segnato pi\u00f9 reti con la maglia del Vicenza. Nell'annata 1939-1940 arriv\u00f2 la promozione in Serie B con un netto vantaggio sulla seconda.\nL'8 settembre 1935 era frattanto stato inaugurato il nuovo stadio lungo il Bacchiglione, abbandonando definitivamente il campo di Borgo Casale. Nella partita inaugurale contro gli ungheresi del Soroks\u00e1r esord\u00ec l'appena sedicenne Romeo Menti, il giocatore a cui, per un curioso gioco del destino, lo stesso stadio sarebbe stato intitolato nel 1949 dopo la scomparsa nella tragedia di Superga.\nAll'inizio degli anni 1940 il Vicenza conquist\u00f2 la massima divisione nazionale, grazie anche a una linea mediana passata alla storia come una delle migliori dell'epoca e formata da Osvaldo Fattori (poi all'), Alfonso Santagiuliana (che gioc\u00f2 anche nel Grande Torino) e Luigi Abeni, la cui carriera fu stroncata dalla malattia.\nLa Serie A 1942-1943 si concluse con una storica salvezza, conquistata all'ultima giornata sconfiggendo per 6-2 la a Torino nel giorno di Pasqua del 1943. Dopo l'8 settembre partecip\u00f2 al girone Veneto del campionato di Guerra del 1944, rinunciando per\u00f2 alle finali nazionali.\nDopo la seconda guerra mondiale, il Vicenza torn\u00f2 a giocare in Serie A, dopo il campionato misto del 1946. Nella Serie A 1946-1947, tornato il campionato a girone unico, il Vicenza si piazz\u00f2 sorprendentemente al quinto posto (miglior marcatore della squadra fu il vicentino Bruno Quaresima); l'anno seguente tuttavia la squadra giunse all'ultimo posto (unica volta nella storia biancorossa che il Vicenza ha chiuso il campionato da fanalino di coda) e fu retrocessa.\nNel 1949 il Vicenza sfior\u00f2 l'immediato ritorno in Serie A, sfumato per un punto. Seguirono poi alcuni campionati di Serie B conclusi a met\u00e0 classifica, caratterizzati da problemi economici.\nIl 26 giugno 1953 accadde un evento che avrebbe cambiato la storia della societ\u00e0 vicentina per molti decenni: la vecchia Acivi fu acquistata dal colosso laniero di Schio, la Lanerossi, fondata nel XIX secolo da Alessandro Rossi. Non si tratta del primo caso di sponsorizzazione calcistica in Italia, all'epoca ancora vietata, ma invece di un cosiddetto abbinamento, cio\u00e8 una vera e propria acquisizione: la societ\u00e0 calcistica divenne una costola dell'azienda tessile, portandone anche il nome e il simbolo\u00a0\u2013 la \u2013 sulle maglie (le sponsorizzazioni saranno permesse solo all'inizio degli anni 1980). Il logo rimase sulle maglie biancorosse fino alla stagione 1988-1989, anche se l'azienda non contribuiva economicamente pi\u00f9 dagli inizi del decennio.\nL'iniezione di fiducia e soprattutto di denaro liquido permise di allestire una squadra che ben presto, dopo una stagione di assestamento, torn\u00f2 nel 1955 in Serie A dopo sette anni di attesa, con l'allenatore Aldo Campatelli e le reti di Enrico Motta. Al ritorno in massima serie il Vicenza conquist\u00f2 una sorprendente salvezza con un nono posto.\nAi fasti della prima squadra si aggiunsero quelli della formazione primavera, che nel 1954 e nel 1955 conquist\u00f2 due volte consecutivamente il torneo di Viareggio. Dalla squadra del Viareggio uscirono giocatori come Azeglio Vicini, Sergio Campana, Renzo Cappellaro, Mario David, Mirko Pavinato, Luigi Menti e molti altri che in seguito vestirono la maglia biancorossa in Serie A.\nNella seconda met\u00e0 degli anni 1950, il reparto offensivo venne rafforzato con l'innesto di due sudamericani, dapprima Am\u00e9rico Murolo e nella stagione successiva Francisco Lojacono, oltre al vicentino Renzo Cappellaro.\nA cavallo fra i due decenni il Vicenza conquist\u00f2 salvezze e piazzamenti come due settimi posti consecutivi, e nel 1960-1961 l'allenatore Roberto Lerici (gi\u00e0 giocatore biancorosso degli anni 1950) vinse il premio del Seminatore d'oro come miglior allenatore stagionale. Il Lanerossi mantenne le sue caratteristiche di \"provinciale\", attenta ai bilanci, che valorizza i giovani, siano prodotti dal vivaio o provenienti da altre squadre, mantenendo un nucleo forte di giocatori sempre pi\u00f9 \"bandiere\", accogliendo di tanto in tanto grandi giocatori a fine carriera.\nNel 1962 arriv\u00f2 il centravanti brasiliano trentenne Lu\u00eds Vin\u00edcio, che diede ulteriore lustro alla squadra. Nella Serie A 1963-1964 il Vicenza si iss\u00f2 al primo posto in classifica in coabitazione per tre partite consecutive, dalla 7\u00aa alla 9\u00aa giornata, conquistando al termine del campionato il sesto posto. Luis Vinicio nella stagione 1965-1966, nel suo anno di grazia, conquist\u00f2 la classifica cannoniere con 25 reti (si dovranno aspettare ventisei anni perch\u00e9 un giocatore di Serie A segni tanto: sar\u00e0 Marco van Basten nel 1991-1992), il Lanerossi giunse quinto.\nA grandi risultati seguono per\u00f2 anni in cui la salvezza era risicata, spesso all'ultima giornata. Fra le salvezze risicate, storica quella del 1972-1973, in cui il Lanerossi sembrava ormai spacciato, ma con tre vittorie nelle ultime tre giornate riusc\u00ec a risalire la china fino a uno spareggio con l'Atalanta, sconfitta su autogol. Tuttavia la fortuna abbandon\u00f2 il Lanerossi nel 1975 quando, al ventesimo campionato consecutivo di Serie A, retrocesse in Serie B.\nDopo un'opaca stagione 1975-76 in cui rischi\u00f2 addirittura di retrocedere il Serie C, il Lanerossi si present\u00f2 con poche speranze a quella 1976-77. Tuttavia il nuovo tecnico, Giovan Battista Fabbri, ebbe una intuizione: trasform\u00f2 il giovane Paolo Rossi da ala destra dalle scarse prospettive in un eccellente centravanti, portando il Vicenza alla promozione in Serie A. Dopo un inizio titubante, la formazione biancorossa si dimostr\u00f2 travolgente, grazie ai gol di Rossi, la sicurezza del libero Giorgio Carrera, le giocate di Franco Cerilli e Giancarlo Salvi, la diga di Mario Guidetti a centrocampo, l'inarrestabile Roberto Filippi.\nSolo la fece meglio del Lanerossi. La squadra chiuse il campionato al 2\u00ba posto e approd\u00f2 di diritto alla Coppa UEFA: rimane tuttora il miglior risultato assoluto di una neopromossa nella storia della massima serie italiana. Rossi divenne il nuovo fenomeno del calcio italiano: nel dicembre 1977 fu convocato in nazionale e a fine stagione vinse il titolo di capocannoniere con 24 reti, cifra rilevante per i tornei a 16 squadre. A giugno 1978 Rossi fece parte della squadra italiana ai mondiali di calcio in Argentina, dove gli azzurri giunsero quarti e il centravanti realizz\u00f2 tre gol.\nAl ritorno in Italia, si dovette affrontare il nodo della compropriet\u00e0 del calciatore con la Juventus, \"a posteriori\" un bivio fondamentale nelle vicende biancorosse di fine anni 1970. L'operazione si risolse solo alle buste, con cifre fino ad allora mai impegnate in una singola sessione di calciomercato: Farina offr\u00ec ben lire per assicurarsi l'altra met\u00e0 del cartellino di \"Pablito\". Il notevole esborso si rivel\u00f2 problematico per le risicate casse della \"provinciale\" berica, ora costretta a cedere alcuni tra gli altri migliori elementi di Fabbri onde rientrare dell'investimento su \u00abmister cinque miliardi\u00bb Rossi, oltrech\u00e9 ad affrontare il malumore del resto della rosa causa il diverso trattamento economico loro riservato. In questo difficile contesto, i progetti di Farina fallirono nel breve volgere di una stagione: al debutto europeo, la squadra fu eliminata al primo turno di Coppa UEFA 1978-1979 dai cecoslovacchi del , mentre in campionato, dopo non avere mai trovato un vero ritmo di gioco, scivol\u00f2 lentamente a fondo classifica fino a un'impronosticabile retrocessione. Il Lanerossi si ritrov\u00f2 cos\u00ec in Serie B e, due anni dopo, addirittura in C1; magra consolazione fu la conquista, nella stagione 1981-1982, della Coppa Italia di Serie C.\nIl 16 giugno 1985, pur con la giovane stella Roberto Baggio assente per infortunio, sul campo neutro del Franchi di Firenze il Vicenza, guidato in panchina da Bruno Giorgi, torn\u00f2 in Serie B dopo il vittorioso spareggio promozione contro il Piacenza. L'anno seguente, il terzo posto maturato tra i cadetti pareva aver riaperto ai berici le porte della massima serie, tuttavia la CAF annull\u00f2 la promozione per il coinvolgimento del club in uno scandalo scommesse: il colpo fu forte per la piazza vicentina, tanto che nel 1987 si ricadde in Serie C1.\nNell'estate 1989 la societ\u00e0 rilevata da Pieraldo Dalle Carbonare cambi\u00f2 nome dando l'addio al Lanerossi e alla sua , divenendo \"Vicenza Calcio\". Nella stagione 1989-1990 la squadra berica rischi\u00f2 addirittura la retrocessione in Serie C2, in una travagliata annata segnata da ben tre cambi di guida tecnica. Il 7 giugno 1990 il Vicenza, guidato dalla \"bandiera\" Giulio Savoini, ottenne la salvezza nello spareggio contro il sul campo neutro del Mazza di Ferrara, con il sostegno di un esodo di tifosi biancorossi che invasero la citt\u00e0 estense. Nel 1990-1991 venne esonerato il tecnico Giuseppe Caramanno e subentr\u00f2 Antonio Pasinato ma neanche lui riusc\u00ec a riportare il Vicenza in Serie B, obiettivo raggiunto due stagioni dopo con Renzo Ulivieri. Nel 1993-1994, l'allenatore toscano, pur senza grandi attaccanti, riusc\u00ec a salvare il Vicenza con un gioco corale che sar\u00e0 la caratteristica di tutto quel periodo della societ\u00e0 berica. Anche il suo successore, Francesco Guidolin, adott\u00f2 una strategia volta a mettere in risalto le doti del gruppo e l'azione di tutta la squadra pi\u00f9 che quella dei singoli giocatori.\nL'anno successivo le prestazioni del capitano Giovanni Lopez, il terzino Gilberto D'Ignazio Pulpito e il mediano Domenico Di Carlo riportarono il Vicenza in massima serie, dove fin\u00ec nono.\nAddirittura meglio and\u00f2 l'anno seguente, quello della consacrazione. Stante un campionato molto positivo, in cui il Vicenza fu capace di ottenere memorabili vittorie ai danni delle \"tre grandi\" , e , oltrech\u00e9 veleggiare per varie giornate quale capo classifica, la squadra catalizz\u00f2 l'interesse grazie al suo cammino da rivelazione in Coppa Italia, che culmin\u00f2 fino alla doppia finale contro il Napoli: all'andata al San Paolo i biancorossi cedettero per 1-0, ma al ritorno, il 29 maggio 1997 al Menti, Giampiero Maini pareggi\u00f2 subito i conti; si and\u00f2 quindi ai tempi supplementari dove furono Maurizio Rossi e Alessandro Iannuzzi a entrare nella storia berica, realizzando allo scadere i gol che sancirono il 3-0 finale, che assegn\u00f2 al Vicenza il pi\u00f9 importante trofeo della sua storia.\nFrattanto nell'estate 1997 la societ\u00e0 petrolifera English National Investment Company rilev\u00f2 la maggioranza del club biancorosso: il Vicenza divenne cos\u00ec la prima squadra italiana ad avere una propriet\u00e0 straniera. Da detentori della coccarda tricolore, i biancorossi si guadagnarono il diritto di giocare, il 23 agosto 1997 allo stadio delle Alpi di Torino, la sfida di Supercoppa italiana, persa contro la . Nella stagione 1997-1998, dopo l'ottavo posto dell'anno prima, il Vicenza si salv\u00f2 senza patemi, ma si lasci\u00f2 un po' andare in campionato, distratto dall'impegno in Coppa delle Coppe dove, al contrario, sorprese spingendosi fino alle semifinali, estromesso solo dal poi vincitore dell'edizione. Decisivo fu in ambito europeo l'apporto del bomber Pasquale Luiso, alla fine capocannoniere della manifestazione.\nCon il sopravvenuto addio di Guidolin, l'annata successivo sanc\u00ec la fine di questo ciclo berico, con una retrocessione seguita, per\u00f2, da un'immediata promozione grazie alla vittoria del campionato di Serie B 1999-2000, con il tecnico Edoardo Reja in panchina e un prolifico attacco in cui si distinsero Gianni Comandini, il solito Luiso e il giovane Christian Bucchi. Dur\u00f2, tuttavia, solo un anno la permanenza in Serie A, poich\u00e9 la stagione 2000-2001 si concluse con una nuova retrocessione tra i cadetti.\nNel dicembre 2004 avvenne il ritorno della societ\u00e0 in mano di imprenditori locali e la nomina a presidente di Sergio Cassingena. Da questo momento la storia del Vicenza vide un decennio in Serie B fatto di salvezze in extremis e tre retrocessioni sul campo di cui due, nel 2005 e nel 2012, poi annullate grazie a sopraggiunti illeciti sportivi di altre squadre. Nel 2013 questo decennio si chiuse con il definitivo declassamento in terza serie a causa di ciclici problemi finanziari, che determinarono un pesante passivo nelle casse societarie. Negli anni in Serie C il Vicenza fu allenato dall'ex capitano biancorosso Lopez.\nAl termine del campionato 2013-2014 il Vicenza perse i play-off contro il per la promozione in serie cadetta, ma venne ripescato in Serie B in sostituzione del fallito Nel campionato cadetto 2014-2015 la formazione si risollev\u00f2 terminando al terzo posto, ma furono ancora fatali i play-off, stavolta contro il . Nel 2017 i biancorossi, nel frattempo rilevati da una nuova cordata di imprenditori vicentini, retrocesse in Serie C, fatto che acu\u00ec ulteriormente la crisi economica del club.\nDichiarato fallito e messo in esercizio provvisorio, nel 2018 il Vicenza rischi\u00f2 addirittura la retrocessione in quarta serie, ma riusc\u00ec a salvarsi vincendo il doppio spareggio salvezza contro il Santarcangelo. Cessate definitivamente le attivit\u00e0 sociali, il titolo sportivo del club viene ritirato dalla Federazione Italiana Giuoco Calcio.\nA campionato concluso l'imprenditore Renzo Rosso acquist\u00f2 il ramo societario dell'azienda biancorossa e lo confer\u00ec a un'altra squadra di sua propriet\u00e0, il , che grazie ad una deroga federale si trasfer\u00ec a Vicenza e cambi\u00f2 denominazione in \"L.R. Vicenza Virtus\", ponendosi come erede de facto della storica tradizione calcistica berica. Il Vicenza pot\u00e9 cos\u00ec rimanere in Serie C ed iscriversi al campionato 2018-2019 utilizzando per\u00f2 la matricola sportiva del Bassano (questo a sua volta rifondato e ripartito dalle divisioni dilettantistiche venete). Il primo anno della gestione Rosso termin\u00f2 con la qualificazione al primo turno dei play-off, disputato a Ravenna e terminato sull'1-1: ci\u00f2 comport\u00f2 l'eliminazione dei berici per via del peggiore piazzamento in classifica.\nLa stagione regolare 2019-2020, sotto la guida del tecnico Domenico Di Carlo, ex calciatore biancorosso, si interrompe in anticipo a causa della sospensione del campionato dovuta alla pandemia di COVID-19, ma, trovandosi al primo posto in classifica al momento dell'interruzione del torneo, il Vicenza viene dichiarato vincitore del girone B di Serie C dal Consiglio federale della Federazione Italiana Giuoco Calcio, che ufficializza la promozione del club in Serie B.\nIl 9 febbraio 2021 l'Assemblea dei Soci apporta la modifica della denominazione sociale in \"L.R. Vicenza S.p.A.\"\nColori e simboli.\nColori.\nSin dal 1902, i colori sociali del Vicenza sono il bianco e il rosso, le stesse tinte comunali della citt\u00e0 veneta. La divisa utilizzata dalla squadra nelle sue partite casalinghe \u00e8 tradizionalmente costituita da una maglia palata biancorossa, abbinata a pantaloncini e calzettoni bianchi, questi ultimi con risvolto rosso.\nNel corso della storia del club, l'uniforme vicentina ha subito varie modifiche. Inizialmente era sostanzialmente una camicia con pali molto stretti, abbinata a calzettoni rossi. Tra gli anni 1920 e 1930, oltre alla succitata maglia palata, erano in uso anche delle casacche bianche con fascia orizzontale rossa al centro del petto, o al contrario rosse con fascia centrale bianca, assieme a pantaloncini rossi; la fascia verr\u00e0 eliminata nel decennio successivo, lasciando la divisa completamente bianca. Alla ripresa nel secondo dopoguerra, i vicentini sfoggiarono spesso una palatura pi\u00f9 ampia rispetto a quella d'inizio Novecento.\nTra le annate 1963-1964 e 1966-1967 c'\u00e8 stato poi il ritorno a una maglia dai pali molto fitti; nell'ultima stagione \u00e8 stata indossata anche una maglia bianca con sbarra diagonale rossa. Dagli anni 1970 i pali verticali tornano a una larghezza standard; con la fine del decennio, inoltre, il Lanificio Rossi cominci\u00f2 a fornire come seconde e terze maglie modelli con colori sgargianti, tra cui il verde, l'azzurro, il blu e il giallo, molto semplici e minimali, marchiate solo dalla classica dell'azienda affissa sul petto.\nNella stagione 1981-1982 comparve sulle maglie biancorosse il primo sponsor ufficiale: la Yuma Jeans, che vi rest\u00f2 fino all'annata 1983-1984.\nFino alla stagione 1995-1996 la maglia presentava una palatura pi\u00f9 fitta; mentre dalla stagione 1996-1997 alla stagione 1998-1999 la divisa appariva con meno pali.\nLa stagione 2001-2002 rappresent\u00f2 per il Vicenza quella celebrativa dei primi cento anni dalla sua fondazione. Per celebrare la ricorrenza del centenario, la Umbro elabor\u00f2 una divisa classica: la maglia ripresent\u00f2 la comparsa della storica \"R\" a sinistra, e la mutazione del logo della \"V\" divenuta dorata per quella stagione e collocata al centro della maglia.\nNella stagione 2016-2017 in occasione del 20\u00ba anniversario della conquista della Coppa Italia 1996-1997, sulla maglia del Vicenza fu presente uno stemma celebrativo per rievocare la storica vittoria della coccarda tricolore.\nNella storia del Vicenza, per via dei prestigiosi traguardi raggiunti dalla squadra biancorossa, le due maglie storiche rimangono quella del \"Real Vicenza\" che sfior\u00f2 lo scudetto della stagione 1977-1978, e quella del \"Vicenza dei miracoli\" di Francesco Guidolin di met\u00e0 anni novanta con lo sponsor Pal Zileri.\nSimboli ufficiali.\nStemma.\nDal 1902, anno di fondazione, alla stagione 1952-1953, il club utilizz\u00f2 come simbolo uno scudo svizzero partito a sinistra con una croce bianca in campo rosso (mutuata dallo stemma araldico della citt\u00e0 di Vicenza), a destra palato in bianco e rosso. La fascia cuspidale, su fondo bianco, recava la dicitura a lettere stampatelle rosse.\nNella stagione 1953-1954 (a seguito del passaggio sotto il controllo della Lanerossi) subentr\u00f2 un ancile troncato: nel campo superiore, su fondo bianco, s'inscriveva la mutata ragione sociale (a lettere stampatelle auree), mentre nel campo inferiore, su fondo palato di bianco e rosso, campeggiava la celebre annodata (sempre color oro), simbolo dell'azienda tessile di Schio.\nVera protagonista della simbologia societaria (in quanto unico elemento a campeggiare sulle maglie da gioco), la della Lanerossi rimase in uso fino alla stagione 1988-1989.\nNel 1989, a seguito della fine della \"stagione Lanerossi\" e del cambio di denominazione in \"Vicenza Calcio\", l'artista Antonio \"Toni\" Ved\u00f9 dell'Anonima Magnagati disegn\u00f2 un nuovo emblema: di base si trattava di uno scudo francese moderno bianco bordato di rosso (salvo che nella parte superiore), quasi completamente occupato da una larga \"V\" rossa con all'interno una riga bianca, la quale sulla sinistra si tramutava in una croce (evocante l'araldica cittadina). In capo al tutto era apposta la dicitura , a lettere rosse.\nA seguito di un accordo con il gruppo Marzotto (divenutone frattanto proprietario), nella stagione 2001-2002 (in concomitanza col centenario di fondazione) la della Lanerossi torn\u00f2 a campeggiare sulle divise biancorosse. Previo rinnovo dell'accordo, dalla stagione 2006-2007 essa \u00e8 tornata ad essere parte integrante delle maglie vicentine, diventando una sorta di \"stemma secondario\".\nNel 2018, a seguito del fallimento del \"Vicenza Calcio\", la subentrante \"L.R. Vicenza Virtus\" di Renzo Rosso ha scelto di dismettere l'emblema del 1990 in favore del ripristino della sola , che torna cos\u00ec ad essere l'effettivo stemma societario. A partire da essa \u00e8 stato cos\u00ec concepito un nuovo identificativo (in uso solo per l'ambito amministrativo e comunicativo, ma non sulle maglie da gioco), nel quale il simbolo Lanerossi (colorato di rosso) \u00e8 inserito in un cerchio (egualmente rosso) aperto nella parte superiore; al di sotto di esso campeggia l'epigrafe , a lettere stampatelle nere.\nInno.\nL'inno ufficiale riconosciuto dalla societ\u00e0 \u00e8 \"Vicenza cuore biancorosso\", inno composto dal deejay Manuel Negrin nel 2012 e cantato da Luca Menti. Il titolo \u00e8 stato scelto tramite un sondaggio sul sito ufficiale del Vicenza Calcio. Viene fatto ascoltare durante l'entrata in campo dei calciatori biancorossi allo stadio Menti e al termine delle partite.\nOltre a questo ci sono diverse altre canzoni:\nMascotte.\nIl Vicenza ha una propria mascotte ufficiale: \"Gatton Gattoni\". La sua storia parte nel campionato di Serie B 1994-1995 quando un'agenzia pubblicitaria vicentina decise di creare un'immagine da associare alla squadra di calcio: si pens\u00f2 di scegliere un personaggio fumettistico che sapesse riassumere un'immagine rappresentativa per i vicentini insieme a fiducia e sostegno per i colori biancorossi.\nVenne scelto un gatto personificato in un giocatore con tanto di maglietta del Vicenza. A fine campionato il Vicenza venne promosso in Serie A e per questo Gatton Gattoni divenne subito il portafortuna della squadra e dei tifosi. Se inizialmente l'agenzia scelse di dare alla mascotte una veste esclusivamente cartacea (appariva sul giornale della squadra e sui volantini dei tifosi) e cartellonistica, si arriv\u00f2 infine alla realizzazione di una mascotte alta due metri e mezzo che a ogni partita intratteneva gli spettatori passeggiando per il campo da gioco; Gatton Gattoni scese fisicamente in campo il 12 maggio 1996, durante l\u2019ultima partita di campionato, giorno in cui il Vicenza pareggi\u00f2 in casa 2-2 contro la Sampdoria. Poco tempo dopo in ogni iniziativa del Vicenza Calcio si richiedeva la presenza della mascotte ufficiale. La \"passeggiata\" del pupazzo continua ancora adesso prima di ogni partita disputata al \"Menti\".\nGatton Gattoni oggi \u00e8 anche una linea dei prodotti di merchandising del Vicenza Calcio. La sua popolarit\u00e0 nel mondo del calcio \u00e8 ormai nazionale oltre a essere stato il primo esempio di mascotte ufficiale di una societ\u00e0 di serie A.\nStrutture.\nStadio.\nIl primo stadio in cui gioc\u00f2 l'allora A.C. Vicenza fu il \"campo di Borgo Casale\", nella zona est della citt\u00e0. Si trattava di un semplice campo da calcio senza spalti n\u00e8 tribune dove i giocatori biancorossi mossero i primi passi. L'interruzione dovuta alla Prima Guerra Mondiale, port\u00f2 la societ\u00e0 a ricercare una nuova zona dove disputare le partite.\nDal 1919 venne realizzato un nuovo stadio a San Felice (zona ovest del capoluogo) che, per l\u2019epoca, era un impianto sportivo moderno, dotato di tribuna in legno con spogliatoi. Nel corso degli anni '20 la tribuna fu poi edificata in cemento e gli spogliatoi portati nello spazio sottostante. Fu inaugurato domenica 22 giugno 1919 con ila disputa del match amichevole Vicenza - Triestina. Era soprannominato \"stadio dea carbonea\" (stadio della carbonella) in quanto, per livellare i solchi lasciati dai tacchetti di ferro, si ricorreva a coprirli con carbonina e pirite prese dalle vicine fonderie.\nDal 1935 la squadra gioca le sue partite casalinghe allo stadio Romeo Menti, da sempre di propriet\u00e0 comunale.\nL'impianto fu chiamato inizialmente \"Campo Sportivo del Littorio\", in linea con le influenze fasciste dell'epoca. Inaugurato in occasione della festa patronale dell'8 settembre con una partita tra il Vicenza e il Soroks\u00e1r di Budapest, venne successivamente danneggiato dai bombardamenti durante la seconda guerra mondiale, ristrutturato in pochi mesi (con l'eliminazione della pista di atletica leggera) e ridenominato, nel 1946, in \"Comunale\".\nDopo la tragedia di Superga in cui perse la vita Romeo Menti, vicentino di nascita oltrech\u00e9 ex calciatore berico, il comune decise, nel 1949, di intitolare l'impianto sportivo alla sua memoria.\nHa subito diverse ristrutturazioni e adeguamenti nel corso degli anni. \u00c8 un tipico stadio \"all'inglese\", con tribune e gradinate molto vicine al campo.\nCentro di allenamento.\nDal 2006 al 2017 la societ\u00e0 utilizz\u00f2 un moderno centro tecnico, situato ad Isola Vicentina, denominato Centro Tecnico Piermario Morosini. \nLa struttura si sviluppava su un'area complessiva di e si divideva in due unit\u00e0 simmetriche, una riservata alla Prima Squadra con spogliatoi, magazzino, sale mediche, palestra e annessi uffici dirigenziali e sale riunioni e una sala conferenze, ed una dedicata al settore giovanile con i medesimi servizi, oltre ad una grande palestra regolamentare per il lavoro all'interno ed i maggiori eventi. All'esterno la superficie si strutturava in 5 campi di calcio per gli allenamenti, di cui 4 in erba e uno ulteriore in terra battuta.\nDopo la prematura scomparsa, la societ\u00e0 decise di intitolare il Centro Tecnico a Piermario Morosini (gi\u00e0 calciatore del Vicenza per tre stagioni).\nA seguito del fallimento societario, il Centro Tecnico, che \u00e8 stato sin dalla sua costruzione nel 2006 propriet\u00e0 della societ\u00e0 Sporting Club Isola srl (fallita anch'essa) per quanto riguarda la struttura e River srl per quanto riguarda i 5 campi di calcio, \u00e8 stato abbandonato.\nDopo uno svolgimento degli allenamenti presso gli impianti sportivi comunali di Capovilla di Caldogno, da ottobre 2021 la prima squadra si allena nel nuovo centro tecnico denominato \"Sporting Club 55\" di propriet\u00e0 della OTB Group, la holding che controlla la societ\u00e0 biancorossa e localizzato a Fellette di Romano d'Ezzelino, alle pendici del Monte Grappa. Il nuovo impianto, che ospitava il settore giovanile gi\u00e0 dal 2018, \u00e8 dotato di un'area esclusiva per il LR Vicenza e un'altra area multifunzione aperta al pubblico, oltre ad una guest house dotata di sale e ambienti, in parte esclusivi e in parte comuni. Il centro sportivo \u00e8 dotato di due campi regolamentari da calcio con tribuna, un campo da calciotto in erba sintetica, due campi da calcetto 6 vs 6 in erba sintetica, tre campi da calcetto 5 vs 5 in erba sintetica (coperti per la stagione invernale), sei campi da padel coperti per la stagione invernale, quattro campi da tennis in terra (di cui due coperti), due campi da beach volley, due piscine e una piscina idromassaggio. All'interno il centro presenta una palestra di 300 mq, un'area wellness con bagno turco e sale dedicate ai massaggi e terapie. Il centro si completa poi con spogliatoi, sale meeting e sale video per le riunioni ed un\u2019area bistrot.\nSociet\u00e0.\nLa sede societaria si trova in largo Paolo Rossi 9, in una palazzina interna all'area dello Stadio Menti. Di fronte agli uffici societari si trova inoltre \"Casa Vicenza\", una club house realizzata nel 2017 con area ospitality e sala stampa.\nOrganigramma societario.\nIl L.R. Vicenza \u00e8 una societ\u00e0 per azioni; dal 29 maggio 2018 \u00e8 di propriet\u00e0 della vicentina OTB Group di Breganze, holding dell'imprenditore Renzo Rosso. Oltre al gruppo OTB (che detiene la quota di maggioranza), dal 18 febbraio 2019 sono soci del L.R. Vicenza diverse altre societ\u00e0 o imprenditori vicentini, tra cui la Better Silver Spa, la Cleops Srl (societ\u00e0 di investimenti della Zambon Group Farmaceutici), la Dainese Spa, Futura (holding della famiglia Chilese), Marcello Cestaro, OMIS Spa, Paolo Scaroni, Pelletterie Sagi Srl, QDB Srl, Rino Mastrotto e la SIPE Spa (Gruppo Maltauro).\nSponsor.\nDi seguito l'elenco dei fornitori tecnici e degli sponsor ufficiali.\nSettore giovanile.\nIl settore giovanile della societ\u00e0 vanta due vittorie consecutive nel Torneo di Viareggio, nel 1954 e nel 1955. Esso si suddivide in 4 ambiti: \nNel corso dei decenni il vivaio biancorosso ha da sempre cresciuto numerosi calciatori che sono poi approdati in prima squadra, dagli albori del sodalizio fino a oggi. Tra coloro che hanno iniziato nel Vicenza si annoverano Roberto Baggio (ritenuto uno dei migliori giocatori della storia del calcio mondiale, vincitore del Pallone d'oro 1993), Gino Vallesella (primo capitano biancorosso nel periodo dei pionieri), i fratelli Umberto e Romeo Menti e il loro nipote Luigi (secondo di tutti i tempi per presenze e primo per apparizioni in massima serie con la maglia biancorossa), Alberto Marchetti (settimo di tutti i tempi per presenze e il terzo fra i bomber), Bruno Quaresima (decimo biancorosso di tutti i tempi per presenze e secondo fra i cannonieri), Mirko Pavinato, Giancarlo Fusato, Renzo Cappellaro, Nevio Scala, Massimo Briaschi, Giorgio Sterchele, Nicola Zanini, Paolo Zanetti e Luca Rigoni.\nTra la fine degli anni novanta e l'inizio degli anni duemila \u00e8 da menzionare il vicentino Christian Maggio: cresciuto nel settore giovanile berico, esord\u00ec in prima squadra alla 1\u00aa giornata della Serie A 2000-2001, affermandosi negli anni successivi altrove e in nazionale maggiore.\nLe squadre giovanili si allenano a Vicenza negli impianti di via Gagliardotti, Stanga, Saviabona, San Pio X, Bertesinella e Pomari mentre a Bassano negli impianti di Cartigliano, Centro Giovanile e Sporting.\nNegli ultimi anni diversi ex giocatori biancorossi a fine carriera hanno deciso di seguire i diversi ambiti del settore giovanile.\nLa \"Nobile Provinciale\".\nIl 25 aprile 2012 prende il via l'iniziativa della societ\u00e0 cooperativa \"Nobile Provinciale\", con l'intento di creare un azionariato popolare per acquistare il Vicenza Calcio. Il nome deriva dall'appellativo che era stato coniato ai tempi del Lanerossi per identificare la squadra vicentina, capace di tener testa alle grandi squadre del calcio italiano. La \"Nobile Provinciale\" \u00e8 patrocinata dal Comune e dalla provincia di Vicenza.\nIl Vicenza nella cultura di massa.\nIl Vicenza, essendo uno dei club italiani che hanno disputato il maggior numero di campionati di Serie A, \u00e8 presente in varie opere della cultura italiana; sia in ambito cinematografico e televisivo che in quello musicale, svariando anche nel ludico dei videogiochi.\nTito Buy, fondatore nel 1902 e primo presidente del Vicenza, \u00e8 bisnonno dell'attrice Margherita Buy.\nNel 1987, nel film \"Ultimo minuto\" diretto da Pupi Avati, e interpretato da Ugo Tognazzi, Elena Sofia Ricci, Marco Leonardi e Diego Abatantuono; il Vicenza, lo Stadio Romeo Menti e la tifoseria della Curva Sud sono accreditati nei titoli di coda. In questa pellicola sia l'interno e l'esterno dello stadio berico vennero utilizzati come location per girare le riprese. I colori biancorossi della squadra protagonista del film e alcune caratteristiche ricollegano al Vicenza, emblema della classica squadra di provincia del calcio nazionale di quegli anni.\nLe riprese della curva vicentina vennero effettuate il 26 aprile 1987 durante la partita Vicenza-. Lo stadio \u00e8 riconoscibile anche per la presenza degli striscioni biancorossi degli ultr\u00e0 berici e del cartellone pubblicitario Pal Zileri collocato sopra al centro della Curva Sud.\nNell'estate 2001 il neoacquisto biancorosso Stefan Schwoch partecip\u00f2 come concorrente VIP alla quinta puntata del 17 agosto 2001 del game show televisivo \"Facce da quiz\" su Canale 5.\nNel 2003 il Lanerossi Vicenza venne menzionato dall'attore Carlo Gabardini nell'episodio 127 \"Alta tensione\" della prima stagione della sitcom \"Camera Caf\u00e9\" su Italia 1.\nL'attaccante biancorosso Julio Gonz\u00e1lez, accompagnato in studio dai tifosi vicentini, partecip\u00f2 come ospite protagonista alla puntata del 30 gennaio 2007 del talk show televisivo \"Il bivio - Cosa sarebbe successo se...\" su Italia 1 raccontando la sua vita dopo l'incidente automobilistico che gli provoc\u00f2 l'amputazione del braccio sinistro.\nL'attore Carlo Verdone ha citato il Lanerossi Vicenza in alcuni suoi film; mentre l'attore Luca Zingaretti, che si trovava in citt\u00e0 per un impegno teatrale nell'aprile 2013, si allen\u00f2 al Centro Tecnico Piermario Morosini assieme ai calciatori della Primavera del Vicenza.\nNell'aprile 2018 l'attore Rocco Siffredi ha rivelato di essere tifoso del Lanerossi Vicenza dall'et\u00e0 di 8 anni, postando successivamente su vari social network una sua foto da bambino con la maglia biancorossa.\nL'album Calciatori Panini della stagione 1995-1996 utilizz\u00f2 come copertina la foto del vicentino Gustavo Mendez mentre gareggia in velocit\u00e0 con George Weah nella gara Vicenza-Milan del 22 ottobre 1995.\nIl videogioco PC Calcio 5.0 della stagione 1996-1997 ha come copertina globale la foto del capitano biancorosso Giovanni Lopez alle prese con il bianconero Christian Vieri scattata durante la partita Juventus-Vicenza del 1\u00ba marzo 1997.\nIl gruppo musicale punk rock vicentino Derozer ha scritto la canzone \"Fedeli alla trib\u00f9\" in onore della trasferta del club berico allo Stamford Bridge di Londra contro il nella semifinale di ritorno della Coppa delle Coppe 1997-1998.\nInoltre, sempre nell'ambito musicale, al Vicenza \u00e8 dedicata una canzone del 2018 della cantante Francesca Michielin, ispirata alla retrocessione nella serie cadetta nel 2001 della squadra biancorossa.\nAllenatori e presidenti.\nAllenatori.\nSono 75 gli allenatori che dal 1902 hanno assunto la guida tecnica del Vicenza. Tra le loro nazionalit\u00e0 prevale quella italiana.\nIl primo allenatore della storia biancorossa fu il professore Antonio Libero Scarpa, il quale guid\u00f2 la squadra berica dal 1902 al 1908; sempre in quel periodo, dal 1903 al 1908 fu inoltre presidente del Vicenza.\nA vantare il mandato tecnico pi\u00f9 lungo \u00e8 tuttora il vicentino Giulio Fasolo, rimasto alla guida della squadra per 10 stagioni di cui 7 consecutive, dal 1908-1909 al 1914-1915, ed in seguito all'attivit\u00e0 sospesa tra il 1915 e il 1919 per l'esposizione in prima linea del territorio berico sul fronte della prima guerra mondiale, fu nuovamente allenatore dal 1919-1920 al 1921-1922. Giulio Fasolo fu allenatore quando la squadra berica sfior\u00f2 lo scudetto della stagione 1910-1911.\nNegli anni venti e trenta, furono parecchi gli allenatori stranieri della squadra berica. Il primo allenatore straniero della storia biancorossa fu l'austriaco Franz Sedlacek, il quale guid\u00f2 la squadra nella stagione 1922-1923.\nTra gli allenatori stranieri, quelli che vantano il maggior numero di presenze sulla panchina biancorossa sono gli ungheresi Wilmas Wilhelm e Imre Janos Bekey e l'uruguaiano Hector Puricelli.\nUn allenatore che ha segnato la storia biancorossa \u00e8 stato G.B. Fabbri. Tecnico del Vicenza dal 1976 al 1979, fu alla guida della squadra berica che sfior\u00f2 lo scudetto della stagione 1977-1978. Il tecnico emiliano ebbe l'intuizione di spostare Paolo Rossi da ala destra a centravanti prolifico.\nFrancesco Guidolin allen\u00f2 il Vicenza dal 1994 al 1998, vincendo la Coppa Italia 1996-1997, e raggiungendo la semifinale della Coppa delle Coppe 1997-1998. Negli anni a Vicenza predilesse normalmente il 4-4-2, mentre in alcune partite delicate, giocate sulla tattica difensiva, opt\u00f2 per il 4-5-1 e il 5-4-1.\nDurante la guida di Edoardo Reja, al termine della stagione 1999-2000, la squadra berica consegu\u00ec l'ultima promozione in Serie A.\nSono stati sia calciatori che allenatori del Vicenza (in ordine cronologico): Giulio Fasolo, Aldo Casalini, Wilmas Wilhelm, Eraldo Bedendo, Pietro Spinato, Umberto Menti, Roberto Lerici, Antonio Pin, Chinesinho, Giulio Savoini, Ernesto Galli, Fabio Viviani, Giancarlo Camolese, Massimo Beghetto, Manlio Zanini, Alessandro Dal Canto, Giovanni Lopez, Nicola Zanini e Domenico Di Carlo.\nDi seguito la lista degli allenatori dall'anno di fondazione a oggi.\nPresidenti.\nIl Vicenza ha avuto svariati presidenti illustri e dalle personalit\u00e0 assai spiccate sin dalle origini, parecchi dei quali membri dell'aristocrazia vicentina.\nLa squadra fu fondata dal patriota e garibaldino Tito Buy, primo presidente nel 1902, assieme al presidente onorario, il conte e deputato Felice Piovene.\nIl generale e politico Augusto Bucchia fu presidente quando la squadra berica sfior\u00f2 lo scudetto della stagione 1910-1911.\nNegli anni successivi altre personalit\u00e0 spiccate furono l'ingegnere Virginio Tonini, il tenente generale Luigi Maglietta, l'onorevole deputato e pilota automobilistico Tullio Cariolato, il mecenate e marchese Antonio Roi (negli anni venti, trenta e quaranta), il conte e notaio Tommaso Valmarana (negli anni trenta e cinquanta), il nobile Ludovico Thiene (a cavallo tra gli anni quaranta e cinquanta), l'accademico Franco Barbieri, il nobile e grande ufficiale Rodolfo Gavazzi (proprietario del colosso laniero Lanerossi), il politico Delio Giacometti e l'accademico e storico Virgilio Marzot.\nGiuseppe Farina \u00e8 il presidente della squadra biancorossa che sfior\u00f2 lo scudetto della stagione 1977-1978. La sua \u00e8 stata la presidenza pi\u00f9 duratura della storia del club, rimanendo in carica alla guida del Vicenza per dodici anni, dal 1968 al 1980.\nPieraldo Dalle Carbonare fu presidente negli anni ottanta e novanta nella risalita dalla Serie C alla Serie A, periodo culminato con la conquista della Coppa Italia 1996-1997.\nSotto la presidenza del fondatore di Pal Zileri, l'imprenditore Aronne Miola, al termine della stagione 1999-2000 i biancorossi ottennero l'ultima promozione in Serie A.\nDi seguito la lista dei presidenti dall'anno di fondazione a oggi.\nCalciatori.\nTra i giocatori che hanno vestito la maglia biancorossa, il Vicenza ha lanciato nel mondo del calcio due campioni che hanno vinto il Pallone d'oro: Paolo Rossi e Roberto Baggio. La maggior parte dei calciatori ad essere scesi in campo con la maglia del Vicenza \u00e8 di nazionalit\u00e0 italiana.\nGino Vallesella (primo capitano del Vicenza) fu la bandiera della squadra berica che giunse a giocare la finale nazionale per lo scudetto 1910-1911 contro la Pro Vercelli.\nTra i calciatori italiani di rilievo che hanno militato nella squadra biancorossa figurano: Giulio Savoini (detentore del record di presenze), Ferruccio Valcareggi, Azeglio Vicini, Franco Luison, Mario David (primo calciatore biancorosso a giocare con la nazionale), Agostino Di Bartolomei, Massimo Ambrosini, Simone Padoin, oltrech\u00e9 i campioni del mondo 2006 Luca Toni, Cristian Zaccardo e Marco Amelia.\nTra i calciatori pi\u00f9 importanti nati in provincia di Vicenza, oltre a Roberto Baggio e ai pionieri dei primi anni dalla fondazione del sodalizio berico, si ricordano Silvio Griggio, Pietro Spinato (miglior cannoniere di tutti i tempi dei \"berici\"), Umberto Menti, Romeo Menti, Luigi Menti, Bruno Quaresima, Alfonso Santagiuliana, Sergio Campana, Mariano Rossi, Alberto Marchetti, Gianfranco Volpato, Mirko Pavinato, Renzo Cappellaro, Giorgio De Marchi, Giancarlo Fusato, Adriano Bardin, Nevio Scala e Massimo Briaschi.\nIl goleador brasiliano Lu\u00eds Vin\u00edcio conquist\u00f2 la classifica cannonieri della Serie A 1965-1966 con 25 reti restando tuttora il calciatore straniero ad aver segnato pi\u00f9 gol nel \"Lanerossi\".\nNel decennio successivo, negli anni 1970 si ricordano soprattutto i protagonisti del \"Real Vicenza\" che sfiorarono lo scudetto della Serie A 1977-1978, trascinati dal centravanti Paolo Rossi: \"Pablito\" si laure\u00f2 capocannoniere del campionato con 24 reti e divenne il calciatore del Vicenza pi\u00f9 prolifico con la maglia della Nazionale italiana con 7 gol.\nNegli anni 1990 si ricordano i giocatori che si aggiudicarono la Coppa Italia 1996-1997, fra i quali i due uruguaiani Marcelo Otero e Gustavo M\u00e9ndez, entrambi vincitori della Copa Am\u00e9rica 1995. Il centravanti Pasquale Luiso divenne il capocannoniere della Coppa delle Coppe 1997-1998 con otto marcature, inflitte a tutte le quattro squadre europee affrontate.\nTra il 2001 e il 2008 in Serie B vi milit\u00f2 Stefan Schwoch che con 135 marcature complessive \u00e8 attualmente il marcatore pi\u00f9 prolifico di tutti i tempi nella storia della serie cadetta.\nIl Vicenza e le nazionali di calcio.\nDi seguito i giocatori nella rosa del Vicenza che hanno giocato con la Nazionale maggiore; il debutto e il numero di presenze quando indossavano la maglia biancorossa.\nDi seguito i giocatori nella rosa del Vicenza che hanno giocato con la Nazionale Under-23; il debutto e il numero di presenze quando indossavano la maglia biancorossa.\nDi seguito i giocatori nella rosa del Vicenza che hanno giocato con la Nazionale Under-21; il debutto e il numero di presenze quando indossavano la maglia biancorossa.\nDi seguito i giocatori nella rosa del Vicenza che hanno giocato con la Nazionale olimpica; l'Olimpiade e il numero di presenze quando indossavano la maglia biancorossa.\nDi seguito i giocatori stranieri convocati nelle rispettive nazionali maggiori durante la militanza nel Vicenza.\nMaglie ritirate.\nSono stati ritirati i seguenti numeri di maglia:\nPalmar\u00e8s.\nDi seguito \u00e8 presentato il palmar\u00e8s della societ\u00e0; si tiene conto esclusivamente di competizioni ufficiali. Tra i trofei non ufficiali ma comunque significativi, si segnalano la Benelux Cup dell'edizione 1959-1961 e la Uhrencup dell'edizione 1965; a livello giovanile annovera inoltre alcune prestigiose affermazioni quali il Torneo Citt\u00e0 di Arco nelle edizioni 1974, 1979 e 1980, e il Torneo Citt\u00e0 di Vignola nell'edizione 1978.\nStatistiche e record.\nStatistiche di squadra.\nDi seguito i record all time in partite di campionato.\nStatistiche individuali.\nDi seguito le Top 10 dei primatisti di presenze e reti in campionato, pi\u00f9 eventuali play-off e play-out. In grassetto eventuali giocatori in rosa.\nTifoseria.\nStoria.\nIl Vicenza ha numerosi tifosi sia in Italia che all'estero. Nel novembre del 1975 nascono i primi 2 gruppi di tifoseria organizzata a Vicenza: \"Ultras\" e \"I Marines\", che risiedevano in Curva Sud ed avevano entrambi un teschio come simbolo, anche se il primo striscione a comparire in gradinata fu \"Sanguinari Curva Sud\" con l'acronimo di S.C.S. Oltre a questi due gruppi, altre frange di tifo organizzato furono i \"Vigilantes\" (nati nel 1978), gruppo principale e storico della Curva Sud, sciolti il 1\u00ba settembre 2012, dopo 34 anni di presenza. Il simbolo dei \"Vigilantes\" era una testa incappucciata, detto \"boia\", con due mannaie incrociate sullo sfondo. Oltre ai \"Vigilantes\", gli altri tre gruppi storici della Curva Sud furono il \"Fabio Group\", la \"Caneva Berica\" e i \"Kapovolti\". Il \"Fabio Group\", avente come simbolo il tao, fu fondato nel 1990 in memoria della morte del tifoso dei \"Vigilantes\" Fabio Cucco. La \"Caneva Berica\" fondata nel 1990 aveva come simbolo una damigiana di vino mentre i \"Kapovolti\" fondati nel 1993, avevano come logo un volto di un uomo ubriaco con la lingua fuori molto simile al mostro di Frankenstein. Fino alla stagione 1997-1998 i tifosi del \"Fabio Group\" e dei \"Kapovolti\" risiedevano in Curva Sud; poi dalla stagione 1998-1999 si stabilirono entrambi in Curva Nord. Nel 2004 dallo scioglimento di questi due gruppi ne nacque la \"Curva Nord Vicenza\" (C.N.VI) e poi trasferitisi nei Distinti a seguito delle norme sui tifosi ospiti ai quali fu riservata la Curva Nord.\nA Vicenza a cavallo tra la seconda met\u00e0 degli anni ottanta e la prima met\u00e0 degli anni novanta, avvenne anche un'esperienza di curva federata, con un patto speciale di unione e collaborazione reciproca. Gli esponenti della Curva Sud decisero di fondare il D.U.C.S. (Direttivo Ultr\u00e0 Curva Sud), anche detto C.U.C.S. (Commando Ultr\u00e0 Curva Sud), con il compito di mediare fra tutti i gruppi presenti in Gradinata Sud per mettersi d'accordo nell'organizzazione delle coreografie, delle trasferte in treno e a stabilire comportamenti di collaborazione e unit\u00e0 tra i vari gruppi, onde evitare litigi, tafferugli e momenti tesi tra di essi.\nNella seconda met\u00e0 degli anni ottanta, in particolari situazioni, il D.U.C.S. era riunito sotto il nome dello striscione Vecchia Guardia. La Vecchia Guardia era un gruppo nato dagli stessi fondatori dei Vigilantes, il cui striscione veniva posizionato al centro della Curva Sud dagli stessi Vigilantes, utilizzato in momenti delicati per la sorte del Vicenza, come nelle due stagioni biancorosse pi\u00f9 sofferte, 1988-1989 e 1989-1990, quando il Vicenza rischi\u00f2 di retrocedere in C2 entrambe le volte.\nTra i gruppi presenti oggi vi sono: \"CSD Vicenza\" (\"Contr\u00e0 San Domenico\", prende il nome dall'omonimo quartiere cittadino dove era ubicata la sede dei Vigilantes), \"Old Fans\", \"No T.d.T.\", \"Zona Mucchio\", \"IX Marzo MCMII\", \"Scorretti Creazzo 1902\", \"Le Prime Uve Biancorosse\", \"Lanerossi Vicenza Crew 1902\", \"South Terrace Vicenza\", \"9 marzo\", \"Lonigo\", \"Giovent\u00f9 Villana\", \"Vecio Stampo\" e molti altri.\nGemellaggi e rivalit\u00e0.\nGli ultras del Vicenza hanno un forte gemellaggio con la tifoseria del : \u00e8 questo il primo gemellaggio della storia tra due tifoserie ultras e risale al 9 gennaio 1977. La tifoseria vicentina \u00e8 gemellata poi con Ravenna (nato nella stagione 1992-1993 quando le due squadre furono entrambe promosse nella serie cadetta e sentito all'epoca da tutta la tifoseria berica, nel giugno 2019 attraverso un comunicato della tifoseria romagnola, viene riportato che il gemellaggio \u00e8 tuttora presente e saldo con il gruppo vicentino \"CSD - Contr\u00e0 San Domenico\"), Cremonese, Udinese e ; ha amicizie con Metz, Roda Kerkrade (amicizia nata nelle partite d'andata e ritorno disputate contro gli olandesi in Coppa delle Coppe) e (quest'ultima per effetto del gemellaggio tra i messinesi con i pescaresi).\nLa rivalit\u00e0 pi\u00f9 accesa \u00e8 quella con il Verona. La sfida tra Vicenza e Verona, per antonomasia il \"derby del Veneto\", costituisce la maggiore rivalit\u00e0 calcistica della regione, oltre ad esserne il confronto pi\u00f9 sentito. Biancorossi e giallobl\u00f9 sono infatti i due club veneti pi\u00f9 antichi e vincenti. Dagli anni 1970 fino ai primi anni 1990 l'inimicizia verso i tifosi scaligeri non era solo campanilistica ma anche politica.\nUn'altra storica rivalit\u00e0 con gravi scontri e disordini \u00e8 quella con il Napoli: questo rapporto da sempre antagonistico tra le due tifoserie, venne accentuato ancor di pi\u00f9 nella met\u00e0 degli anni 1990, durante le partite casalinghe al Menti, con incidenti dentro e fuori dallo stadio berico avvenuti nel marzo 1996, nel gennaio e maggio 1997; oltre ai violenti episodi verificatisi nella doppia finale di Coppa Italia dello stesso anno: all'andata al San Paolo con lancio di razzi, bombe carta e arredo bagno, mentre al ritorno con l'accoltellamento di un supporter vicentino da parte di tifosi partenopei.\nOltre a Verona e Napoli, a causa dei numerosi scontri avvenuti tra le opposte fazioni nel corso degli \"anni d'oro\" del tifo organizzato in Italia, vi sono poi altre principali rivalit\u00e0 storiche a rischio di incidenti con Bologna, Atalanta, Brescia, , e SPAL.\nSono pessimi anche i rapporti con i sostenitori delle tre \"big\" del calcio italiano: Juventus (i legami di odio con la tifoseria juventina si rafforzarono ancor di pi\u00f9 nel febbraio e ottobre 1996, quando ebbero luogo notevoli scintille tra i \"Vigilantes Vicenza\" e il gruppo ultras bianconero \"Fighters\"), Milan (al Menti nell'aprile 1999 si verificarono incidenti quando i supporters rossoneri giunti a Vicenza, intonarono cori irridenti inneggianti alla futura retrocessione dei biancorossi in Serie B) e Inter (rivali da sempre, accentuata anche dal gemellaggio che univa la tifoseria gialloblu e nerazzurra).\nA livello internazionale l'unica rivalit\u00e0 degna di nota \u00e8 quella con gli ultras del Chelsea, risalente al 1998 durante la doppia semifinale di Coppa delle Coppe disputata contro gli inglesi (quando un gran numero di sostenitori del Verona era presente nello stadio vicentino insieme ai tifosi londinesi).\nOrganico.\nRosa 2021-2022.\n\"Rosa aggiornata al 31 gennaio 2022.\"\n \nStaff tecnico.\n\"Staff aggiornato al 7 ottobre 2021\"."}
{"id": "37222", "revid": "2127271", "url": "https://it.wikipedia.org/wiki?curid=37222", "title": "Giovan Battista Fabbri", "text": "Biografia.\nNel 2008 ha scritto il libro autobiografico \"Gib\u00ec, una vita di bel calcio\" (Bacchilega editore).\nMuore la sera di marted\u00ec 2 giugno 2015, all'et\u00e0 di 89 anni.\nCaratteristiche tecniche.\nGiocatore.\nCalciatore eclettico, ha ricoperto numerosi ruoli, tra cui quelli di ala e mediano. Per le sue doti di corsa e resistenza era soprannominato \"Brusalerba\".\nAllenatore.\nFabbri predicava un calcio che per l'epoca (anni settanta/ottanta) era considerato in Italia avanzatissimo, una derivazione del calcio totale olandese: terzini a stantuffare sulle fasce, difensori e attaccanti a scambiarsi i ruoli senza troppi imbarazzi e un'estrema spettacolarit\u00e0 di gioco che per\u00f2 veniva pagata con una certa fragilit\u00e0 difensiva. Utilizzava un solo attaccante centrale, supportato dagli inserimenti delle ali sulle corsie esterne e dalle sovrapposizioni dei terzini, e preferibilmente senza impiegare un vero e proprio regista.\nCarriera.\nGiocatore.\nHa iniziato la carriera nella S.P. Centese in Serie C, disputando 32 partite con 14 reti tra il 1945 e il 1947 e conquistando la promozione in Serie B. In seguito si trasferisce al , con cui esordisce in Serie A nella stagione 1947-1948, e quindi disputa sette stagioni nel Messina (una in Serie C e sei in Serie B). Nel 1955 torna per una stagione in Serie A con la SPAL, per poi concludere la carriera di calciatore con (retrocesso dalla Serie B alla Serie C) e , dove ha assunto il doppio ruolo di allenatore-giocatore nel campionato di Campionato Interregionale 1957-1958.\nHa totalizzato complessivamente da calciatore 61 presenze e 8 reti in Serie A e 140 presenze e 13 reti in Serie B.\nAllenatore.\nDopo l'esordio a Varese, guida le giovanili di , SPAL (dove siede a pi\u00f9 riprese sulla panchina della prima squadra, lanciando il giovane Fabio Capello) e . \nIn seguito allena la Sangiovannese, in Serie C, e prosegue sulle panchine di , dove sfiora la Serie B chiudendo il campionato di C al 2\u00ba posto, e : in Toscana non conclude la stagione, a causa di attriti con la dirigenza, che voleva imporre a Fabbri la formazione. Nel 1974 siede sulla panchina del , con cui vince il campionato di Serie C ma non riesce a ottenere la salvezza in quello cadetto, a causa di carenze di organico e un filotto di cinque sconfitte consecutive nel finale di stagione.\nLasciata Piacenza, viene ingaggiato dal presidente del Lanerossi Vicenza Giuseppe Farina. In Veneto Fabbri ottiene il rilancio personale, potendo contare anche su un giovane Paolo Rossi nelle file della formazione berica. Proprio a Fabbri \u00e8 attribuita l'intuizione di avere spostato il futuro \"Pablito\" dal ruolo di ala destra a quello di centravanti a causa della contingente mancanza di un centrattacco in squadra. Con il Lanerossi conquist\u00f2 nell'arco di due anni una promozione in Serie A e quindi nel 1977-1978 uno storico secondo posto nella massima serie alle spalle della Juventus. Al termine di quella stagione Fabbri vinse il prestigioso riconoscimento del Seminatore d'Oro come migliore allenatore italiano dell'anno.\nNella stagione successiva, complici le cessioni di Roberto Filippi e Giuseppe Lelj, il Vicenza retrocede in Serie B mostrando solo a sprazzi il gioco spettacolare esibito nelle annate precedenti. Si trasferisce quindi sulla panchina dell', che porta al quinto posto in campionato (poi divenuto quarto per via dello Scandalo del Totonero), massimo traguardo raggiunto dal club marchigiano nella sua storia. Ha inoltre allenato in Serie A anche il (dove \u00e8 stato esonerato, complici cattivi risultati e l'ostilit\u00e0 dell'ambiente) e il Catania, con un intermezzo alla in Serie B: in tutti e tre i casi le squadre retrocedono a fine stagione.\nNel 1984 riparte dalla Serie C1, alla guida del , con cui ottiene la promozione nella serie cadetta al termine della stagione 1984-1985. Nelle due annate successive subentra sulle panchine del Foggia (sostituendo Corrado Viciani), in C1, e del , in Serie B, dove \u00e8 chiamato a sostituire Vincenzo Guerini. Con i rossoblu ottiene la salvezza, ma il suo contratto non viene rinnovato perch\u00e9 il Bologna aveva gi\u00e0 messo sotto contratto il giovane allenatore Luigi Maifredi per l'anno successivo.\nTorna quindi per una stagione alla SPAL (subentrando a Giancarlo Cella), per poi allenare il Venezia-Mestre di Maurizio Zamparini, dove, fra mille polemiche (soprattutto del presidente Zamparini, che considerava la rosa adatta alla categoria) favor\u00ec l'esordio della cosiddetta \"linea verde\", lanciando diversi giovani e diventando il primo di una lunga serie di allenatori esonerati o non riconfermati dall'imprenditore friulano. Nella stagione 1989-1990 abbandona il campo e diventa il direttore tecnico del . Nel 1990 torna per l'ennesima volta a Ferrara, questa volta come direttore tecnico: ottiene la doppia promozione dalla Serie C2 alla Serie B nel biennio 1990-1992. Conclude la carriera di allenatore l'anno seguente sulla panchina degli emiliani, alternandosi a Rino Marchesi e Gian Cesare Discepoli.\nHa giocato e allenato in 48 campionati ufficiali, dal 1945 al 1993. La sua attivit\u00e0 di allenatore \u00e8 continuata fino al 1999 con il Club Italia, la squadra federale dei Campioni del Mondo del 1982, per un totale di 57 anni di attivit\u00e0."}
{"id": "37224", "revid": "599013", "url": "https://it.wikipedia.org/wiki?curid=37224", "title": "Il barbiere di Siviglia", "text": ""}
{"id": "37228", "revid": "1543377", "url": "https://it.wikipedia.org/wiki?curid=37228", "title": "Giulio Cesare (H\u00e4ndel)", "text": "Giulio Cesare (titolo originale Giulio Cesare in Egitto) \u00e8 un'opera lirica in tre atti di Georg Friedrich H\u00e4ndel su libretto in lingua italiana di Nicola Francesco Haym. Il libretto deriva da quello omonimo di Giacomo Francesco Bussani, che era stato rappresentato per la prima volta nel 1677 a Venezia con musiche di Antonio Sartorio.\nLa vicenda storica.\nIl \"Giulio Cesare\" venne rappresentato per la prima volta il 20 febbraio del 1724 al \"King's Theatre\" di Londra. Per l'occasione, il libretto di Haym, da lui stesso tradotto in inglese, fu messo a disposizione del pubblico per favorire la comprensione dell'opera.\nAlla prima - che vedeva come protagonisti la primadonna Francesca Cuzzoni ed il contraltista castrato Francesco Bernardi, detto il Senesino, due vere \"star\" del canto lirico dell'epoca - l'opera ebbe un successo immediato ed H\u00e4ndel la riprese, con numerosi successivi cambiamenti, il 2 gennaio 1725, e poi ancora nel 1730 ed il 1\u00ba febbraio 1732. \"La popolarit\u00e0 dell'opera si riflesse anche in numerose produzioni ad Amburgo e a Brunswick nel periodo 1725-1737, ed una versione in forma di concerto fu data a Parigi nell'estate del 1724\".\nCome tutte le opere serie del primo Settecento, anche il \"Giulio Cesare\" \u00e8 stato quasi dimenticato nel corso del XIX secolo, per essere riesumato solo nel 1922, a Gottinga, sia pure in una versione riveduta. In tempi pi\u00f9 recenti l'opera si \u00e8 tuttavia rivelata come una fra quelle maggiormente apprezzate dal pubblico moderno per l'accessibilit\u00e0 e la gradevolezza della musica composta da H\u00e4ndel, tanto da garantirsi centinaia di produzioni in diversi paesi.\nIl ruolo principale e i personaggi di Tolomeo e Nireno, scritti originariamente per castrati, vengono oggi interpretati da contralti o mezzosoprani in \"travesti\", oppure da controtenori. Nelle prime esecuzioni moderne, soprattutto in ambito tedesco, fu esteso anche al \"Giulio Cesare\" l'esperimento di trasporre in basso di un'ottava le parti a suo tempo assegnate ai castrati (o alle donne in \"travesti\") in modo da renderle pi\u00f9 accettabili ai mutati gusti artistici, ed il ruolo del protagonista fu conseguentemente affidato a baritoni; oggigiorno tale tendenza antistorica \u00e8 stata quasi completamente abbandonata.\nQuest'opera, considerata tra le migliori composte da H\u00e4ndel, \u00e8 organizzata sul modello melodrammatico metastasiano, e viene apprezzata soprattutto per la superba scrittura vocale, l'impatto drammatico e la maestosa orchestrazione. E lo schema in uso al tempo - in grado di intrecciare amore e politica, gelosia ed eroismo, senza tralasciare i temi della vendetta e della ricerca della gloria - \u00e8 qui supportato, ancor meglio che altrove, da una ricchezza di brani recitativi alternati ad un numero quanto mai copioso di arie che si alternano in assoluta armonia restituendo tutta la forza necessaria all'azione drammatica e all'unit\u00e0 scenica.\nPrincipalmente per questi motivi il \"Giulio Cesare\" \u00e8 entrato a far parte del cosiddetto repertorio e conta oggi il maggior numero di registrazioni discografiche tra le opere di H\u00e4ndel.\nOrganico orchestrale.\nIl \"Giulio Cesare in Egitto\" prevede un organico orchestrale costituito da\nLa trama.\nL'intricata vicenda \u00e8 ambientata ad Alessandria d'Egitto e dintorni e prende le mosse dall'episodio storico della campagna compiuta da Giulio Cesare nel 48-47 a.C., quando, dopo aver sconfitto il nemico Pompeo nella battaglia di Farsalo, lo insegu\u00ec fino alle sponde del fiume Nilo.\nDato questo antefatto, al centro dell'opera si collocano due gruppi distinti e contrapposti. Da una parte, i Romani: oltre a Giulio Cesare, Cornelia e Sesto, rispettivamente moglie e figlio dello sconfitto Pompeo, nonch\u00e9 Curio, tribuno, parte di contorno; dall'altra gli Egizi: Cleopatra e Tolomeo, fratelli-nemici, faraoni in condominio del regno d'Egitto, il generale Achilla e il cortigiano Nireno.\nTolomeo e Cleopatra, sovrani tributari di Roma, cercano a loro modo di ingraziarsi il vincitore e conservare il trono. Allo scopo, il primo fa assassinare Pompeo e ne invia la testa mozzata in omaggio ad uno sgomento e inorridito Cesare, destando contemporaneamente l'odio e la sete di vendetta di Cornelia e di Sesto; la seconda mette invece in opera le sue doti di \"femme fatale\" per conquistare il conquistatore, e ci riesce ben presto venendo per\u00f2 ella stessa conquistata.\nLe vicende dell'opera si dipanano quindi sugli ulteriori tentativi di tradimento del disilluso Tolomeo e del suo generale Achilla, sulla loro rivalit\u00e0 amorosa per conquistare i favori niente meno che dell'indignata Cornelia, e sulla prevedibile risoluzione finale dell'intreccio con i \"buoni\", vincitori, ed i \"cattivi\", uccisi o vinti."}
{"id": "37235", "revid": "122097554", "url": "https://it.wikipedia.org/wiki?curid=37235", "title": "Rollio", "text": "Il roll\u00eco \u00e8 l'oscillazione di un veicolo terrestre, marino o aereo intorno al proprio asse longitudinale (anche detto, in questo caso asse di roll\u00eco, il quale passa per i \u00abcentri di roll\u00eco\u00bb).\nNautica.\nIn navi e imbarcazioni il roll\u00eco \u00e8 uno dei moti nave dotato di forze di richiamo naturali e per questo caratterizzato da un andamento di tipo oscillatorio. Il roll\u00eco \u00e8 provocato, oltre che dall'effetto del moto ondoso, dagli spostamenti di pesi a bordo e dall'interazione di tutte le forze esterne dotate di componente trasversale rispetto al piano diametrale, in particolare quelle legate alle necessit\u00e0 di propulsione e governo del mezzo marino. Esso si presenta come il moto oscillatorio tipicamente caratterizzato dalle maggiori ampiezze angolari su un mezzo marino e dunque il pi\u00f9 pericoloso per la stabilit\u00e0 e la sicurezza.\nConvenzionalmente l'asse di rollio corrisponde all'asse `X' del riferimento nave ed \u00e8 indicato dall'angolo `\u03c6' angolo di roll\u00eco.\nIl moto di roll\u00eco pu\u00f2 essere contrastato e ridotto attraverso un'ampia serie di sistemi agenti sulle componenti di richiamo e smorzamento: alette antirollio, pinne antirollanti, casse antirollio.\nAeronautica.\nNegli aeroplani \u00e8 prodotto dall'azione degli alettoni.\nNegli aeroplani il roll\u00eco ha un effetto secondario detto imbardata inversa: quando si inclina l'aereo, l'alettone che si abbassa per alzare un'ala aumenta la portanza e quindi anche la resistenza, facendo muovere inizialmente il muso dell'aereo verso l'ala alzata; in seguito per effetto bandiera, l'aria che colpisce la coda fa virare l'aereo dalla parte interna alla virata.\nRoll\u00eco indotto.\nSi definisce roll\u00eco indotto il fenomeno aerodinamico di rollio determinato dalla deflessione del timone di direzione. Durante l'imbardata infatti, l'ala che avanza si solleva avendo maggiore pressione dinamica di quella che indietreggia, provocando cos\u00ec il rollio del velivolo.\nTrasporti terrestri.\nNei trasporti su gomma o rotaia e quindi su veicoli a tre o pi\u00f9 ruote \u00e8 presente un centro di roll\u00eco per ogni asse e attraverso questi centri di roll\u00eco si ha l'asse di roll\u00eco che descrive l'inclinazione del mezzo, i punti di roll\u00eco sono definiti dal sistema di sospensioni, ma questi punti di roll\u00eco variano anche in base alle dinamiche e cinematismi del sistema."}
{"id": "37236", "revid": "1632387", "url": "https://it.wikipedia.org/wiki?curid=37236", "title": "Selvino", "text": "Selvino (\"Selv\u00ec\" in dialetto bergamasco) \u00e8 un comune italiano di abitanti della provincia di Bergamo in Lombardia.\nPosto sull'altipiano che sovrasta la val Seriana, si trova circa 22\u00a0chilometri a nord-est dal capoluogo orobico. Il comune fa parte della Comunit\u00e0 montana della Valle Seriana.\nGeografia fisica.\nTerritorio.\nIl nucleo abitativo di Selvino si sviluppa su un altopiano compreso tra i 920 e i 950 m s.l.m. che, delimitato dai monti Perello, Podona, Poieto e Purito, \u00e8 posto sullo spartiacque tra la val Seriana e la val Brembana. \nDifatti, nonostante sia geograficamente sia storicamente venga considerato parte della val Seriana, met\u00e0 del suo territorio ricade nell'impluvio della val Serina, tributaria della val Brembana.\nI suoi confini amministrativi sono dati a nord con la sottostante Rigosa e a nord-ovest con Sambusita, entrambe frazioni di Algua; a nord-est con Aviatico, posto a un'altitudine leggermente superiore, con cui forma il comprensorio dell'altopiano, mentre a est con Ama, piccola frazione di Aviatico.\nA sud-est sono le pendici del monte Purito a suddividerlo amministrativamente da Albino, nei pressi della localit\u00e0 \"Pi\u00e0 della Luera\", mentre a sud \u00e8 delimitato da Nembro poco pi\u00f9 a monte dell'abitato di San Vito, frazione di quest'ultimo. Infine a ovest \u00e8 il monte Podona a delimitarlo dal borgo di Salmezza, anch'esso competenza territoriale di Nembro.\nPer ci\u00f2 che concerne l'idrografia, non sono molti i corsi d'acqua che attraversano il territorio comunale. Si tratta per lo pi\u00f9 di piccoli torrenti che raccolgono le acque in eccesso provenienti dai monti circostanti, e si sviluppano poi nel fondovalle seriano. Tra i principali vi sono il Cantor, che si sviluppa sul versante della val Serina e si getta nell'Ambriola, e l'Albina, che scende invece verso la val Seriana e confluisce nel fiume Serio presso Albino.\nPer ci\u00f2 che concerne la viabilit\u00e0 interna, la principale arteria di collegamento \u00e8 la S.P. 36 che con fare sinuoso sale da Nembro, superando il dislivello di circa 700 metri che divide i due paesi, attraversa il centro abitato e giunge fino ad Aviatico.\nA essa si interseca la S.P. 28 che collega Selvino con Rigosa e Ambriola, riallacciandosi poi alla viabilit\u00e0 della val Brembana. \nUn importante ruolo nel trasporto individuale \u00e8 dato dalla Funivia Albino-Selvino che, progettata nel 1954 e aperta nel 1958 alla vigilia del boom turistico delle valli bergamasche, collega in pochi minuti le due localit\u00e0.\nToponimo del nome.\nIl toponimo del paese deriva dalla parola latina: \"silva\" o \"selvina\", dal significato di vegetazione, bosco, macchia, e poi piccolo bosco. Bortolo Belotti lo identific\u00f2 citato gi\u00e0 nel 955 quando fu indicato il primo personaggio presente a \"Selvino\" certo Arimondi figlio Quondam Aunemundi da Selvino. Viene cos\u00ec smentita l'ipotesi di Giovanni Maironi da Ponte che indicava quale fondatore il longobardo \"Salvino Gritti\", detto Grigis, che con i suoi figli per sfuggire dalle invasioni nordiche, si rifugi\u00f2 in questa zona ricca di vegetazione costruendovi un fortilizio.\nStoria.\nDalla preistoria alla dominazione romana.\nLa zona dove ora si trova il paese di Selvino, circa 220 milioni di anni fa, alla fine del periodo triassico, era ricoperta da un mare tropicale, conosciuto come oceano Tetide, con barriere coralline, lagune e piccole isole. \nMan mano che le acque cominciarono a ritirarsi, affiorarono le vette e le propaggini dei monti che compongono le Prealpi Orobiche, lasciando numerose tracce delle forme di vita esistenti in quel periodo.\nTra le rocce del monte Purito sono difatti presenti ingenti quantit\u00e0 di reperti fossili, testimonianza di quella lontana epoca, tra i quali piccoli animali e conchiglie.\nSi presume invece che le prime presenze umane siano riconducibili al periodo compreso tra l'et\u00e0 del bronzo finale e l'et\u00e0 del rame, come testimoniato da ritrovamenti rinvenuti in alcune cavit\u00e0 naturali, nelle quali si svilupparono alcuni tra i primi gruppi sedentari della valle Seriana. Tra queste grotte vi sono quelle conosciute con il nome di \"Bus de Scabla\" e \"Paradiso degli asini\" che, situate nella valle dell'Albina (nei pressi del confine con Aviatico e Albino), hanno portato alla luce segni di frequentazioni quali cocci, utensili e sepolture.\nI primi insediamenti sul territorio risalgono invece all'epoca romana, quando i nuovi colonizzatori tracciarono sull'altopiano un sentiero utilizzato sia per il trasporto del materiale ferroso cavato nella vicina val Serina, e in particolare nella zona di Dossena, sia per il trasferimento degli schiavi utilizzati per l'estrazione. Lungo questa traccia che sale da Albino sono stati rinvenuti, nella grotta denominata \"Bus della Comar\", reperti tra cui monete e suppellettili, riconducibili a quel periodo.\nAlto Medioevo.\nDal periodo romano fino a quello alto-medievale, l'altopiano di Selvino fu coperto da una fitta boscaglia, costituita prevalentemente da faggi: da ci\u00f2 dovrebbe derivare l'etimo, che prenderebbe appunto origine da \"silva\" (selva, foresta o fitto bosco), da cui il diminutivo \"Selvina\".\nA suffragare tale tesi vi sono numerose leggende e tradizioni, tutte imperniate sull'importanza del faggio tra la popolazione, tra le quali vi sono quelle che identificano come la fasa (ovvero il frutto del faggio) come uno degli alimenti principe degli abitanti nei secoli scorsi, nonch\u00e9 sull'usanza dei ragazzi di sfidarsi tra le alte frasche di questi alberi.\nCon l'arrivo dei Franchi, avvenuto verso la fine dell'VIII secolo, il territorio venne sottoposto al sistema feudale. A tal riguardo nel 973, mediante un atto redatto dall'imperatore Ottone II di Sassonia, la zona, al pari di gran parte della valle, venne infeudato al vescovo di Bergamo.\nQuesto, proprietario di estese aree, favor\u00ec il disboscamento e, conseguentemente, incentiv\u00f2 lo sviluppo dell'allevamento di mandrie di bestiame. I pastori al seguito delle bestie si insediarono in baite e stalle, andando a costituire i primi nuclei abitativi stabili.\nA quel periodo \u00e8 riconducibile il primo documento scritto che attesta l'esistenza del paese: \u00e8 del 955 la pergamena, custodita presso l'archivio capitolare di Bergamo, che attesta una vendita effettuata da Arimondo di Selvino.\nQuesto atto esclude di conseguenza la teoria, perorata dallo studioso Celestino Colleoni e ripresa da poi da Giovanni Maironi da Ponte, secondo la quale il nome del paese dovesse derivare dal suo fondatore, tale \"Salvino de' Grittis\" (detto Griggis). Questi, residente nei borghi della citt\u00e0 di Bergamo, scelse di rifugiarsi sui monti limitrofi al fine di sfuggire alle \u201cdiscordie civili\u201d presenti nella citt\u00e0, proprio durante il regno dell'imperatore Ottone II (reggente dell'impero dal 973 al 983), circa due decenni dopo l'atto in cui comparve per la prima volta il nome di Selvino.\nIn ogni caso Salvino de' Grittis, di nobile estrazione, vi si trasfer\u00ec con la famiglia e vi edific\u00f2 un edificio fortificato con le parvenze di un castello sulle pendici del monte Podona, attorno a cui si svilupparono altre abitazioni che andarono a creare il primo vero e proprio nucleo abitativo di una certa consistenza.\nBasso Medioevo.\nLe origini di Salvino Gritti gli garantirono, al pari dei suoi discendenti, l'appartenenza alla citt\u00e0 di Bergamo, come riconosciuto in un rogito del 1195, redatto dal magistrato \"Zilius de Curtenova\". Ben presto il privilegio fu esteso a tutti i nati e residenti del borgo, rendendo Selvino a tutti gli effetti un possedimento della citt\u00e0.\nNon tutti gli abitanti per\u00f2 furono soddisfatti di questa loro nuova condizione, tanto che alcuni di loro, negli anni compresi tra il 1173 e il 1175, decisero di emigrare nel vicino borgo di Aviatico, non accettando la delibera secondo la quale il loro paese sarebbe stato incluso nel Borgo di Sant'Andrea. \nLa volont\u00e0 della citt\u00e0 di controllare direttamente la zona era comprensibile vista l'importanza che questa andava assumendo. Sul territorio transitava difatti la cosiddetta via Mercatorum che, utilizzando anche i sentieri di origine romana, permetteva il passaggio di persone e merci dirette da Bergamo verso la val Brembana, in quei tempi difficilmente raggiungibile utilizzando gli impervi sentieri del fondovalle brembano.\nQuesta strada lastricata, che ebbe il suo massimo splendore nei secoli compresi tra il XII e il XVI secolo, si sviluppava dalla citt\u00e0 di Bergamo verso la bassa val Seriana dove, tra Alzano e Albino, saliva utilizzando differenti vie alternative (da Monte di Nese e Salmezza, da Lonno o da Albino) che si riunivano tutte presso l'altipiano di Selvino, da cui poi si giungeva ad Aviatico, per scendere verso \"Trafficanti\" (frazione di Costa Serina), e infine Serina.\nSul finire dell'epoca medievale anche sull'altopiano si verificarono diatribe tra le fazioni guelfa e ghibellina per la quale era schierata la maggior parte degli abitanti di Selvino. Il livello di recrudescenza raggiunse l'apice il 26 maggio 1344, quando i reggenti del paese cercarono di sopraffare quelli di Aviatico. Ne segu\u00ec una cruenta battaglia in cui vennero distrutte abitazioni e uccise numerose persone, tra cui Antonio Cantulus, capo della comunit\u00e0 di Aviatico. Il luogo dove si svolsero gli eventi prese il nome da quella stessa persona, tanto che ancora oggi la localit\u00e0, posta tra i due comuni, \u00e8 nota con il nome \"Cantul\".\nLa Serenissima Repubblica di Venezia.\nAlla definitiva pacificazione si arriv\u00f2 pochi anni pi\u00f9 tardi grazie all'avvento della Repubblica di Venezia, avvenuta formalmente nel 1428, che diede il via a un periodo di tranquillit\u00e0 in cui l'intera zona riprese a prosperare, anche grazie alla diminuzione della pressione fiscale e alla maggiore autonomia. Vi fu nuovo impulso per l'agricoltura e l'allevamento, che garant\u00ec un ulteriore sviluppo dei commerci della lana prodotta con le zone dei fondovalle.\nIn tutti i documenti del tempo, il territorio di pertinenza della citt\u00e0 era limitato solamente al centro abitato, mentre le zone limitrofe erano indicate come appartenenti ora al comune di Nembro (statuti del XIV e del XVI secolo), ora a quello di Costa Serina (relazione del 1596 del capitano della Serenissima Giovanni Da Lezze). Soltanto negli ultimi anni della dominazione veneta, indicativamente nel 1766, il paese si emancip\u00f2 dal capoluogo orobico ergendosi a comune autonomo.\nIn quegli anni sull'altipiano vennero censiti 330 abitanti che vivevano di pastorizia e agricoltura, quest'ultima pratica ulteriormente favorita dall'introduzione, suggerita da uno svizzero, della coltura della patata, molto prima che questa venisse applicata su vasta scala.\nDall'avvento di Napoleone al XXI secolo.\nI decenni compresi tra la fine del XVIII secolo e la met\u00e0 del XIX videro alternarsi la dominazione francese della napoleonica Repubblica Cisalpina a quella austriaca del Regno Lombardo-Veneto e infine il Regno d'Italia, senza che si verificassero situazioni di rilievo, nemmeno in ambito amministrativo, con i confini che rimasero immutati fino ai giorni nostri.\nSoltanto durante il Risorgimento italiano, nel paese si vissero momenti particolari, con i sentimenti patriottici risvegliati dalla presenza di Daniele Piccinini, capitano nella Spedizione dei Mille. Originario del vicino paese di Pradalunga, trascorreva molto tempo nella sua casa di campagna nei pressi del \"colle del Botto\", ospitandovi personaggi quali Benedetto Cairoli, Vittore Tasca, Luigi Dall'Ovo, Francesco Cucchi e Cesare Abba, che legarono il proprio nome alle vicende che portarono all'indipendenza dell'Italia.\nAl termine della seconda guerra mondiale, Selvino balz\u00f2 agli onori delle cronache per aver ospitato, presso l'ex colonia fascista denominata \"Sciesopoli\" che prende il suo nome dall'eroe Amatore Sciesa, circa ottocento bambini ebrei sopravvissuti agli orrori dei campi di sterminio nazisti, in attesa che venissero indirizzati nella costituenda nazione di Israele. L'esperienza di questi bambini (oggi conosciuti in tutto il mondo come i \"bambini di Selvino\") fu raccontata per la prima volta in un libro di Aharon Megged, \"Il viaggio verso la Terra Promessa. La storia dei bambini di Selvino\", che ha portato Selvino a gemellarsi nel 1996, a cinquant'anni da quegli eventi, con il kibbutz di Tzeelim, fondato da un gruppo di quei bambini.\nIn tempi recenti, in particolar modo nella seconda met\u00e0 del XX secolo, il paese ha conosciuto un notevole sviluppo edilizio dovuto a un \"boom\" del turismo, che ha portato Selvino a essere una delle stazioni climatiche pi\u00f9 affollate delle Orobie. A tal riguardo, \u00e8 stata determinante la costruzione della funivia per Albino, inaugurata nel 1958.\nNumerose sono le iniziative volte all'incremento del turismo stesso, sia durante il periodo estivo sia in quello invernale, che tendono a valorizzare il territorio comunale, ricco di itinerari naturalistici, ma anche di un centro con numerosi hotel, ristoranti e negozi.\nQuesta condizione ha garantito a Selvino, in controtendenza rispetto alla quasi totalit\u00e0 dei borghi montani, di aumentare costantemente nel corso dei decenni il proprio numero di residenti.\nMonumenti e luoghi d'interesse.\nIn ambito artistico e architettonico il luogo pi\u00f9 importante \u00e8 il santuario della Madonna del Perello. Posto sulle pendici dell'omonimo monte, sulla strada che da Selvino porta alla val Serina, pur appartenendo amministrativamente al territorio di Algua, \u00e8 da sempre considerato il principale edificio di culto della zona.\nAnticamente denominato \"Oratorio della Beata Vergine Maria ed Elisabetta nel Bosco del Perello\" e collocato in mezzo ai boschi, fu edificato nel XVI secolo in un luogo in cui la leggenda vuole che a un contadino locale apparve per quattro volte la Madonna (o Santa Elisabetta) chiedendo la costruzione di una chiesa.\nLa struttura \u00e8 costituita da tre chiese quasi sovrapposte, un campanile e locali per ospitare i pellegrini. All'interno si trovano affreschi del XVI secolo.\nSempre in ambito religioso merita menzione anche la chiesa parrocchiale, dedicata ai santi Filippo e Giacomo. Edificata nel corso del XV secolo e poi rifatta nei primi decenni del XX secolo, presenta interessanti opere pittoriche databili tra il XVI e il XVIII secolo, con un'interessante croce in rame argentato quattrocentesca.\nDegne di nota sono anche la chiesa Santa Maria della Salute, di recente costruzione, e il santuario della Madonna della Neve.\nSelvino \u00e8 noto anche per via dei numerosi cristalli di quarzo presenti sul territorio, rinvenibili nello strato roccioso risalente all'et\u00e0 quaternaria che ricopre le rocce mesozoiche (soprattutto Dolomia Principale e Calcari marnosi), descritti anche dagli storici Celestino Colleoni, Mario Muzio e Giovanni Maironi da Ponte.\nStoricamente rilevanti sono anche la villa Piccinini, dove soggiorn\u00f2 il garibaldino Daniele, adibita a caffetteria, e la villa Ardiani. In quest'ultima oper\u00f2 il celebre artista Giacomo Manz\u00f9 che, negli anni 1932 e 1933, vi dipinse numerosi temi quali la mitologia, il teatro, la filosofia, la musica, la poesia, la pittura, la bellezza, l'amore, la maternit\u00e0, i frutti della terra e il mondo pastorale. Questi affreschi, sul finire del XX secolo, furono prima restaurati e poi traslati nella collezione della famiglia Ardiani, presso Milano.\nVi sono anche il parco Roccolino e la pineta di via Elvezia.\nSport.\nIl paese, considerato una delle stazioni climatiche pi\u00f9 frequentate della provincia di Bergamo, offre una serie di servizi volti a incentivare l'industria del turismo. Oltre al centro del nucleo abitativo, corredato da numerose attivit\u00e0 commerciali quali negozi e hotel, vi sono parchi pubblici, aree verdi e spazi dove svolgere attivit\u00e0 sportive quali nuoto, tennis, minigolf.\nNell'ambito degli sport invernali, \u00e8 presente un piccolo comprensorio sciistico dotato di una seggiovia. Molto attivo \u00e8 il locale sci club, che ha visto militare tra le proprie file atleti di primo livello tra cui Deborah Compagnoni, Daniela Zini, Daniela Ceccarelli e i fratelli Giancarlo, Norman, Sergio, e Thomas Bergamelli, ma anche e soprattutto le selvinesi Lara e Paola Magoni, quest'ultima vincitrice della medaglia d'oro nello slalom speciale dei Giochi olimpici invernali svoltisi a Sarajevo nel 1984. Dal 2011 \u00e8 in fase di studio un ambizioso progetto per la realizzazione di uno s\"kidome\", una struttura al coperto dove poter praticare le discipline invernali per tutto l'anno. Dopo un iniziale arenamento, in seguito alla pandemia di Covid-19 del 2020 \u00e8 stata confermata l'intenzione di riprendere il progetto.\nSul territorio si snodano numerosi sentieri che si diramano verso le zone limitrofe e i fondovalle. Oltre alle pi\u00f9 semplici passeggiate ai margini dell'abitato, su tutte quelle verso Salmezza e il Perello, nonch\u00e9 il periplo del monte Purito, vi sono molti altri itinerari contrassegnati da relativo segnavia del CAI. Tra questi il numero 514, che si inoltra nella \"valle del Cantor\" fino al santuario del Perello; il 515 e il 536, che raggiungono rispettivamente Albino e Trevasco (frazione di Nembro) passando dal \"Pi\u00e0 della Luera\" e il monte Cereto; il 533, con il quale si sale a Salmezza e ci si pu\u00f2 spingere fino al Canto Basso e alla Maresana; il 535 e il 537, che arrivano fino a Lonno e infine il 550 che, sottostante alla funivia Albino-Selvino, solca la valle dell'Albina ricalcando il percorso un tempo utilizzato dalla via Mercatorum.\nCiclismo.\nIl paese \u00e8 noto nel mondo del ciclismo per la rinomata salita che vi giunge da Nembro, sul fondovalle della val Seriana, inerpicandosi per 10.5 km con 19 panoramici tornanti ma con pendenze non troppo impegnative: la massima \u00e8 del 9.3% e la media del 5%. La salita \u00e8 dedicata al ciclismo bergamasco, infatti in corrispondenza di ogni tornante \u00e8 presente una targa che, oltre al numero progressivo e all'altitudine, riporta la dedica ad un ciclista orobico del passato.Si pu\u00f2 salire a Selvino anche dalla val Brembana, partendo da Ambria (frazione di Zogno) e salendo per 15 km con una pendenza media del 4% e massima del 10%.\nNegli anni Selvino \u00e8 stata inserita pi\u00f9 volte nel percorso del Giro d'Italia, in due occasioni anche come arrivo di tappa (nel 1988, tappa vinta dallo statunitense Andrew Hampsten, e nel 1995, cronometro individuale vinta dallo svizzero Tony Rominger). Di seguito si riportano i vari passaggi:"}
{"id": "37237", "revid": "228587", "url": "https://it.wikipedia.org/wiki?curid=37237", "title": "Seriate", "text": "Seriate (\"Seri\u00e0t\" in dialetto bergamasco) \u00e8 un comune italiano di abitanti della provincia di Bergamo in Lombardia. Attraversato da nord a sud dal fiume Serio, si trova a circa a est del capoluogo orobico e fa parte dell'Hinterland bergamasco.\nToponimo.\nIl toponimo di Seriate citato nelle carte antiche gi\u00e0 dal 949 d.C. ed esistono due teorie riguardo all'origine del nome. Alcuni asseriscono che derivi da \"Sarius\", l'antico nome latino del fiume Serio. Mentre altri sostengono che derivi dall'idioma gallo-ligure tipico di tutti i territori vicini ad un fiume, con la desinenza -ate (Brembate, Locate, Capriate, Serate...).\nLa terminazione ate \u2013 atum risale all'epoca romana; comunque, sia per il fiume Sarius sia per Sariatum, rimane misteriosa l'origine della denominazione.\nSimboli.\nIl comune adotta come simbolo uno stemma costituito da uno scudo troncato in fascia: la parte superiore di colore argento indica la zona centrale e industriale attraversata da una sinusoide azzurra che rappresenta il fiume Serio, la parte inferiore di colore rosso indica la zona agricola.\nCon D.P.R. 2 ottobre 1989 \u00e8 stato conferito al comune il titolo di citt\u00e0.\nBlasonatura stemma:\nBlasonatura gonfalone:\nBlasonatura bandiera:\nStoria.\nL'origine di Seriate risale al tempo della tarda dominazione romana, come confortato da alcuni reperti rinvenuti sulla sponda destra del fiume in zona Paderno risalenti al periodo dal III al IV secolo d.C. Si presume che il \"pagus\" rivestisse una discreta importanza per il controllo della via di accesso a Bergamo e del passaggio del fiume Serio. In questo periodo infatti oltre al guado si ipotizza l'esistenza di un ponte nelle cui vicinanze si svilupp\u00f2 il successivo nucleo sempre sulla sponda destra del fiume attorno alla Chiesa di San Grisogono.\nNel 986 il paese \u00e8 citato come luogo fortificato (\"castrum\") a difesa contro gli Ungari; consolidamento che trova la ragione anche nella posizione di controllo del percorso della vecchia strada romana \"Bergomum-Brixia\".\nQuesto periodo di relativa calma viene interrotto dalle lotte fra le fazioni di guelfi e ghibellini che tra il XIV e XV secolo causano una serie di saccheggi, incendi e distruzioni. A ci\u00f2 si aggiunge un'epidemia di peste nel 1455 che lascia il paese deserto per sei mesi.\n\u00c8 da attribuire a questi eventi la scomparsa pressoch\u00e9 totale del nucleo posto attorno alla chiesa di San Grisogono e il rifondarsi dell'abitato sulla riva sinistra del fiume attorno alla Chiesa di San Cristoforo.\nA questo periodo di profonda instabilit\u00e0 pone termine il dominio della Repubblica di Venezia nel 1428. La Serenissima attua una serie di iniziative volte a risollevare la situazione sociale ed economica dell'intera Bergamasca oltre a favorire direttamente il borgo di Seriate che l'ha sostenuta durante le dispute con il Ducato di Milano per la supremazia sul territorio bergamasco; a tale riguardo la comunit\u00e0 di Seriate \u00e8 esentata da tasse e dazi per ben 10 anni.\nNel 1630 l'epidemia di peste riduce gli abitanti da 968 a 376. Seriate si risolleva grazie allo sviluppo della manifattura tessile, alla riorganizzazione delle campagne e alla pace garantita da Venezia.\nNel 1778 viene inaugurata la nuova chiesa parrocchiale intitolata al Santissimo Redentore.\nSuccessivamente il tessuto urbano, che per mezzo millennio era rimasto sostanzialmente immutato, subisce decisivi interventi di trasformazione che segneranno il futuro sviluppo edilizio e industriale del paese.\nIl termine della dominazione veneta avviene nel 1797 per opera della Repubblica Cisalpina, alla quale subentra l'impero austriaco che inserisce Seriate a partire dal 1815 nel Regno Lombardo-Veneto.\nProprio sotto questo regime nel 1857 viene inaugurata la stazione della ferrovia posta sul tracciato Milano-Venezia attorno a cui si localizzano i primi insediamenti industriali. In prossimit\u00e0 della stazione avviene l'8 giugno 1859 un episodio garibaldino che contribuisce alla liberazione del territorio bergamasco dagli Austro-Ungarici.\nNel 1895 viene realizzato il primo edificio scolastico e nel 1907 l'ospizio Bolognini, diventato poi ospedale di riferimento della citt\u00e0. Nel 1960, in pieno periodo di boom economico, l'abitato si espande a macchia d'olio.\nIl 2 gennaio 1989 Seriate si pu\u00f2 fregiare del titolo di citt\u00e0, onorificenza legata soprattutto allo sviluppo industriale ubicato nella zona del P.I.P. a sud-est della citt\u00e0.\nL'abitato si \u00e8 esteso sino alla conurbazione con Bergamo e si \u00e8 dotato di strutture scolastiche, sportive, sanitarie, di parchi e di piste ciclabili.\nLe origini.\nIl quadro archeologico del comune di Seriate, parzialmente conosciuto grazie ai ritrovamenti ottocenteschi (due stele funerarie e un frammento di lapide al Museo Archeologico di Bergamo) si \u00e8 arricchito nel 1979-1980 con il rinvenimento in localit\u00e0 Paderno a ovest del territorio di 9 tombe e 2 cisterne.\nL'individuazione dei reperti sotto uno strato di terra variabile da m. 0,40 a 0,80 del piano di campagna, l'orientamento irregolare, la tecnica costruttiva, la mancanza di corredo hanno deposto a favore della loro datazione nell'ambito del tardo periodo romano (IV secolo - V secolo d. c.).La tipologia della struttura tombale era varia per forma e materiale impiegato; accanto alle tombe interamente in tegoloni a bordo rialzato \u201calla cappuccina\u201d a sezione triangolare o a quella a cassa a sezione quadrata si sono scavate tombe con struttura rettangolare a muretto, formato da pietre squadrate, ciottoli e frammenti laterizi legati con malta.\nDue tombe completamente distrutte dai lavori agricoli e dalle radici delle viti coltivate in loco nei tempi successivi. Si ha ragione di credere che il numero delle sepolture fosse pi\u00f9 elevato. In ogni tomba sono stati rinvenuti i resti di un solo corpo inumato, a eccezione della tomba F che \u00e8 trisoma (contiene tre scheletri). Gli scarsi materiali composti da pochi pezzi in ceramica comune (olpi, tegami, olle) sono tipici di una produzione locale povera limitata ad un'area ristretta alle province di Milano, Bergamo, Brescia, Mantova.\nSolo a Seriate si \u00e8 riscontrata l'usanza di deporre all'esterno della tomba un'olpe.\nIl ritrovamento a poca distanza, sempre sulla linea nord-sud del vecchio terrazzo fluviale, delle due cisterne conferma l'esistenza di un \"pagus\" forse a difesa del punto di passaggio del fiume documentato dall'itinerario Burdigalense (IV secolo), da quello Antoniano (III secolo) e dalla Tavola Peutingeriana (III secolo - IV secolo).\nLa prima cisterna rinvenuta presenta un ambiente rettangolare (lunghezza m. 3, larghezza m. 1,5, altezza m. 1,30) con angoli arrotondati.\nLe pareti di uno spessore variabile dai 30 ai 65\u00a0cm sono costruite con ciottoli di fiume disposti all'interno in file regolari e legati con abbondante malta mentre all'esterno sono disposti in modo incoerente e legati con scarsa malta.\nIl pavimento \u00e8 costituito da uno spesso strato compatto di ciocco pesto. Questa cisterna \u00e8 ancora visibile in via Paderno mentre l'altra, rinvenuta poco distante, \u00e8 stata abbattuta per esigenze edilizie. Anche le tombe hanno subito la stessa sorte escluso la tomba \u201ca cappuccina\u201d ricostruita al Museo Archeologico di Bergamo.\nIl Medioevo.\nNel 1263 Seriate si rese indipendente a livello amministrativo dalla citt\u00e0 di Bergamo proprio quando cominciarono ad imperversare con pi\u00f9 violenza le lotte di fazione tra guelfi e ghibellini. Di parte guelfa, Seriate vide le proprie famiglie pi\u00f9 rappresentative, tra cui i Rivola e i Tarussi, combattere alleati con i Colleoni e i Bonghi contro i Suardi, potenti capi dei Ghibellini.\nI cento anni intercorsi tra la met\u00e0 del Trecento e la met\u00e0 del Quattrocento furono i pi\u00f9 devastanti della storia di Seriate e vennero dettagliatamente descritti nella \"Cronaca di Castello Castelli delle cose accorse in Bergamo negli anni 1378-1407\" pubblicata dal canonico Giovanni Finazzi nel 1870. Fra paci firmate e non rispettate nell\u2019estate del 1393 la lotta fra le due fazioni si fece particolarmente aspra: Seriate venne distrutta, uccisi 5 uomini che si erano rifugiati sul campanile. Occupato, predato e dato alle fiamme il castello di Comonte, rocca difensiva della famiglia Rivola, interrotte le vie di comunicazione al fine di evitare la fuga degli abitanti.\nFra guelfi e ghibellini i morti furono una cinquantina. I Ghibellini, non ancora soddisfatti della distruzione, ritornarono il 7 settembre dello stesso anno per bruciare le case che erano rimaste. Dopo il saccheggio di Scanzo da parte di 200 guelfi, della citt\u00e0 e dei borghi, il 27 gennaio 1398 i ghibellini per ritorsione assaltarono il castello di Comonte difeso da Alessandro Rivola, che rifiut\u00f2 la resa.\nMomentaneamente lo scontro si spost\u00f2 nelle campagne verso Gorle e venne proibito a chiunque di andare, di fermarsi e di abitare a Seriate. Il 24 febbraio per\u00f2 il castello fu assalito dai Suardi con \u201c2000 pedoni e 400 cavalli\u201d conquistato e bruciato, furono presi prigionieri 103 gentiluomini guelfi, occupate le torri e le case dei Tarussi e di Gasparino Rivola, uccisi decine di uomini.\nNel 1403 i Suardi massacrarono i guelfi sulle ghiaie del Serio presso il ponte e nel 1407 fecero un'altra incursione in Seriate con morti e rapine.\nNel 1428 Seriate venne a far parte del dominio di Venezia ma non ebbe ancora pace perch\u00e9 dovette subire le conseguenze delle guerre contro i Visconti spalleggiati dai Suardi. Nel 1439 il paese fu infatti assalito, rovinato e distrutte tutte le sue torri. Ulteriore danno deriv\u00f2 da un'altra pestilenza che era avvenuta nel 1399 e da un'epidemia di peste che nel 1455 lasci\u00f2 deserto il paese per 6 mesi. Finalmente il 17 settembre 1459 arriv\u00f2 la pace e gli abitanti di Seriate vennero esentati per 10 anni da ogni aggravio perch\u00e9 particolarmente danneggiati dalle recenti guerre.\nSeriate dal 1428 al 1796 visse gli avvenimenti lieti e tristi del territorio, come le invasioni francesi e spagnole che si alternarono alla lunga dominazione veneziana, e proprio per la sua ubicazione sulla via di collegamento Bergamo-Venezia, divenne testimone particolare della storia.\nQui infatti \u201carrivavano i trombettieri della citt\u00e0 per salutare l'ingresso del Podest\u00e0, dei capitani e degli altri ufficiali, che venivano da Venezia ogni anno alla scadenza della carica\u201d. Il 2 ottobre 1509 il Podest\u00e0 e i nobili di Bergamo vennero ad accogliere Carlo II d'Amboise, governatore di Parigi inviato a Milano come successore di Giangiacomo Trivulzio, gran maresciallo di Francia.\nQui passarono nel 1521 le schiere dei Lanzichenecchi e nel 1529 i soldati del Conte di Caiazzo al quale Venezia aveva affidato la difesa di Bergamo. Essi lasciarono i segni della loro insolenza e della loro rapacit\u00e0 rubando e devastando anche nei paesi limitrofi: i contadini di Seriate furono cacciati dal paese. Qui il 15 settembre 1575, inviato da San Carlo Borromeo, giunse il canonico milanese Francesco Porro col compito di visitare e catalogare tutti i luoghi religiosi nell'ottica della controriforma.\nSeriate era un piccolo paese con appena 480 abitanti, ma la sua chiesa parrocchiale, dedicata a San Crisogono, era Capo Pieve di ben ventun parrocchie limitrofe. Gli atti di questo evento eccezionale, raccolti nell\u2019opera monumentale redatta da Angelo Giuseppe Roncalli prima del suo pontificato, forniscono uno spaccato completo sia della vita religiosa che di quella economica e sociale del paese.\nNel periodo successivo di relativa calma furono ricostruiti cascinali e abitazioni, fu persino inaugurato nel 1581 il ponte nuovo, ma lo spettro della carestia e della peste era alle porte. Nell'aprile del 1630 alcune famiglie che si erano recate a Caravaggio dove gi\u00e0 infuriava il morbo, al ritorno portarono il contagio nel paese: su 968 abitanti ne morirono 592 (247 femmine e 354 maschi).\nDa Bergamo arriv\u00f2 l'ordine di costruire 40 baracche grandi che potessero ospitare da 35 a 40 persone sulle rive del Serio al confine con Grassobbio; qui vennero trasferiti gli infetti e i sospetti pi\u00f9 poveri perch\u00e9 il Lazzaretto di Bergamo era riservato ai cittadini pi\u00f9 importanti. Queste baracche poi divennero 60; erano circondate da uno steccato e sorvegliate da guardie. Chi entrava veniva lavato, curato e tenuto in quarantena.\nChi moriva veniva sepolto nel cimitero della chiesa di Sant'Alessandro Martire a Paderno, che era isolata fra i campi. Questa chiesa secondo san Carlo Borromeo avrebbe dovuto essere abbattuta perch\u00e9 in stato di abbandono, ma in questa terribile circostanza ritrov\u00f2 la sua sacralit\u00e0. La devozione popolare per questi morti considerati quasi miracolosi fece s\u00ec che nel 1715 la chiesa fosse ricostruita: \u00e8 ricordata come \u201cChiesa dei morti di Paderno\u201d.\nUn'altra struttura religiosa a ricordo della peste fu costruita a Seriate a margine della via Nazionale; questo tabernacolo a met\u00e0 del Novecento venne demolito e ricostruito tale e quale quando la strada principale di accesso al paese venne pavimentata.\nSpentosi il flagello della peste fu il Serio nel 1646 a fare nuove vittime e disastri: allag\u00f2 quasi tutto il territorio e distrusse il ponte, che fu ricostruito a tempo di record in un anno e mezzo, ma nuovamente distrutto nel 1647 e riedificato nel 1649.\nNel 1700 Seriate era un piccolo paese di 1200 abitanti popolato prevalentemente da mezzadri impoveriti da forme feudali di gestione delle terre di propriet\u00e0 di pochi nobili latifondisti.\nQui nacque, visse ed esercit\u00f2 il sacerdote Francesco Maria Bolognini (1723-1800). Uomo dalla carit\u00e0 intelligente, introdusse l\u2019istruzione primaria assumendosi l\u2019onere finanziario delle aule, degli insegnanti e del materiale didattico.\nForn\u00ec poi gratuitamente agli infermi un medico e un chirurgo nonch\u00e9 i medicinali necessari per combattere le malattie pi\u00f9 diffuse come la pellagra, la scrofola e la tubercolosi. Con le sue ultime volont\u00e0 lasci\u00f2 \u201cstabili, mobili, capitali, denari\u201d tutti da convogliare in un'opera benefica che da lui prender\u00e0 il nome di Luogo Pio Bolognini e che tuttora opera sul territorio. Come ultimo avvenimento storico del periodo si ricorda che il 13 marzo 1797 a Seriate venne scortato dagli ufficiali francesi di Napoleone Bonaparte il Conte Ottolini ultimo Podest\u00e0 veneto di Bergamo decretando cos\u00ec la fine del lungo periodo della dominazione di Venezia in terra ferma.\nL'Ottocento.\nDopo la ventata rivoluzionaria di Napoleone, il Congresso di Vienna nel 1814 riport\u00f2 la Lombardia sotto il governo degli Austro-Ungarici, ma in silenzio fervevano dei reazionari per cui questo governo fu proiettato a sopprimere ogni impeto di indisciplina e libert\u00e0.\nNel 1816 contro i rei di assassinio e di aggressione sulle strade si decret\u00f2 di procedere con giudizio sommario entro le 24 ore. Il primo caso a Seriate si verific\u00f2 contro alcuni malviventi che avevano aggredito un carrettiere.\nNel 1835 venne festosamente accolto dal popolo a Seriate l'arciduca Ranieri, vicer\u00e9 del regno Lombardo-Veneto, ma non certamente dalle due famiglie seriatesi che pi\u00f9 si distinsero nelle lotte del Risorgimento: Piccinelli e Tasca.\nMalgrado l'ostilit\u00e0 verso gli occupanti nel 1848 fu curato in casa Piccinelli il colonnello Chneidez, comandante austriaco a Bergamo in fuga dalla citt\u00e0 dopo la prima guerra d'indipendenza.\nUn'altra opera di carit\u00e0 cristiana si svolse a Comonte dove Costanza Cerioli, divenuta S. Paola Elisabetta, allest\u00ec un porticato nella casa colonica, fece distendere molta paglia, preparare bende e brodo: lei stessa medic\u00f2 e rifocill\u00f2 i 12 feriti Austro-Ungarici. L\u2019economia del paese era ancora prettamente agricola (l\u201980% del territorio era coltivato a biada, gelsi e viti) e i suoi abitanti (nell'anno 1861 n\u00ba2466, nel 1881 n\u00ba3369) erano prevalentemente agricoltori tranne alcuni esercenti alimentari ubicati sulla via principale di transito a ristoro dei viandanti. Alcuni carrettieri erano dediti al trasporto di ghiaia e sabbia, che abbondava nel letto del fiume. Dalla visione dei carretti trainati ininterrottamente da asini, nacque probabilmente il detto: \u201cSeriate paese degli asini\u201d.\nI tempi erano per\u00f2 maturi per lo sviluppo delle industrie e del commercio per cui si rese necessario potenziare le vie di trasporto: nel 1813-1816 venne realizzato un tronco di strada postale, via Dante, e nel 1857 fu completata la stazione ferroviaria MI-VE a ridosso della quale dal 1879 si posizionarono le industrie. La prima menzionata da Maironi da Ponte fu la fabbrica delle stringhe di seta a cui si aggiunsero il cotonificio Turri, la birreria Von Wunster, la bachicoltura Ambiveri pioniere dello sviluppo industriale del 1900.\nL'episodio storico pi\u00f9 eclatante avvenne l'8 giugno 1859 raccontato dallo stesso protagonista Ercole Piccinelli al direttore della \u201cGazzetta della Provincia\u201d di Vicenza il 14 gennaio 1884. Da Brescia era partito un treno carico di 150 Austriaci, guidati da un capitano e da un tenente, diretto a Bergamo, ma venne fermato prima della stazione di Seriate. Gli Austriaci presero in ostaggio il capostazione, il segretario comunale e il sindaco Ercole Piccinelli mentre suo fratello dottor Antonio andava verso Bergamo ad informare Garibaldi, che aveva conquistato la citt\u00e0 senza colpo ferire entrando da porta S. Lorenzo.Lungo la strada si imbatt\u00e9 in un manipolo di garibaldini, guidati dal capitano Bronzetti e dal conte Gualdo, che, informati della presa degli ostaggi, si affrettarono verso Seriate. Frattanto gli Austriaci consegnarono agli ostaggi un foglio con le condizioni della resa della citt\u00e0 e lo affidarono a don Piero Piccinelli col compito di consegnarlo al podest\u00e0 di Bergamo. Nel frattempo incominci\u00f2 l\u2019attacco garibaldino che, basandosi sulla sorpresa, mise in fuga facilmente i nemici molto pi\u00f9 numerosi.\nNell'assalto furono feriti gravemente il conte Gualdo, a cui fu amputata una gamba, e i due giovani studenti milanesi Francesco Dec\u00f2 laureando in legge, e Torquato Canetta laureando in medicina, che morirono pochi giorni dopo all'ospedale di Bergamo. Le loro ossa riposano nel cimitero di Seriate nel monumento a loro dedicato. A ricordo di questo combattimento nel 1925 nei pressi della ferrovia fu eretto anche un obelisco commemorativo.\nNelle guerre del Risorgimento si distinsero due seriatesi che vollero seguire Garibaldi: Ambrogio Giupponi e Luigi Testa. Definito da Giacinto Gambirasio \u201cun avventuriero della libert\u00e0 universale\u201d Ambrogio Giupponi partecip\u00f2, non solo alla spedizione dei mille, ma anche a quella della liberazione delle Polonie dove per\u00f2 venne fatto prigioniero dai Russi, condannato ai lavori forzati in miniera e all'esilio in Siberia.\nIl suo ritorno a Seriate fu una vera avventura. Luigi Testa \u201carruolato nell'esercito austriaco, ai primi moti italiani non esit\u00f2 a disertare e ad arruolarsi nell\u2019esercito sardo fino al sanguinoso tramonto di Novara. Subito si arruol\u00f2 nella legione di Garibaldi e partecip\u00f2 all'eroica difesa di Roma\u201d. \u201cFu a fianco di Francesco Nullo a Calatafimi e Palermo e fu uno dei duecento animosi che primi passarono lo stretto e sbarcarono in Calabria\u201d. Divertente \u00e8 l\u2019episodio in cui fu arrestato al posto di Francesco Nullo, ma poi rilasciato: da quel momento ebbe un trattamento degno \u201cdel signor colonnello\u201d.\nIl Novecento.\nAll'inizio del secolo Seriate era ancora un paese prevalentemente agricolo abitato da mezzadri; la povert\u00e0 spinse molti ad emigrare in cerca di fortuna nei paesi vicini (Francia, Svizzera, Belgio). Malgrado l\u2019impegno caritativo della Congregazione di Carit\u00e0, che gestiva vari lasciti fin dalla met\u00e0 dell'Ottocento, la miseria era dilagante e la pellagra regal\u00f2 al nostro paese il triste primato di \u201czona pi\u00f9 colpita nella bergamasca\u201d (la mortalit\u00e0 infantile raggiunse il 272 per mille).\nNel 1914 allo scoppio della prima guerra mondiale, dei circa mille emigranti seriatesi forzatamente rimpatriati, cinquecento tornarono pi\u00f9 poveri di prima tanto che anche l\u2019Amministrazione comunale dovette intervenire potenziando le \u201ccucine economiche\u201d ed erogando buoni per l'acquisto di generi di prima necessit\u00e0. Mentre nel 1915 partivano i Seriatesi per il fronte in paese giunsero 1200 profughi veneti evacuati dalle zone di guerra che vennero ospitati in varie strutture e anche in case private.\nLa gestione economica non fu facile anche perch\u00e9 94 seriatesi morirono al fronte lasciando altrettante famiglie in difficolt\u00e0 e per i reduci fu necessario offrire un reinserimento dignitoso. L\u2019Amministrazione comunale si adoper\u00f2 per creare nuovi posti di lavoro: preparazione di pietrisco per costruire le strade, rifacimento di facciate di case, costruzione della scuola elementare di Cassinone e ampliamento del Cimitero.\nNell'Istituto Sacra Famiglia di Comonte incessante fu l'opera di accoglienza ed educazione delle orfanelle, iniziata gi\u00e0 dal 1857 da Paola Elisabetta Cerioli, al secolo Costanza. Anche a livello parrocchiale si oper\u00f2 per aiutare la crescita dei fanciulli; monsignor Guglielmo Carozzi, primo nella provincia, istitu\u00ec nel 1921 su modello di Bergamo i \"bagni di sole\". La cura elioterapica, l'alimentazione regolare e l'allontanamento dai lavori pesanti dei campi, portarono ottimi risultati agli 80 maschi e 70 femmine frequentanti, come descritto dal direttore sanitario dottor Luigi Cinquini.\nAccanto all'asilo Bolognini (6 novembre 1900) gestito dalle Suore Orsoline del Sacro Cuore di Ges\u00f9, cui suor Margherita Lussana diede un'impronta montessoriana, nel 1934 fu organizzato un asilo nido per bimbi da 0 a 3 anni permettendo cos\u00ec alle mamme un pi\u00f9 facile inserimento nel mondo del lavoro delle varie industrie, che si stavano insediando nel territorio.\nNel 1907, grazie al supporto di ingenti lasciti testamentari e di offerte private, si posero le fondamenta dell'Ospedale Bolognini che, nato come ricovero per anziani poveri, nel corso del tempo si ampli\u00f2 fornendo soprattutto ai Seriatesi particolari condizioni di assistenza. All'avvento del fascismo l'industriale Enrico Felli accett\u00f2 il difficile compito di governare il comune gestendo con saggezza ed equilibrio le intemperanze faziose.\nPodest\u00e0 dal 1928 al 1942 si sforz\u00f2 di offrire al paese la massima occupazione possibile non solo nella sua grande industria chimica, ma anche in una tessitura e in un calzificio. Fu tra i primi industriali a costituire una cassa ammalati per i suoi dipendenti, mentre sua moglie istitu\u00ec un Consultorio Pediatrico. Si batt\u00e9 con tenacia per la costruzione di un nuovo edificio scolastico (necessit\u00e0 prioritaria anche rispetto all\u2019acquedotto). Nel frattempo oper\u00f2 ricerche d'acqua nel sottosuolo, costru\u00ec il primo pozzo e install\u00f2 a sue spese due tubazioni per fornire gratuitamente l\u2019acqua potabile in due zone della sponda sinistra del Serio.\nLa seconda guerra mondiale reclam\u00f2 le sue vittime anche a Seriate, seppur in numero minore rispetto alla prima. 35 caduti e 28 dispersi furono le vittime sul campo di battaglia a cui si aggiunsero 12 morti durante gli scontri nel periodo della liberazione e 6 deportati, che tornarono a casa salvi.\nIl primo bombardamento si verific\u00f2 il 28 ottobre 1942: un aereo nemico sganci\u00f2 7 bombe in risposta al fuoco delle mitragliatrici delle postazioni antiaeree ubicate nel centro del paese. Tre giovani, che si erano rifugiati sotto il cavalcavia ferroviario, vennero colpiti a morte. A causa del vicino aeroporto e della linea ferroviaria, Seriate fu un obiettivo sensibile, sub\u00ec altri bombardamenti che fortunatamente non fecero ulteriori vittime.\nIl senso di insicurezza diffusosi dopo l'8 settembre 1943 aliment\u00f2 la resistenza anche a Seriate. Nella villa Ambiveri si form\u00f2 un\u2019organizzazione clandestina denominata \u201cBanda Dec\u00f2 e Canetta\u201d, dal nome dei due giovani eroi del Risorgimento morti dopo lo scontro di Seriate nel 1859. Elisabetta Ambiveri ne era l\u2019animatrice e si assunse il compito di recuperare e occultare nella sua villa le armi che sarebbero eventualmente servite per la liberazione; venne tradita, arrestata, processata e condannata a morte, ma grazie all\u2019intervento di molte autorit\u00e0 la pena capitale fu tramutata in 10 anni di carcere in Germania.\nAl suo ritorno nel 1945 fu accolta con un'indimenticabile manifestazione di entusiasmo e in chiesa venne cantato un solenne Te Deum. Il 27 e il 28 aprile 1945 furono due giorni terribili per Seriate proprio quando a Bergamo si parlava gi\u00e0 di pace. Lo scontro tra i fascisti della colonna Farinacci e i partigiani provenienti dalla zona di Sarnico lasci\u00f2 sul terreno 10 morti e il mitragliamento da parte di una colonna tedesca di passaggio falcidi\u00f2 altre quattro persone. La battaglia riprese nel pomeriggio: i partigiani guidati dal dottor Fortunato Fasana, comandante della Brigata 24 maggio, ebbero la meglio su un gruppo isolato di quattro fascisti che furono subito fucilati sul sagrato della chiesa parrocchiale.\nIl 28 aprile una colonna di tedeschi in ritirata proveniente da Zanica e diretta a Zandobbio, senza essere provocata, apr\u00ec una sparatoria nel paese causando altri quattro morti.\nFra i sepolti al cimitero del paese c\u2019\u00e8 anche un giovane soldato tedesco caduto dal camion e travolto da un altro automezzo.\nDopo la guerra inizia anche per Seriate il periodo della ricostruzione.Centenario del Milite Ignoto (4 novembre 1921 \u2013 4 novembre 2021 )\nIl Milite Ignoto.\nIl 4 novembre 2021 anche a Seriate, come in tutta Italia, oltre all\u2019anniversario della vittoria della prima guerra mondiale, si celebra la giornata del \u201cMilite Ignoto\u201d, cio\u00e8 di quel soldato che non \u00e8 stato identificato, ma che rappresenta i seicentocinquantamila caduti sul fronte.\nCento anni fa la salma di un militare sconosciuto fu scelta, portata a Roma e posta sull\u2019Altare della Patria, da allora sempre vigilata dalla Guardia d\u2019onore.\nTra il 29 ottobre e il 2 novembre 2021, un \u201ctreno della memoria\u201d ha ripercorso il viaggio di quel convoglio speciale che da Aquileia a Roma si ferm\u00f2 in 120 citt\u00e0 e paesi, accogliendo corone di fiori e manifestazioni di affetto e riconoscenza: un doveroso spontaneo tributo al sacrificio di tanti eroici soldati.\nIl Segretario Generale dell\u2019 A.N.C.I. -Associazione Nazionale dei Comuni Italiani- su proposta del Gruppo delle Medaglie d\u2019Oro al Valor Militare d\u2019Italia, con nota del 3 marzo 2020, ha invitato tutti i Comuni d\u2019Italia ad aderire all\u2019iniziativa di conferimento della cittadinanza onoraria al Milite Ignoto.\nIn data 27 settembre 2021 il Comune di Seriate ha conferito la cittadinanza onoraria al Milite Ignoto, cittadino d\u2019 Italia.\nMonumenti e luoghi d'interesse.\nArchitettura civile.\nPalazzo comunale.\nIl palazzo comunale si trova lungo via Italia, all'altezza dell'incrocio con via Paderno, nella zona centrale della citt\u00e0.\n\u00c8 stato costruito sulla superficie occupata dal vecchio palazzo comunale ormai insufficiente ai bisogni della citt\u00e0.\nL'edificio comunale e la nuova piazza antistante, intitolata al pittore seriatese Angiolo Alebardi, sono stati progettati dagli architetti Sergio Crotti ed Enrica Invernizzi e sono stati inaugurati il 18 dicembre 1993.\nA livello architettonico il porticato del palazzo, di forte impatto costruttivo, acquisisce un'importanza predominante rispetto alla zona operativa vera e propria, pi\u00f9 arretrata; la struttura \u00e8 in cemento armato a vista.\nAll'interno, due grandi spazi: uno dedicato al baritono seriatese Virgilio Carbonari \u00e8 adibito a mostre ed esposizioni d'arte; il secondo ospita parte dell'archivio comunale. Oltre il porticato, il palazzo comunale vero e proprio si sviluppa su cinque livelli, dal piano terra al quarto piano, ognuno contraddistinto da un colore.\nNel 1997 il progetto degli architetti Crotti e Invernizzi \u00e8 selezionato per il premio \u201c In/Arch-Domus\u201d indetto dalla sezione lombarda dell'Istituto nazionale di architettura e dalla rivista Domus, con il patrocinio dell'Assessorato alla Cultura della Regione Lombardia. Nella relazione della giuria l\u2019opera \u00e8 definita \u201ccome una corte d\u2019onore per accogliere i cittadini\u201c.\nTorre di via dei Tasca.\nLa torre fu innalzata probabilmente nel XIV secolo dalla famiglia guelfa Tarussi, a cui nel 1393 i Ghibellini arsero le case. Di pianta quadrata (lati di metri 7,50), risulta cimata, cos\u00ec come si pu\u00f2 dedurre dallo spessore dei muri alla base (m. 1,32) e dalla piccola apertura originaria sul lato nord.\nLa muratura rivela, nella diversit\u00e0 del materiale utilizzato (maiolica, arenaria, pietre ferrose) rappezzi antichi, riferibili alle distruzioni operate tra la fine del XIV secolo e i primi decenni del Quattrocento.\nI tre piani, collegati da ripide rampe di scale, originariamente in legno, sono coperti a crociera.\nTorre di via Cerioli.\nLa torre \u00e8 collocata in posizione angolare in via Cerioli, nell'ultimo caseggiato prima della villa Medolago-Zavaritt; notevolmente mozzata, \u00e8 visibile solo dal cortile interno della cascina in cui \u00e8 inserita.\nLa muratura in pietra squadrata e bugnata suggerisce una datazione intorno al XIII o XIV secolo; secondo l'architetto Clivati: \u201cla torre pu\u00f2 assumere particolare rilevanza al fine della definizione dei limiti del \"castrum medioevale\"\u201d di cui si parla gi\u00e0 dal 968 DC.\nCastello Rivola a Comonte.\nI Rivola, nobile e antica famiglia bergamasca, Guelfi, nemici acerrimi dei Ghibellini Suardi, erano proprietari del castello eretto sulla collina di Comonte, oltre che di numerosi appezzamenti di terreni e di case nel territorio di Seriate e anche in quello di Bergamo, dove possedevano la casa denominata \u201cGromo dei Rivola\u201d, in Citt\u00e0 Alta, che divenne la sede della Zecca dal 1293 al 1302.\nIl castello, sorto in posizione strategica come primo avamposto sulla strada pedemontana tra Bergomum e Brixia, fu una struttura prevalentemente difensiva; fu pi\u00f9 volte assalito, distrutto e ricostruito.\nLa struttura era a tipico castello recinto, composto da una recinzione delimitata da una cortina muraria (con lo scopo di proteggere la popolazione, il bestiame e i raccolti) e da una torre di avvistamento.\nL'unica torre rimasta, a pianta rettangolare, testimonia nello spessore dei muri della porta d'accesso, l'antica presenza di una saracinesca di difesa.\nIl castello appartiene all'Istituto delle Suore della Sacra Famiglia di Comonte; ci\u00f2 che rimane della struttura, dopo i restauri del 1969 cura dell'architetto Pippo Pinetti, \u00e8 sede del Noviziato dell'Istituto; nel mastio \u00e8 stata ricavata la chiesa. Oltre al Noviziato, la costruzione ospita l'Ente di Formazione dello stesso Istituto con corsi triennale di formazione professionale per operatore commerciale e operatore agricolo.\nCastello della Molina o Cascina Molina.\nIl castello della Molina, in via Garibaldi zona Paderno, era una struttura fortificata, con attorno il largo fossato della roggia Vecchia, poi coperta.\nSorto qui in prossimit\u00e0 dell'argine destro del fiume, forse a guardia di un guado, fu probabilmente un antico insediamento degli Umiliati.\nI proprietari di cui si hanno notizie certe furono i Della Torre nobile famiglia milanese del 1400 che ne fecero la loro casa domenicale fino al XIX secolo.\nLargamente rimaneggiata nella sua struttura rurale presenta una parte residenziale secentesca con l'aggiunta di una cappella privata con accesso anche dalla via.\nIn alcuni tratti dei muri si nota ancora le disposizioni dei ciottoli a lisca di pesce mentre nella parte sud-ovest \u00e8 visibile una torretta circolare di avvistamento.\nPresenta una parte residenziale di struttura secentesca con una cappella, largamente rimaneggiata; nella struttura rurale, realizzata in gran parte con muratura in ciottoli posti a lisca di pesce, si riconosce una piccola porzione di torretta circolare.\nVilla Guerrinoni.\nLe prime notizie sulla villa risalgono al 1808, grazie ad una planimetria catastale: sul lato est correva la strada comunale dei \"Mortini\", sul lato sud la villa si affacciava sulla Regia Strada Postale, ora via Italia; a ovest una via privata, ora via Colleoni. Il retro del complesso era delimitato da una recinzione in muratura di ciottoli disposti a lisca di pesce.\nLa propriet\u00e0 era composta da due corpi di fabbrica a forma di \"L\" e da un campo \u201c\"aratorio, vitato ed adacquatorio\"\u201c.\nNel corso degli anni la villa pass\u00f2 di mano in mano sino all'acquisto, nel 1883, da parte di Luisa de Lange, vedova del nobile Giandomenico Guerrinoni, originario della Val Brembana. La vedova abit\u00f2 la villa con le due figlie, Luisa e Maria; quest' ultima spos\u00f2 in prime nozze il dottor Bonaventura Tini, da cui ebbe un figlio, Giambattista, notaio, che fu sindaco di Seriate nei primi anni del Novecento. Egli fu l'ultimo proprietario della villa come discendente della famiglia Guerrinoni.\nIl complesso divenne nel 1941 propriet\u00e0 delle suore dell'Istituto della Sacra Famiglia di Comonte e, quindi, sede del Noviziato, dopo le opportune modifiche per adattare gli ambienti alle esigenze della comunit\u00e0 religiosa. Nel 1969 il Noviziato fu trasferito a Comonte, nel ristrutturato castello Rivola.\nLa villa venne acquistata negli anni Ottanta del secolo scorso dal comune di Seriate per destinarla a biblioteca comunale con l'obiettivo di recuperare l'impianto originario, adattando l'edificio al nuovo utilizzo.\nDal 1987 la villa \u00e8 intitolata a Giacinto Gambirasio, illustre seriatese (1896-1971) divenuto famoso nel settore industriale, commerciale, editoriale, culturale e politico.\nVilla Ambiveri.\nLa villa si trova in centro a Seriate e affaccia il suo giardino settentrionale su via Dante; quello meridionale \u00e8 delimitato da via Molino Vecchio ad est e da via C. Colombo a sud.\nIl corpo originario della villa, cio\u00e8 il solo edificio rettangolare che da su via Tasca, fu costruito dai conti Vertova nei primi decenni del 1700. Sono successivi i due sopralzi laterali e alcune decorazioni, tra le quali si distingue il medaglione con l'immagine di Torquato Tasso, posto in facciata.\nAll'interno un elegante porticato a colonne binate d'impostazione secentesca, termina su due edifici a bugnato di malta. Da questi partono altre due strutture rettangolari pi\u00f9 basse risalenti alla seconda met\u00e0 dell'Ottocento, probabilmente volute dai successivi proprietari della villa, i Tasca prima e gli Ambiveri poi.\nUltima proprietaria della villa fu Elisabetta Ambiveri (Betty) figlia primogenita di Giovanni Ambiveri, importante presenza femminile nella realt\u00e0 socio-politica del Novecento, non soltanto a livello locale, come dimostrano i numerosi incarichi e le tante iniziative da lei sostenute.\nCon i suoi 58 vani di abitazione, e la cappella, villa Ambiveri \u00e8 una sontuosa villa padronale.\nIn fondo al cortile si trovano due grandi statue raffiguranti il Nilo e il Tevere, collocate sul parapetto di due vasche rettangolari a peschiera, alimentate dalla roggia Martinenga.\nLa villa e i suoi 1600 m\u00b2 di area verde, sono sottoposti a vincolo pubblico dal 1914.\nAlcune sale al primo piano sono affrescate, secondo la moda del tempo, dai \u201cpittori di sala\u201d Carlo Rancilio e Paolo Vincenzo Bonomini con figure neoclassiche, formelle, vasi decorativi. Un altro tipo di affresco, attribuito al Nebbia, soprannome di Luigi Deleidi, si pu\u00f2 ammirare in una sala al pianterreno: rappresenta un paesaggio fluviale che, partendo dalle pareti, sale al soffitto senza soluzione di continuit\u00e0, dilatando lo spazio.\nAll'interno di villa Ambiveri \u00e8 ospitata \"Russia Cristiana\", che dal punto di vista ecclesiale \u00e8 un'associazione pubblica di fedeli, sorta nel 1957 a opera di padre Romano Scalfi. Tra le varie attivit\u00e0 della Fondazione si segnalano il Centro Documentazione e la ricchissima biblioteca specializzata sulla Russia. La Russia Cristiana di Seriate organizza, in questa residenza, corsi di pittura di icone e mostre.\nNella cappella bizantina di villa Ambiveri \u00e8 possibile partecipare alla liturgia in rito bizantino-slavo.\nVilla Piccinelli.\nLa dimora storica, situata sulla sponda sinistra del fiume Serio, tra piazza Giovanni XXIII e via Venezian, \u00e8 costituita da due edifici principali. Il pi\u00f9 antico, a forma di \"L\" \u00e8 posto a sud-est della piazza, \u00e8 detto \"casa rossa\u201d dal colore della tinteggiatura, costeggia la casa. Risalente presumibilmente al XVII secolo, comprendeva, nel primo tratto, l'abitazione signorile; il secondo lato era costituito dalle cascine e da una filanda, in seguito trasformata in scuderia e ora ospitante il museo civico \u201cMonsignor Carozzi\".\nL'acquisizione successiva da fonte della famiglia Piccinelli della adiacente propriet\u00e0 Bolognini nel primo 800, ha ampliato notevolmente la struttura che \u00e8 diventata un solo corpo di fabbrica con affaccio sulla via principale dal ponte alla parrocchiale.\nPer l'occasione fu aperto il nuovo portone, sormontato dallo stemma della famiglia nel quale campeggia una biscia, a ricordo del nome originario: Piccinelli de' Bisciolis.\nIl corpo pi\u00f9 recente ,detto anche \"casa gialla\", \u00e8 stato costruito nella zona interna del parco addossato alla prima struttura tra il 1890 e il 1895.\nAccanto all'ingresso, a destra, una lapide ricorda il fatto d'armi del 1859 e l'eroico patriottismo di Ercole Piccinelli, sindaco di Seriate dal 1820 al 1860, il pi\u00f9 illustre personaggio della famiglia, che vanta una continuit\u00e0 di oltre due secoli nell'impegno civile, politico, sociale.\nLa botanica rappresenta una passione tramandata di generazione in generazione nella famiglia Piccinelli. L'ampio parco, che si estende lungo l'alta riva del Serio offrendo scenari incantevoli, ospita una grande variet\u00e0 di essenze comprendenti sia piante autoctone sia importate da Asia, Africa e Americhe; tra queste ultime si possono ammirare esemplari centenari di maestosa bellezza.\nUna serra in stile moresco, pensata come giardino d'inverno e graziosamente decorata, venne fatta costruire da Giovanni Piccinelli nel 1860, dopo un soggiorno in Marocco; \u00e8 tuttora utilizzata come gazebo e gentilmente concessa per esposizioni nell'ambito di manifestazioni culturali, unitamente al grande parco.\nVilla Medolago-Zavaritt.\nNel XVIII secolo quasi tutto il settore nord- ovest del territorio di Seriate era di propriet\u00e0 dei conti Medolago.\nLa villa si trova in via Cerioli, sulla sponda destra del fiume Serio, poco prima del ponte in ferro che collega la via a via Venezian, sulla sponda sinistra.\nPresenta un doppio affaccio: sulla via \u00e8 caratterizzata da un edificio a due piani, che termina a destra in una torretta angolare con una loggia; verso il fiume il fronte presenta un portico e due ordini di loggiati. L\u2019impianto \u00e8 a \u201cU\u201c, le ali laterali si protendono verso il fiume. Nel corpo centrale uno dei locali a volta del piano terra era adibito, fino al 1940, a cappella di famiglia; l\u2019ingresso era dalla strada.\nAdiacente al lato nord della villa, una costruzione coeva era adibita a cascina e filanda: ora, dopo un recupero e un restauro che hanno interessato entrambi i corpi di fabbrica, il complesso \u00e8 suddiviso in vari appartamenti.\nVilla Tassis a Comonte.\nL\u2019aspetto della villa \u00e8 quello della ristrutturazione del palazzo effettuata dai Tassis a partire dalla seconda met\u00e0 del Settecento, poi abbellita e arricchita da decorazioni in et\u00e0 neoclassica.\nAlla morte di Maria Teresa Tassis, il marito Gaetano Busecchi, divenuto proprietario della costruzione, spos\u00f2 Costanza Cerioli. Nata a Soncino nel 1816, di 40 anni pi\u00f9 giovane del consorte, la Cerioli rimase ben presto vedova e sola, avendo perso anche tutti i suoi figli. Consacratasi al Signore, fond\u00f2 un istituto religioso nella casa che l\u2019aveva vista contessa. La villa ha dunque subito diverse modifiche rese necessarie anche dal fatto che l'opera della Cerioli continua attraverso un moderno ed efficiente servizio scolastico.\nAll\u2019ingresso della villa si trova lo stemma dell\u2019Istituto della Sacra Famiglia, realizzato nel 1950 dall\u2019architetto bergamasco Giuseppe Frisia, in occasione della beatificazione della fondatrice dell\u2019Istituto. Lo stemma racchiude in s\u00e9 la storia dell\u2019edificio e dei suoi proprietari, \u00e8 infatti composto dallo stemma dei Tassis, della Cerioli e della congregazione religiosa.\nIl cortile della villa, a forma pentagonale, \u00e8 l'ambiente architettonicamente pi\u00f9 interessante; qui si colloca il campanile neoromanico, progettato dal bergamasco Bernardo Peverelli ed eretto nel 1891.\nNel 1795 il pittore bergamasco Vincenzo Bonomini (1757-1839) ha dipinto la stanza di rappresentanza a piano terra a destra subito dopo l'ingresso. \u00c8 un trompe-l'\u0153il che dal pavimento al soffitto immerge il visitatore in un ambiente agreste: particolari condizioni di luce hanno contribuito all\u2019inalterata conservazione dei colori.\nNella seconda decade dell\u2019Ottocento si collocano le tempere su muro opera di Luigi Deleidi detto il Nebbia, in una sala rettangolare del piano nobile; accanto a questa sala si trova la camera di Carlino, il secondogenito della Cerioli, morto all\u2019et\u00e0 di sedici anni: le pareti sono dipinte a drappeggio con fauni e minotauri con strumenti musicali, in un puro stile di classicismo settecentesco.\nCineteatro \"Gianandrea Gavazzeni\".\nInaugurato nel 2004, il cineteatro sorge in via Carlo Cattaneo. Dotato di 452 posti a sedere, il cineteatro \u00e8 nato dall'esigenza di offrire ai cittadini seriatesi uno spazio polifunzionale, che si presta a diversi utilizzi: spettacoli teatrali e di danza, conferenze, concerti, opere liriche e proiezioni cinematografiche.\nLa copertura esterna della struttura ha forma ondulata ed \u00e8 completamente rivestita in legno, materiale usato anche per la pavimentazione interna. L'area d'ingresso comprende il foyer, la biglietteria, il bar, i servizi igienici e la cabina di regia.\nLa struttura \u00e8 intitolata ad un illustre bergamasco, il maestro Gianandrea Gavazzeni (1909 \u2013 1996), celebre e stimato direttore d\u2019orchestra, compositore, saggista e scrittore.\nTeatro Aurora.\nDi propriet\u00e0 della parrocchia, si trova a ridosso della chiesa parrocchiale, con ingresso da via del Fabbro. Costruito negli anni Venti del secolo scorso su progetto dell\u2019ing. Luigi Angelini, il teatro \u201cAurora\u201d sostitu\u00ec un vecchio teatrino preesistente dedicato a San Luigi Gonzaga.\nInizialmente il teatro presentava una platea, una loggia a ferro di cavallo e un ampio palcoscenico, oltre ad un'acustica di qualit\u00e0; platea e loggia erano occupate da panche su cui sedevano gli spettatori; pi\u00f9 tardi panche e sedie furono sostituite da poltroncine ribaltabili in legno.\nL'inaugurazione avvenne nel 1925 con l'operetta \u201cCenerentola\u201d; il teatro divenne poi punto di riferimento per la Compagnia Femminile, la Filodrammatica maschile e la Scuola di canto, sia femminile che maschile.\nOltre che teatro, l'Aurora \u00e8 stato la prima sala cinematografica di Seriate. Negli anni Duemila, il teatro \u00e8 stato sottoposto ad un recupero, nell\u2019ambito del progetto di ristrutturazione degli uffici parrocchiali, che lo ha restituito ai seriatesi come \u201csala polivalente\u201d.\nIl cimitero.\nSeriate, nel corso della sua storia, ha usufruito di differenti strutture cimiteriali, a partire dalla semplice necropoli tardo-romana scoperta sul finire degli anni settanta del secolo scorso, fino all'odierno cimitero.\nLa necropoli, che risale al IV secolo - V secolo d.C., fu rinvenuta in localit\u00e0 Paderno.\nAttorno all'anno 1000 un primo cimitero fu edificato nei pressi della chiesa di San Grisogono, all'incirca nello spazio ad est della chiesa della Madonna del Buon Consiglio, in prossimit\u00e0 del parcheggio di fronte al palazzo comunale.\nIn un documento dell'archivio della Curia di Bergamo si legge che il cimitero \u201cera indecente e non si sapeva dove riporre le ossa dei defunti escavati\u201d. Nel 1698 la Confraternita della Buona Morte ed Oratione (i Disciplini Neri) si fece carico della costruzione, in un angolo del sagrato dove erano gi\u00e0 stati traslati resti umani, di una struttura adatta a fungere da ossario e anche a luogo di adunanze; questo oratorio nel 1794 fu poi dedicato alla Madre del Buon Consiglio.\nNello stesso periodo, a Seriate, veniva utilizzato un altro cimitero, conosciuto come \u201ccimitero alle ghiaie\u201d, situato fuori dall'abitato, sulla sponda sinistra del Serio.\nEdificato presumibilmente durante il periodo della dominazione veneta, era un campo isolato nel quale venivano tumulati anche i morti giustiziati per impiccagione a Bergamo: era pertanto conosciuto come \u201ccimitero dei giustiziati o impiccati\u201d.\nLa straordinaria piena del Serio del 1889 distrusse la vicina Chiesa di San Pietro d'Alcantara e danneggi\u00f2 gravemente anche il cimitero che fu definitivamente dismesso nel 1885, dopo che i resti dei defunti furono traslati nel nuovo cimitero.\nIn ottemperanza alle regole fissate con l'editto di Saint Cloud del 1804, anche Seriate si attiv\u00f2 per la costruzione di un nuovo cimitero e, dopo numerose discussioni, perizie e progetti, si arriv\u00f2 alla decisione di costruire il nuovo camposanto su un terreno di propriet\u00e0 della Misericordia di Bergamo detto \u201calli Tragli\u201d, situato vicino al centro abitato e facilmente raggiungibile dalla chiesa parrocchiale.\nIl progetto a cura dell'arch. Capitanio fu finalmente approvato e, dopo alcuni ritardi nei lavori, il nuovo cimitero risultava funzionante ad aprile del 1810, anche se la facciata fu ultimata soltanto nel 1860.\nCon l'aumento della popolazione, nel corso degli anni, si rese necessario ampliare il camposanto; furono acquistate altre aree limitrofe, si deliber\u00f2 la costruzione dei colombari sui muri di cinta a nord.\nLa Stazione Ferroviaria.\nLa storia della ferrovia Venezia-Milano, realizzata dagli Austro-Ungarici per il piano di sviluppo del Lombardo-Veneto ebbe inizio il 1\u00ba aprile 1837 quando nello studio per la miglior direzione della medesima, si privilegi\u00f2 il passaggio per Brescia, escludendo Bergamo.\nIl nobile Giovanni Battista Bottaini, primo presidente della Camera di Commercio di Bergamo, si batt\u00e9 con tenacia contro quel progetto confrontandolo con reali motivazioni geografiche, ma soprattutto economiche: 50.000 persone occupate nelle fabbriche, il fiorente apporto economico della Fiera di Sant'Alessandro, le attrattive turistiche comprese le terme.\nUna sottoscrizione fra i pi\u00f9 bei nomi dell'aristocrazia e dell'industria bergamasca, (inclusi anche molti componenti della gi\u00e0 allora componente svizzera) permise di raccogliere nel 1837 la somma di 85 milioni di lire da anticipare alla ditta Holzbamer di Bolzano per la costruzione del tratto bergamasco della ferrovia.\nLa Societ\u00e0 delle Strade Ferrate MI-VE si mise subito in allarme e, con l'appoggio del Governatore di Milano boicott\u00f2 il progetto bergamasco, proponendo la costruzione del troncoTreviglio- Bergamo.\nI Bergamaschi dovettero abbozzare e il 6 maggio 1838 fu approvato il progetto che, di fatto, blocc\u00f2 lo sviluppo economico di Bergamo.\nLa ferrovia MI-VE funzion\u00f2 a pieno regime nel 1858.\nL'inaugurazione della stazione ferroviaria di Seriate, il 20 maggio 1858, diede luogo a festeggiamenti: la ferrovia era considerata il non plus ultra del progresso, anche se allora, tra andata e ritorno, da Seriate transitavano giornalmente sei treni.\nIn questa occasione il seriatese poeta e patriota Ottavio Tasca scrisse una poesia inneggiante al progresso, venata di una certa quale ironia, da cui traspare il desiderio di libert\u00e0 e indipendenza nei confronti della dominazione austriaca.\nI ponti.\nSeriate \u00e8 bagnata dal fiume Serio, che la attraversa da nord a sud, per una lunghezza di 4,5\u00a0km.\nSul territorio comunale di Seriate sono stati costruiti sei ponti.\nPonte \"Vittorio Emanuele II Re d'Italia\"\n\u201cOl put\u201d per i Seriatesi, \u00e8 stato inaugurato nel 1878. \u00c8 stato costruito a tre arcate, su progetto del Genio Civile di Bergamo. Sul parapetto a sud era posta la lapide: \u201cA Vittorio Emanuele II primo re d\u2019Italia MDCCCLXXVIII\u201c, a cui il ponte era ed \u00e8 dedicato. Rispetto all'originale, risultano modificati: il selciato, in asfalto, originariamente era in ciottolato con passi carrali in pietra; i parapetti in pietra, che sono stati sostituiti da barriere in ferro; l'illuminazione, che \u00e8 costituita da otto lampioni. Sono stati creati, inoltre, due marciapiedi ed \u00e8 stata abolita una scaletta che permetteva la discesa pubblica al fiume, sul lato sud del ponte.\nPer costruire il ponte fu necessario anche intervenire sulle abitazioni circostanti; venne infatti rettificata parte di via Italia e fu creata l\u2019odierna piazza San Giovanni XXIII, abbattendo una serie di case esistenti, dal fiume Serio fino all'imbocco di via Dec\u00f2 e Canetta, per una profondit\u00e0 di sette metri.\nSul lato nord del ponte, \u00e8 installato un particolare strumento che ne registra la stabilit\u00e0, soprattutto durante le piene.\nPonte della ferrovia\nIl ponte della ferrovia fu costruito nel 1857 ed \u00e8, il ponte pi\u00f9 vecchio di Seriate. Per arrivare alla stazione di Seriate da Bergamo, la linea ferroviaria Bergamo-Brescia passa sopra la via Battisti sulla sponda destra e sopra via Dec\u00f2 e Canetta e via Marconi sulla sponda sinistra; per attraversare via Paderno, invece, c\u2019\u00e8 ora un moderno sottopasso, che ha sostituito il precedente passaggio a livello, come pure in Via Nazionale e a Comonte, in cui i precedenti passaggi a livello sono stati sostituiti da sottopassaggi pedonali.\nPonte di Corso Roma\nIl ponte di Corso Roma, inaugurato nel 1964, si trova presso il centro sportivo comunale; sulla sponda sinistra sorgono le piscine e i vari impianti sportivi. Collega la zona a sud-est della ferrovia con la zona a sud-ovest.\nPonte di Corso della Padania\nIl ponte di Corso della Padania (tangenziale sud-asse interurbano) \u00e8 stato attivato negli anni \u201990; si trova alla periferia sud del territorio urbano.\nPonte di via Cerioli\nIl ponte di Via Cerioli \u00e8 il ponte pi\u00f9 a nord del territorio comunale; mette in comunicazione la sponda sinistra, all'altezza di Via Venezian con la sponda destra, a met\u00e0 circa di via Cerioli. Ha una struttura in ferro ed \u00e8 percorribile alternativamente nei due sensi di marcia, essendo la carreggiata piuttosto stretta. \u00c8 stato aperto nel 2006.\nPonte ciclo-pedonale delle Oasi 1 e 2\nIl ponte ciclo-pedonale \u00e8 il pi\u00f9 recente fra i ponti costruiti sul territorio comunale; collega l'Oasi verde 1 (sponda sinistra del fiume) con l'Oasi verde 2 (sponda destra).\n\u00c8 stato inaugurato il 6 ottobre 2012 grazie alla collaborazione tra il Parco regionale del fiume Serio, il comune di Seriate e il comune di Grassobbio.\nLa sua costruzione ha dovuto tenere conto per l'altezza delle rotte dell'aeroporto \"Il Caravaggio\" situato poco distante.\nArchitettura religiosa.\nChiesa parrocchiale del Santissimo Redentore in Seriate.\nLa chiesa parrocchiale di Seriate, realizzata su progetto del conte architetto Nicolino de' Conti di Calepio nel periodo dal 1769 al 1778, fu consacrata il 10 settembre 1808 dal vescovo Giovanni Paolo Dolfin con il titolo del Santissimo Redentore. Il nuovo edificio religioso sostituiva le precedenti chiese parrocchiali intitolate a san Grisogono sulla sponda destra del fiume Serio, in prossimit\u00e0 dell'omonima via e a san Cristoforo, sulla sponda sinistra.\nLa chiesa parrocchiale, situata sulla sponda sinistra del fiume, fu edificata secondo l'orientamento tradizionale per le chiese cristiane, con l'abside a est e la facciata rivolta a ovest.\nA seguito di interventi vari, nel 1816 (anno in cui venne realizzato il tronco di strada denominato via Dante) si ridussero le dimensioni del sagrato e si form\u00f2 quella che ancora i Seriatesi chiamano \u201cla stretta della chiesa\u201d. La facciata, realizzata su progetto dell'architetto Giuseppe Berlendis, datata 1832, \u00e8 in stile classicheggiante; ai piedi del sagrato due vasche in pietra sostituirono la fontana pubblica progettata dall'architetto Simone Elia nel 1805 e restarono in funzione sino agli anni sessanta del secolo scorso.\nInternamente la chiesa presenta un impianto a croce greca con presbiterio sopraelevato di alcuni gradini e cinque altari, dedicati a sant'Antonio, san Giuseppe, ai santi martiri Canzio, Canziano e Canzianilla, alla Madonna Immacolata, alla Madonna del Rosario.\nAl centro del presbiterio si erge il solenne altare maggiore, opera dell'architetto bergamasco Giacomo Quarenghi, nella cantoria di sinistra trova posto l'antico organo Serassi; il coro ligneo \u00e8 dotato di 23 stalli. In centro all'abside il Crocefisso con Santi di Gian Paolo Cavagna, pala proveniente dalla soppressa chiesa di Santa Lucia in Bergamo.\nNella sacrestia trova posto il \u201cCristo Crocefisso con i santi Grisogono, Cristoforo, Francesco e il Donatore\u201d del pittore Giovanni Battista Moroni: \u00e8 questa l'opera pi\u00f9 antica tra quelle esistenti nella parrocchiale (seconda met\u00e0 del XV secolo). Nella tela di Bernardo Luca Sanz, sempre conservata in sacrestia, datata 1703 \u201cImmacolata con i santi Ignazio di Loyola e Francesco Saverio\u201d \u00e8 possibile scorgere sullo sfondo, il panorama di Seriate, visto dalla sponda sinistra del fiume Serio.\nAttiguo alla chiesa \u00e8 l'oratorio del Sacro Cuore, progettato dall'ingegnere Luigi Angelini nel 1923 e riportato al primitivo splendore con i restauri del 2000.\nSantuario della Madonna del Buon Consiglio.\nL'edificio sorge in una posizione che corrispondeva all'angolo nord-ovest del sagrato/cimitero dell'antica chiesa parrocchiale di San Grisogono, di cui sono riconoscibili alcune strutture murarie in un edificio ad uso abitativo ad est del Santuario.\nNato come oratorio inizialmente dedicato a san Giovanni Battista, nel 1794 fu dedicato alla Madre del Buon Consiglio, come recita la lapide posta sulla facciata.; era costituito dalla sola chiesa e dalla sacrestia e aveva accesso dalla via Chiesa Vecchia. La casa del cappellano verr\u00e0 realizzata soltanto a met\u00e0 dell'Ottocento, cos\u00ec come il viale alberato davanti alla chiesa che ne permetteva l'accesso dalla Regia Strada Postale.\nNel santuario avveniva la benedizione delle foglie di gelso, rito legato al culto della Madre del Buon Consiglio; l'edificio \u00e8 conosciuto dai seriatesi anche come \u201cla Madonnina\u201d e \u201cChiesina dei Morti\u201d, denominazione motivata quest'ultima sia dalla presenza di un ossario sotterraneo, sia dal fatto che era stata edificata per la Confraternita della Buona Morte (o Disciplini Neri).\nSi presenta con un piccolo porticato tripartito che si affaccia sullo spazio verde delimitato da un doppio filare di tigli (fino al 1940 c'era un unico filare di platani); l'interno \u00e8 a navata unica, in fondo alla quale due nicchie simmetriche ospitano le statue lignee di San Rocco e di Sant'Antonio Abate. Il piccolo presbiterio \u00e8 separato dalla navata da un gradino e da un'arcata con un cartiglio che reca la scritta della dedicazione. Sopra l'altare una tela raffigurante il miracolo dell'apparizione della Madonna del Buon Consiglio \u00e8 opera di Vincenzo Orelli, datata 1799.\nIl complesso, insieme alla casa del cappellano e al piccolo campanile dotato di tre campane, \u00e8 stato oggetto di un importante restauro tra l'estate del 1991 e la primavera del 1992.\nLa festa della Madre del Buon Consiglio ricorre il 26 aprile e viene tuttora festeggiata solennemente.\nChiesa di San Giuseppe.\nLa chiesa dedicata a San Giuseppe Lavoratore, consacrata l'8 ottobre 1967, fortemente voluta dall'allora parroco monsignor Guglielmo Carozzi, si trova nella zona sud-est della citt\u00e0 e d\u00e0 il nome ad una delle cinque zone pastorali in cui \u00e8 suddivisa la parrocchia.\nRealizzata su progetto dell'ingegner Mazzoleni, si presenta come una capiente e funzionale costruzione moderna, in mattoni rossi e nervature in cemento armato.\nL'interno, a navata unica, ospita nell'abside la tela \u201cResurrezione\u201d del palazzolese Italo Ghilardi e, lungo le pareti, la \u201cVia Vitae\u201d di Angelo Celsi, generosamente donata alla chiesa dalla Fondazione Credito Bergamasco di Bergamo.\nL'appuntamento annuale pi\u00f9 atteso e aggregante della zona \u00e8 quello della festa di San Giuseppe, che si celebra dalla fine di maggio all'inizio di giugno.\nChiesa della Visitazione di Santa Maria Elisabetta a Comonte.\nDi origine quattrocentesca (nasce dal testamento redatto nel 1467 da Gelmino Rivola) la chiesa dedicata alla Visitazione di Santa Maria Elisabetta, fu dotata di una canonica dove risiedeva un sacerdote che aveva l'incarico di celebrare la messa \u201ce gli altri offici divini e avesse cura delle anime\u201d.\nSorta sulla sommit\u00e0 della collina di Comonte, la chiesa ha mantenuto nel corso degli anni la struttura originaria, con interno a navata unica, decorata ad affresco.\nSono presenti quadri della Nativit\u00e0, dell'Addolorata e della Visitazione di Maria a Santa Elisabetta, pala che d\u00e0 il nome alla chiesa.\nSul lato sinistro, guardando l'altare maggiore, si trova l'affresco della Deposizione, attribuito alla scuola di Gian Paolo Cavagna: l'opera \u00e8 nascosta da un velo, come quello che copre la statua di Santa Eurosia, martire spagnola invocata a protezione delle tempeste, della siccit\u00e0 e dei danni all'agricoltura; lo svelamento avviene in occasione della festa di Comonte, la seconda domenica di Pasqua.\nChiesa della Sacra Famiglia a Comonte.\nVerso la met\u00e0 del XVIII secolo la famiglia Tassis edifica un Oratorio all'interno della propria villa, con un accesso anche dall'esterno.\nLa piccola cappella viene modificata e ampliata varie volte nel corso degli anni e arricchita del piccolo ma elegante campanile con cinque campane.\nNel 1950 le spoglie dell'allora Beata Paola Elisabetta Cerioli sono collocate all'interno della chiesa. Gli ultimi lavori di ampliamento e adeguamento risalgono al 1992, sotto la guida dell'architetto Giorgio Della Chiesa, in vista della canonizzazione della Cerioli. L'urna in cristallo con il corpo della Santa \u00e8 collocata sull'altare settecentesco del primitivo Oratorio della famiglia Tassis.\nChiesa di Sant'Alessandro Martire a Paderno.\nLa chiesa di Sant'Alessandro ha origini antichissime ed \u00e8 gi\u00e0 citata in un documento del 1223 come \u201ceccl.a de Paterno\u201d. \u00c8 conosciuta anche come \u201cChiesina dei morti di Paderno\u201d, con riferimento alla sepoltura dei morti della peste del 1630 in questa localit\u00e0: alcune tracce di \u201cdanze macabre\u201d ne ricordano all'esterno, il ruolo cimiteriale.\nLa facciata barocca, orientata a nord, \u00e8 caratterizzata da un portico a cinque arcate, con due finestre laterali; all'estrema sinistra, una terza finestra si apre sulla Cappella dei Defunti, cui si accede dall'interno della chiesa.\nL'interno \u00e8 a navata unica, con abbozzo di transetto, dove si trovano due altari laterali, uno dedicato a Cristo Crocefisso e l'altro a Maria Immacolata, con una statua della Madonna di scuola fantoniana, solennemente portata in processione la seconda domenica di maggio, festa di Paderno.\nAl centro dell'abside \u00e8 collocata la pala sei/settecentesca dedicata all'apparizione di Sant'Alessandro, che d\u00e0 il nome alla chiesa.\nNel settembre 2015 \u00e8 stato celebrato il trecentesimo anno di riconsacrazione di questo piccolo gioiello religioso.\nChiesa di San Giovanni XXIII a Paderno.\nLa chiesa, inaugurata nel 2004 unitamente al Centro Pastorale che porta lo stesso nome, si trova a pochi metri dall'antica chiesa di Sant'Alessandro.\nAlla base, a destra dell'ingresso, \u00e8 stata posizionata una pietra presa dalla casa natale di San Giovanni XXIII.\nRealizzato su progetto dell'architetto ticinese Mario Botta, l'edificio \u00e8 a pianta quadrata, rivestito di pietra rossa di Verona; l'interno si presenta ad unica aula di circa 25 metri di lato; la luce proviene da quattro grandi lucernari che illuminano le pareti rivestite da listoni di legno laminati a foglia oro.\nNella zona absidale spicca la parete scolpita dallo scultore toscano Giuliano Vangi.\nNel 2006 la chiesa e il centro pastorale sono stati premiati come migliore struttura moderna religiosa a livello mondiale costruita nel rispetto dell'ambiente naturale circostante (San Diego, California, 2006).\nChiesa della Santa Madre di Dio.\nEdificata nel 1966 per volere dell'Associazione delle Missionarie Eucaristiche * su progetto dell'ingegner Luigi Mazzocchi di Bergamo, la cappella \u00e8 dedicata a Maria Madre della Chiesa. Pur essendo inglobata nel complesso della vecchia sede dell'Associazione, essa ha accesso diretto dalla strada ed \u00e8 sede della zona pastorale denominata Zona Serena che vi fa riferimento per le celebrazioni liturgiche.\nL'interno si caratterizza per la presenza di alcune opere dello scultore Piero Brolis: il Tabernacolo in ferro battuto e le quattro ampie finestre con inferriate sempre in ferro battuto.\nNel 1969 fu collocato nel presbiterio un altorilievo di forma ovale in pietra di Verona raffigurante Maria Madre della Chiesa.\nChiesa parrocchiale di Sant'Antonio di Padova a Cassinone.\nLa chiesa venne costruita nel 1897 su progetto dell'architetto Antonio Preda e benedetta nel 1904 dall'allora arciprete di Seriate don Cavallari; nel 1907 don Giovanni Ubbiali viene nominato cappellano e giunge alla frazione trovando la chiesa ancora incompleta. Ogni chiesa deve essere consacrata, ma questo \u00e8 possibile solo quando essa possiede un altare fisso: questa era la condizione che spesso ritardava il rito della consacrazione, proprio come avvenne per la chiesa di Cassinone che fu consacrata con il titolo di Sant'Antonio di Padova nel 1913 dal vescovo Giacomo Maria Radini-Tedeschi, accompagnato dal suo segretario personale don Angelo Roncalli, futuro papa Giovanni XXIII.\nIl segno di riconoscimento dell'avvenuta consacrazione \u00e8 costituito dalle crocette in forma greca che vengono affisse sui muri in varie parti della chiesa.\nL'11 febbraio 1917, nel pieno della prima guerra mondiale, fu eretta a parrocchia da mons. Luigi Maria Marelli, staccandola dalla chiesa arcipresbiterale plebana di Seriate.\nSi presenta in forme neogotiche, con facciata monocuspidata, tre navate e tiburio ottagonale sull'incrocio del transetto.\nNel 1945-1946 furono elevati i due altari laterali su disegno dell'ingegner Gian Franco Mazzoleni. L'originale torre campanaria, di gusto medievale, fu progettata nel 1913 dall'ingegner Giuseppe Bigoni.\nChiesa della Molina.\nNel 1753 il \u201cnobil signor Carlo dalla Torre [...] possedendo case dominicali e masserizie nella contrada di Molina, distante per un miglio dalla parrocchiale, composta di cinquanta e pi\u00f9 anime [...]\u201d chiede alle autorit\u00e0 preposte di poter erigere un Oratorio pubblico per poter dare a tutti gli abitanti della zona la possibilit\u00e0 di partecipare alle sacre funzioni e poter portare il Viatico agli infermi.\nLa Cancelleria Episcopale, nel settembre del 1754 concede al nobile signore Alessandro dalla Torre la licenza di costruire un Oratorio pubblico con l'obbligo di accesso diretto dalla strada di Molina e altres\u00ec \u201cl'obbligo della manutenzione, di fornire i paramenti sacri necessari e gli arredi sacri per la celebrazione della Santa Messa\u201d.\nLa chiesetta, preceduta da un semplice portichetto, \u00e8 visibile, ma chiusa, all'angolo di via Garibaldi con via Battisti, fino al 1916 denominata via Molina.\nChiesa di San Grisogono.\nQuesta chiesa \u00e8 citata in un documento del 949 e di essa, restano avanzi inglobati in un mucchio di case; sono visibili l'abside con muratura in ciottoli di fiume disposti a lisca di pesce e un frammento di pietra sepolcrale con iscrizione, incluso nella muratura.\nNella visita pastorale del 1575 il reverendo Francesco Porro, delegato di San Carlo Borromeo, descrive la chiesa come abbastanza ampia, ma vecchia e disadorna, con tre altari e vicino la canonica e il cimitero. La chiesa fu soppressa verso la fine del Settecento e due dei tre altari furono traslati nella parrocchiale, allora in costruzione.\nChiesa di San Cristoforo.\nDi origine incerta, esisteva gi\u00e0 nel secolo XV e fu consacrata nel 1511. Con la costruzione della nuova parrocchiale non fu pi\u00f9 utilizzata; questo spazio \u00e8 occupato da residenze e negozi.\nL'unica parte ben riconoscibile della chiesa \u00e8 la torre campanaria che continu\u00f2 a funzionare fino al 1938, anno in cui fu inaugurato il nuovo campanile, su progetto dell'ingegner Luigi Angelini.\nChiesa di San Pietro d'Alcantara (o dei Morti delle Ghiaie).\nLa chiesetta, di cui si ha una rara immagine in un disegno acquarellato del conte Tasca, si trovava lungo l'antica strada postale che portava a Brescia, denominata via Dec\u00f2 e Canetta.\nEdificata sulla riva sinistra del fiume Serio, se ne ha notizia gi\u00e0 dal 1638; funzionava anche da lazzaretto ed era conosciuta come \u201cChiesa dei morti impiccati\u201d, da un affresco che si trovava sopra una parete esterna e che rappresentava appunto due impiccati. Nel piccolo cimitero sull'altro lato della strada venivano sepolti anche i morti giustiziati a Bergamo.\nIl cimitero delle Ghiaie era stato soppresso fin dal 1855, ma la chiesetta e il piccolo campanile erano rimasti, fino a quando una straordinaria piena del Serio, nel 1899 travolse tutto; si salv\u00f2 soltanto la piccola croce in ferro della cupola, che fu sistemata sulla tomba del conte Giulio Tasca ed \u00e8 visibile nel cimitero.\nChiesa della Madonna della Neve e chiesa della Ca' Alta.\nI conti Giuseppe e Alberto Zanchi nel 1744 chiesero e ottennero l'erezione di un Oratorio in localit\u00e0 Crocette (zona di Comonte) e successivamente di un altro nella loro abitazione rurale denominata Ca' Alta, lungo la via Levata.\nIl primo oratorio, intitolato alla Madonna della Neve, era architettonicamente strutturato come una piccola cappella addossata ad un'abitazione, con un ampio porticato sovrastante la strada. Negli anni trenta del secolo scorso, per permettere un pi\u00f9 agevole passaggio alle prime macchine agricole, venne sacrificato il porticato, pi\u00f9 tardi fu sconsacrata, adibita a deposito agricolo e infine abbattuta.\nIl secondo oratorio esiste tuttora, inglobato nel grande complesso agricolo denominato Ca' Alta, con accesso diretto dalla via Levata.\nI conti Zanchi assegnarono in perpetuo all'oratorio il reddito di un appezzamento di terreno di 10 pertiche attiguo alla casa. Le visite pastorali del 1748 e del 1749 da parte delle autorit\u00e0 religiose, testimoniano che nell'ancona era rappresentata l'Annunciazione di Maria Vergine, a cui \u00e8 dedicata la chiesetta, poi chiusa.\nIl campanile.\nFino al 1938 la chiesa parrocchiale di Seriate, dedicata al Santissimo Redentore non aveva campanile; in sua vece veniva utilizzata la torre campanaria dell'antica e ormai soppressa Chiesa di San Cristoforo, ubicata in piazza Bolognini.\nIl lavoro di studio iniziale del progetto, come relaziona lo stesso progettista ing. Luigi Angelini ricevette il nulla-osta nell'aprile del 1937; i lavori furono affidati al capomastro Pietro Brozzoni di Costa Serina, unanimemente considerato come il costruttore pi\u00f9 competente in tutta la provincia in materia di costruzione di campanili. Dall'anno 1885, infatti, fino al 1932 la famiglia di questi costruttori aveva eretto in provincia 23 nuovi campanili e ne aveva alzati e restaurati 19.\nNel maggio 1937 si iniziarono gli scavi e un mese dopo, alla presenza del vescovo di Bergamo Adriano Bernareggi, fu posta e benedetta la prima pietra.\nAnimatore costante e appassionato, l'arciprete mons. Guglielmo Carozzi segu\u00ec i lavori in tutte le sue fasi, fino all'inaugurazione il 16 ottobre 1938, anno scolpito sopra la porta d'accesso, affacciata su via Dante.\nL'altezza totale del campanile, il pi\u00f9 snello della Bergamasca, \u00e8 di m. 68,20 compresi la cella campanaria, il loggiato a colonne, il cupolino terminale e la croce.\nItinerari naturalistici e culturali.\nItinerari naturalistici.\nDue sono i parchi che si dipartono da Seriate lungo il fiume Serio: a nord il PLIS Serio-Nord fino a Villa di Serio; a sud il parco regionale del Serio, fino alla confluenza con l\u2019Adda.\nIl parco locale di interesse sovracomunale del Serio Nord \u00e8 stato riconosciuto nel 2006 e la sua superficie \u00e8 di circa 157,55 ettari. Comprende non solo una parte della citt\u00e0 di Seriate, ma anche delle zone dei comuni di Gorle, Pedrengo, Scanzorosciate e Villa di Serio. Tra gli obbiettivi principali della creazione del Parco vi sono la valorizzazione e la salvaguardia dell'ambiente fluviale ed agrario e la creazione di spazi di fruizione eco-compatibili.\nIl Parco Regionale del Serio occupa una superficie di 7.750 ettari, \u00e8 stato creato nel 1985 e la sua gestione \u00e8 affidata ad un consorzio. Il Parco regionale del Serio si estende sia sulla sponda destra che su quella sinistra del fiume dando origine all\u2019Oasi verde 1 e all'Oasi verde 2: entrambe attraversate da piste ciclabili e da percorsi pedonali, dal 2012 sono collegate da un ponte a strallo che attraversa il fiume.\nSponda destra\nDal ponte di Corso Roma si piega a sud in via Nullo, si prosegue fino al canile municipale (parcheggio), si scavalca lo scolmatore delle acque di piena del Morla e si prosegue parallelamente al fiume sino a Grassobbio.\nSponda sinistra\nL'accesso \u00e8 da via Lazzaretto (parcheggio) dove, tra vegetazione spontanea e piantumata, percorso salute e area giochi, si sottopassa la circonvallazione Padania. Da qui si dipartono due percorsi ciclo-pedonali: quello di sinistra prosegue fino a Malpaga e quello di destra, dopo aver superato la zona sportiva di tiro al piattello, continua lambendo il fiume e il sentiero luminoso dell\u2019aeroporto.\nIl PLIS Serio-Nord, dopo il parco di Villa Piccinelli, si sviluppa (a causa dell\u2019inurbazione) solo lungo la sponda sinistra del fiume, fiancheggiando il terrazzamento nel tratto in cui l\u2019alveo \u00e8 pi\u00f9 stretto; l'accesso \u00e8 da via Venezian; il percorso \u00e8 solo pedonale, fino a Pedrengo.\nItinerari a Contenuto Storico.\nOrigini\nGiungendo dalla via Lunga (Zona Fiera di Bergamo), si giunge ad un rond\u00f2 con fontana; si gira a sinistra e dove c'\u00e8 un parcheggio, poco prima del sottopasso stradale, si possono osservare i resti di una cisterna romana databile IV-V secolo d.C. Si ritorna alla rotonda e si prende la direzione sud via Paderno; dopo il semaforo, a destra, c\u2019\u00e8 un prato sotto cui sono stati trovati i resti del cimitero romano (nove tombe).\nIl nucleo di abitazioni appena oltrepassato testimonia il successivo insediamento, cio\u00e8 il nucleo pi\u00f9 antico di Seriate. Si torna al semaforo e si percorre via Garibaldi, sino ad arrivare, prima della curva, alla cascina Molina, struttura medioevale della nobile famiglia Della Torre.\nLuoghi Garibaldini\nVenendo da Bergamo, oltrepassato il ponte sul fiume Serio, si giunge in piazza San Giovanni XXIII, antistante la chiesa parrocchiale. A sinistra si erge l'enorme caseggiato di propriet\u00e0 Piccinelli, dove abitava Ercole, sindaco di Seriate, preso in ostaggio dagli Austriaci l\u20198 giugno 1859. Al semaforo si svolta a destra e si percorre via Dec\u00f2 e Canetta, fino al cavalcavia della stazione ferroviaria sulla linea Bergamo-Brescia. Al centro di un ampio slargo che offre un piacevole affaccio sul fiume, sorge il monumento in ricordo dei Garibaldini che qui combatterono.\nRitornando verso la chiesa, al semaforo si svolta a destra. Oltrepassata la strettoia della chiesa, a sinistra c'\u00e8 l'ampio parco antistante la scuola elementare \u201cBattisti\u201d, a destra il parco e la villa Ambiveri. Poco pi\u00f9 avanti, sul lato sinistro del rond\u00f2, inizia il Viale delle Rimembranze che porta al Cimitero. Entrando dal cancello principale, a destra si giunge al monumento funebre, di colore bianco e azzurro, dedicato a Francesco Dec\u00f2 e Torquato Canetta, i due giovani eroi morti nello scontro del giugno 1859, che vide gli Austriaci in fuga.\nPoco pi\u00f9 avanti, a sinistra, in un appezzamento recintato, in perpetuo riservato alla nobile famiglia Tasca, \u00e8 sepolto Ottavio Tasca, patriota risorgimentale che con i suoi versi si merit\u00f2 il titolo di \u201c poeta nazionale\u201d e venne anche esiliato in Francia. Nella tomba della famiglia Tasca \u00e8 sepolto anche Vittore, fervente patriota garibaldino che segu\u00ec l'eroe dei due mondi nella spedizione dei Mille. Mor\u00ec a Seriate nel 1891. Riposa accanto al fratello Ottavio e a suo nipote Giulio Tasca che, eredit\u00f2 dal padre Ottavio il forte senso di solidariet\u00e0 sociale continuando le opere di soccorso ai pi\u00f9 bisognosi.\nSul suo cippo funerario \u00e8 issata la croce di ferro che si trovava sul campanile della chiesa di San Pietro d\u2019Alcantara, travolta nel 1889 da una piena del Serio.\nAnche Bice Tasca, sorella di Giulio, affianca le opere munifiche del fratello e come lui lascia in eredit\u00e0 i suoi beni al Luogo Pio Bolognini.\nComonte\nLa collina di Comonte \u00e8 raggiungibile in auto da via Comonte e a piedi da via L. Corti, percorrendo una scaletta tra il verde del pendio.\nNel piazzale antistante la chiesa della Visitazione di Santa Maria Elisabetta si pu\u00f2 parcheggiare e, attraverso un sentiero a sinistra, si costeggia il lato nord del castello Rivola sino a giungere ad un ampio parcheggio. Si scende a destra verso villa Tassis, propriet\u00e0 e sede dell'Istituto della Sacra Famiglia, fondato da Santa Paola Elisabetta Cerioli, ultima proprietaria del palazzo e di buona parte della collina e della piana sottostante.\n\u00c8 un percorso di particolare rilevanza naturalistica e ambientale (sono presenti 27 specie autoctone), ma anche storico, artistico e spirituale. Lungo la discesa si trova una delle tre edicole dislocate sulla collina, quella del trapasso di San Giuseppe.\nMuseo cittadino \"Mons. Guglielmo Carozzi\"\nIl museo cittadino \u00e8 intitolato alla figura di Mons. Guglielmo Carozzi ed \u00e8 allestito in un'ala della villa Piccinelli.\nIl museo\nCostituito agli inizi degli anni Trenta del secolo scorso come raccolta di reperti e documenti riguardanti il territorio di Seriate e i suoi abitanti, per iniziativa del conte Piccinelli e del dottor Guido Pelliccioli, ha assunto poi forma di museo permanente, grazie alla passione e alla cura dell'allora presidente cav. Dino Capelli.\nIl percorso museale si suddivide in sette sale.\nSeriate sui passi della libert\u00e0 e della democrazia.\nPercorso sulle tracce di storia dal Risorgimento alla Liberazione.\nA cura della Sezione ANPI \"F.Fasana\" di Seriate\nIl percorso parte dalla Stazione ferroviaria e dall'obelisco che ricorda il \"fatto d'arme\" del 1859; raggiunge la Villa Ambiveri (la cui storia rivela alcuni importanti aspetti della storia economico-sociale della Citt\u00e0; la Villa, inoltre \u00e8 stata abitazione di Betty Ambiveri, nota antifascista organizzatrice di una delle pi\u00f9 importanti formazioni partigiane); si raggiunge poi il parco antistante la Villa con la lapide dedicata al contributo dei Seriatesi alla guerra di Liberazione e ai morti delle giornate 27-28 aprile 1945; davanti al Cimitero \u00e8 il monumento voluto dall'ANPI Seriate per ricordare coloro che hanno dato la vita per la fine del fascismo e la nascita della democrazia. Fuori dal Cimitero sono due lapidi interessanti: l'una dedicata ai morti della prima guerra mondiale e l'altra ai morti delle foibe. All'interno del Cimitero si visita: il monumento ai due giovani garibaldini morti nello scontro di Seriate Francesco Dec\u00f2 e Torquato Canetta, il cippo che ricorda la presenza degli sfollati veneti della prima guerra mondiale e la cappella dedicata ai morti della Resistenza e della Liberazione.\nGeografia fisica.\nGeologia.\nIl territorio di Seriate, prevalentemente pianeggiante ad esclusione della collina di Comonte, \u00e8 stato fortemente segnato dall'azione del fiume a partire dalle glaciazioni quaternarie con una successione di fasi di deposizione e di erosione.\nI materiali trasportati e depositati dal Serio, che proprio a Seriate passa dal corso pedemontano a quello tipicamente planiziale, si sono sedimentati in strati di ghiaie sabbiose e argillose profondi 10 metri.\nLa collina di Comonte, ascrivibile a quella formazione geologica denominata \u201cArenaria di Sarnico\u201d, emerse per sollevamento tettonico nell'era Mesozoica \u2013 cretaceo superiore. Lo scioglimento dei ghiacciai dell'era Quaternaria, l'azione disgregatrice delle radici delle piante, le reazioni chimiche e, non ultime quelle dell'uomo, hanno eroso e modellato il rilievo, che ora mostra un andamento planimetrico allungato e un profilo altimetrico regolare di 267 metri s.l.m.\nIdrografia.\nSeriate \u00e8 sorta in una posizione geografica strategica, in quanto si trova nei pressi di un fiume. Il Serio ha avuto sempre un ruolo cos\u00ec importante nella storia urbanistica di Seriate, tanto che da esso sono stati creati numerosi corsi d'acqua artificiali. Almeno fino dal Medioevo il fiume Serio \u00e8 legato alla vita e all'economia non solo di Seriate ma anche del suo capoluogo Bergamo.\nLe Rogge\nIl fiume Serio sembra avere un andamento torrentizio soprattutto nella stagione calda, ma ci\u00f2 deriva da due fattori importanti: la permeabilit\u00e0 del letto, in particolare nella parte planiziale e il prelievo forzato nelle rogge, gestito dal Consorzio di Bonifica.\nIl territorio di Seriate \u00e8 percorso dalle seguenti rogge:\nIn alcuni tratti queste rogge e le loro diramazioni sono interrate: le loro acque scorrono sotto le strade di Seriate.\nGeografia politica.\nLa citt\u00e0 di Seriate si trova alla fine della via Borgo Palazzo di Bergamo, nella direzione che conduce al fiume Serio. Seriate occupa una superficie di 12,41\u00a0km\u00b2, in gran parte posta lungo le rive del fiume Serio. Il Serio ha contribuito sia ad unire sia a separare le due sponde, infatti mentre talvolta si presenta come elemento di mediazione, altre volte si presenta come ostacolo. Il fiume condiziona varie funzioni dello spazio urbano, come per esempio la viabilit\u00e0, le sedi dell'abitare e i luoghi di lavoro.\nPaderno.\nIl territorio di Paderno si trova nella parte occidentale del comune di Seriate. L'origine del termine \u201cPaderno\u201d potrebbe essere l'aggettivo latino \u201cpaternus\u201d, che indica un fondo ereditato dal padre. Il primo testo che menziona quest'area \u00e8 un documento del 979. \u00c8 possibile che i primi insediamenti di Seriate sorgessero nella zona di Paderno. Infatti lacvia Paderno si trova nei pressi del fiume Serio, ma tuttavia sicura rispetto ad eventuali inondazioni. Questa ipotesi potrebbe essere confermata dai resti di necropoli e cisterne idriche risalenti al II e al IV secolo. Nel Cinquecento la zona di Paderno \u00e8 talmente importante che viene menzionata nelle mappe dei cartografi. Le prime attivit\u00e0 commerciali nella zona di Paderno sono iniziate dopo gli anni Cinquanta.\nComonte.\nLa frazione di Comonte si trova nel quadrante nord-est della citt\u00e0 di Seriate ed il suo territorio \u00e8 caratterizzato da una collina con un'altezza di 277 metri. Inoltre, Comonte \u00e8 l'area geologicamente pi\u00f9 antica del territorio di Seriate.\nCassinone.\nLa frazione di Cassinone \u00e8 situata a sud del territorio comunale. Cassinone appartiene a tre Comuni: Seriate, Calcinate e Bagnatica. Questa frazione \u00e8 una localit\u00e0 rurale in cui \u00e8 presente una zona industriale ed artigianale.\nSociet\u00e0.\nOsservando i dati comunali, \u00e8 possibile notare che il 60% della popolazione di Seriate proviene dall'esterno del comune di Seriate. La maggior parte di questo 60% \u00e8 costituita da cittadini originari di zone montane della provincia di Bergamo e dal capoluogo dell'omonima provincia.\nEtnie e minoranze straniere.\nSecondo i dati ISTAT al 1\u00ba gennaio 2020 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nNel 1919 a Seriate fu inaugurato un capolinea della rete tranviaria di Bergamo, che rimase attivo fino al 1953; tale linea, previa elettrificazione, ricalcava il percorso della preesistente tranvia a vapore Bergamo-Soncino, a sua volta attiva fra il 1884 e il 1931.\nLe infrastrutture pi\u00f9 rilevanti sono l'autostrada A 4, che ha migliorato l'accessibilit\u00e0 di Seriate e il suo collegamento a Bergamo, la linea ferroviaria Milano-Brescia, che connette la citt\u00e0 di Seriate con le altre realt\u00e0 della regione Lombardia, e l'asse interurbano, che ha permesso ulteriori connessioni tra Seriate e la provincia di Bergamo.\nNel territorio comunale \u00e8 presente una stazione ferroviaria, che verr\u00e0 per\u00f2 soppressa al posto di un\u2019altra (che sorger\u00e0 tra la fiera di Bergamo e l\u2019ospedale comunale)"}
{"id": "37238", "revid": "123851308", "url": "https://it.wikipedia.org/wiki?curid=37238", "title": "Serina (Italia)", "text": "Serina (\"Serina\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato nell'omonima valle, laterale della val Brembana, dista circa 30 chilometri a nord dal capoluogo orobico.\nStoria.\nLe origini del paese sembrano risalire al I secolo a.C. ai tempi della dominazione romana, quando tutta la valle Serina fu riunita sotto il municipio di Bergamo.\nA tal periodo risalgono i primi insediamenti abitativi, creatisi anche grazie alla scoperta di miniere di ferro nella zona vicina al confine con Dossena.\nAnche il toponimo risalirebbe all'epoca romana, e parrebbe essere ricollegato a quello del fiume Serio, situato in valle Seriana. Questo che stava ad indicare un \"flusso\" o \"corrente\", riconducibile al torrente, omonimo del paese, che attraversa la parte alta della valle.\nTuttavia i primi documenti scritti che attestano l'esistenza del borgo risalgono soltanto all'XI secolo, periodo in cui Serina cominci\u00f2 a ritagliarsi uno spazio importante nell'ambito dei commerci. Difatti da questa conca transitava la via Mercatorum, antica via dei traffici che collegava la val Seriana con l'alta val Brembana, che aveva in Serina il borgo di maggior importanza.\nA tal riguardo, alcuni documenti risalenti al risorgimento italiano, attestano che Serina aveva quasi abitanti, addirittura il doppio del vicino centro di San Pellegrino Terme.\nL'economia visse periodi di grande splendore anche grazie alle miniere romane per l'estrazione del ferro, che permisero lo sviluppo di officine atte alla lavorazione del materiale estratto, che veniva utilizzato per la costruzione di armi e utensili vari in ferro.\nAnche l'industria laniera trasse benefici dalla presenza del torrente Ambria, che permetteva il funzionamento dei macchinari per la produzione del panno grosso bergamasco.\nL'epoca medievale vide il centro sottoposto al potere della famiglia guelfa dei Torriani fin dall'anno 1265. Tale influenza dur\u00f2 fino al XV secolo quando l'arrivo della dominazione veneta port\u00f2 Serina ad essere il capoluogo della Valle Brembana Superiore (con tanto di vicario della Serenissima) ruolo che ricopr\u00ec fino al 1797, quando la zona entr\u00f2 a fare parte della repubblica Cisalpina.\nDa ricordare che il paese diede i natali, nel 1480, al pittore Jacopo Negretti, meglio conosciuto come Palma il Vecchio.\nMonumenti e luoghi d'interesse.\nIl paese \u00e8 meta di villeggiatura e presenta itinerari naturalistici che permettono di compiere escursioni sul territorio con sentieri adatti anche ad alpinisti esperti.\nA livello architettonico sono presenti numerosi edifici, in particolare la chiesa parrocchiale, dedicata alla Santissima Annunziata ed edificata nel 1744 in luogo di un precedente edificio di culto risalente al XIV secolo.\nAll'interno si conservano opere di importante valore dei pittori Jacopo Palma il Vecchio, Jacopo Palma il Giovane e altri artisti. La chiesa si presenta con \"decorazione a stucco\" operata dagli stuccatori Muzio ed Eugenio Camuzio, suo zio.\nSul territorio vi sono il santuario di San Rocco, risalente al XIV secolo, e il monastero della Santissima Trinit\u00e0, edificato nel corso del XVII secolo, che custodiscono opere di Palma il Giovane.\nPresso la frazione di Lepreno, antica contrada un tempo \"Paese Gemello\" di Serina, e visibile l\u2019antica parrocchiale dedicata a San Giacomo Maggiore Apostolo e Sant'Alessandro Martire. eretta nel 1190 \u00e8 Chiesa madre di tutta la Valle Serina.\nPresso la frazione di Valpiana, confinante con il comune di Oltre il Colle, \u00e8 visibile il \"Ristoro\", antico luogo, situato sul lato della strada, grazie al quale i viandanti trovavano rifugio e riposo. Alcuni affreschi sono ancora osservabili al suo interno, sebbene le varie ristrutturazioni ne abbiano modificato l'aspetto, rendendolo pi\u00f9 moderno, e la chiesa di San Michele Arcangelo e San Gottardo Vescovo.\ninfine nella frazione Bagnella la cinquecentesca chiesa di Santa Maria Assunta."}
{"id": "37239", "revid": "322321", "url": "https://it.wikipedia.org/wiki?curid=37239", "title": "Solto Collina", "text": "Solto Collina (\"S\u00f3lt\" in dialetto bergamasco) \u00e8 un comune italiano dell'Alto Sebino di abitanti della provincia di Bergamo in Lombardia.\nSorge su un altopiano interposto fra il lago d'Iseo e l'alta Val Cavallina a circa 36 chilometri a est dal capoluogo orobico.\nStoria.\nLa documentazione in possesso degli archivi ci indica che l'origine del borgo risale all'epoca medievale, all'incirca attorno all'XI secolo.\nIn quel periodo di forte instabilit\u00e0 politica, tre famiglie altolocate e molto in vista, i \"Codoferri\", gli \"Oldrati\" ed i \"Colombini\", decisero di trasferirsi in questa zona molto panoramica e di costruirvi un sistema fortificato.\nDa questi luoghi difatti si potevano controllare i movimenti di truppe e carovane dirette o provenienti dal lago d'Iseo e dalle valli Cavallina e Camonica. \nLa struttura prevedeva l'esistenza di un castello, situato nell'attuale omonima contrada, una torre, ancor oggi conosciuta come \"torre Foresti\", e la cosiddetta casatorre in contrada Dosso.\nLe tre famiglie gestirono le sorti del paese fino al XIV secolo, quando la famiglia Foresti, molto potente in tutta la zona, acquis\u00ec i territori del borgo. Questi legarono indissolubilmente il proprio nome a quello della contrada, tanto che tuttora fanno bella mostra su alcuni edifici gli stemmi del casato, recanti un'aquila con una corona.\nAl riguardo le cronache riferiscono che, nel 1330, l'imperatore Ludovico il Bavaro istitu\u00ec la contea di Solto, che raggruppava anche il territorio dell'attuale comune di Riva di Solto, insignendo il titolo di \"conte Palatino\" ad un membro della famiglia Foresti, tale Maffeo, garantendo anche una serie di indennit\u00e0 ed esenzioni anche a tutti i suoi discendenti.\nCon il termine del periodo feudale e l'avvento della Repubblica di Venezia, la famiglia Foresti si trov\u00f2 di fatto esautorata, facendo iniziare un nuovo periodo nella storia della contrada di Solto.\nSoltanto nel XX secolo i sette nuclei abitativi che compongono il comune vennero saldati nell'attuale struttura amministrativa.\nMonumenti e luoghi d'interesse.\nLa ricca storia medievale ha fatto s\u00ec che il paese si dotasse di un'architettura tipica di quel periodo.\nConseguentemente il centro storico, perfettamente conservato, risulta essere uno spaccato della vita di quel periodo: le strade strette abbarbicate sul colle e lastricate in ciottolato, alcuni pozzi e fontane, i portoni e gli edifici in pietra riportano la memoria a parecchi secoli fa.\nCome citato precedentemente, il sistema di protezione comprendeva tre elementi: il castello, la torre dei Foresti e la casatorre. Altri esempi sono una torre in contrada Sconico, l'antica canonica nei pressi della chiesa parrocchiale, alcuni resti di mura nella frazione di Esmate ed alcune abitazioni nel borgo di Furmignano.\nIl castello si trova nella zona pi\u00f9 a sud del paese, in un punto panoramico nella contrada detta appunto \"contrada Castello\" e fu edificato in pi\u00f9 riprese dalla famiglia Colombini. Anche se ha subito interventi di ristrutturazioni in epoche differenti, si trova ancora in un buono stato di conservazione, e presenta elementi architettonici e decorativi tipici medievali.\nLa torre Foresti si trova invece nella contrada Canzanico e risale al XII secolo. Costruita in pietra, \u00e8 dotata di feritoie, piccole finestre ed \u00e8 alta quattro piani. Originariamente svettava molto pi\u00f9 di ora, poich\u00e9 venne ridotta in altezza durante la dominazione veneta, in un periodo in cui si cercava di smantellare tutti gli edifici con funzione bellica.\nLa casatorre, posta nella contrada \"Dosso\", viene nominata in documenti gi\u00e0 nel XIV secolo come \"Castro del Dosso\". Costruita con funzione difensiva, presenta una struttura massiccia a forma rettangolare, con al proprio interno un arco recante lo stemma araldico della famiglia Foresti ed un pozzo.\nIn ambito religioso ricopre una grande importanza la chiesa parrocchiale dedicata a santa Maria Assunta. Edificata nel corso del XV secolo e ristrutturata all'inizio del XX secolo da Elia Fornoni, custodisce al proprio interno opere di numerosi artisti, tra cui Vincenzo Angelo Orelli, che affresc\u00f2 la volta, Domenico Carpinoni (\"Annunciazione della Beata Vergine Maria\") ed Andrea Fantoni. Lo stesso artista ha donato al paese altre opere, collocate nell'attigua chiesa del Crocefisso che fu sede dei disciplini, tra cui fa bella mostra di s\u00e9 un crocifisso in legno policromo, e dove sono presenti gli affreschi del XV secolo di Giacomo Busca raffiguranti le \"Storie della vita di Ges\u00f9\".\nNella frazione di Esmate si possono trovare la chiesa parrocchiale dedicata a San Gaudenzio, edificata nel XV secolo in stile lombardo. I fratelli scultori Andrea e Gian Giacomo Manni di Rovio, residenti a Gazzaniga, vi realizzarono \"tre marmorei altari\" intorno al 1728 circa.\nNei pressi si possono ammirare numerose chiesette denominate anche \"santelle\" o \"oratori\", tra cui spicca quello dedicato a San Defendente.\nIn ambito naturalistico \u00e8 d'obbligo citare la \"Valle del Freddo\".\nSi tratta di un biotopo lungo circa 600 metri ed estremamente particolare, poich\u00e9 in esso si trovano diverse specie caratteristiche della flora alpina (tra cui le stelle alpine), nonostante la piccola valle si trovi a \"soli\" 360 metri s.l.m.\nQuesto \u00e8 reso possibile dalla conformazione geologica molto particolare della valle, che fa s\u00ec che durante il periodo estivo esca aria gelida da alcuni buchi del terreno, che in inverno emettono invece aria calda.\nQuesto la rende di grande interesse scientifico e naturalistico, ma anche turistico: \u00e8 possibile infatti addentrarsi nella valle, con la supervisione di guide locali al fine di ammirare le peculiarit\u00e0 della zona. \nIl territorio \u00e8 fortemente protetto, dato che anche il minimo intervento umano potrebbe portare danni irreparabili al delicato ecosistema."}
{"id": "37240", "revid": "1516566", "url": "https://it.wikipedia.org/wiki?curid=37240", "title": "Solza", "text": "Solza (\"S\u00f3lsa\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'Isola bergamasca, si trova a circa 15 chilometri ad ovest del capoluogo orobico.\nStoria.\nI primi insediamenti stabili di una certa consistenza presenti sul territorio comunale risalgono all'epoca romana, quando nelle vicinanze era posta un'importante via di comunicazione utilizzata sia in ambito militare che in quello commerciale.\nSi pensa inoltre che in tale periodo il paese fosse inserito nel \"pagus fortunensis\", al pari degli altri borghi dell\"'isola\".\nNei secoli successivi il territorio venne inserito dai Franchi nel Sacro Romano Impero, i cui reggenti instaurarono il feudalesimo.\nSi pensa che il toponimo trovi origine in quegli anni e possa derivare direttamente dalla famiglia dei \"Solza\", di stirpe germanica e discendente dell'imperatore. Altre teorie, meno accreditate, vorrebbero far derivare il nome da \"solsa\" e \"solsole\", indicanti un territorio con presenza di acque ad alto grado di salinit\u00e0.\nTuttavia per aspettare il primo documento che attesti con certezza l'esistenza del borgo, bisogna aspettare fino al 1068, quando Solza, menzionato come \"castrum\", e venne inizialmente affidato alla gestione del vescovo di Bergamo.\nSuccessivamente venne quindi interessato dalle lotte tra le fazioni guelfe e ghibelline, che imperversarono in tutta la provincia bergamasca.\nNumerosi furono gli attacchi esterni, dovuti per lo pi\u00f9 alla vicinanza con la roccaforte di Trezzo sull'Adda. In tal senso imponente fu la devastazione compiuta da Bernab\u00f2 Visconti nel 1377, che colp\u00ec anche il vicino borgo di Medolago, uccidendo sessanta persone e dando luogo ad un incendio dalle vaste proporzioni, in cui venne distrutta anche la chiesa parrocchiale di San Giorgio.\nIn tal senso sul territorio comunale sorsero numerose fortificazioni difensive, tra cui anche un castello, di propriet\u00e0 della famiglia Colleoni. Proprio nel maniero, di cui attualmente si pu\u00f2 ammirare parte della struttura, nacque il famoso condottiero Bartolomeo Colleoni, a cui il borgo di Solza leg\u00f2 i propri momenti di maggior splendore.\nLa situazione ritorn\u00f2 alla tranquillit\u00e0 a partire dal 1427 quando, unitamente al resto della provincia bergamasca, venne posto sotto il dominio della Repubblica di Venezia, la quale eman\u00f2 una serie di provvedimenti volti a migliorare la situazione sociale ed economica.\nInoltre il borgo fu nuovamente infeudato dalla Serenissima alla famiglia Colleoni, che vi mantenne la residenza a lungo.\nDa quel momento pochi furono gli avvenimenti degni di nota per il paese, che segu\u00ec le sorti del resto della provincia, passando alla Repubblica Cisalpina nel 1797, al Regno Lombardo-Veneto nel 1815, ed infine al neonato Regno d'Italia nel 1859.\nTale autonomia venne revocata nel 1927 quando venne fuso con il vicino comune di Medolago, formando il comune di Riviera d'Adda, con sede comunale posta nel paese. Soltanto nel 1970 i due paesi riacquistarono autonomia.\nSimboli.\nLo stemma comunale \u00e8 stato concesso con decreto del presidente della Repubblica del 15 luglio 1983.\nLa torre rappresenta il castello medievale dove nacque Bartolomeo Colleoni al quale Solza leg\u00f2 la sua prosperit\u00e0 e la sua fortuna. I tre cuori rovesciati sono l'emblema del celebre condottiero. La testa umana ricorda la famiglia bergamasca dei Solza, di parte guelfa che prese nome dal paese e diede magistrati, soldati e docenti a Bergamo. La croce del Calvario si riferisce all'Istituto della Piet\u00e0 fondato nel 1466 dal Colleoni, grazie anche al contributo dei cittadini.\nMonumenti e luoghi d'interesse.\nIl luogo di maggior richiamo \u00e8 il castello dei Colleoni, probabilmente risalente ad un periodo compreso tra il X e il XI secolo. Qui vi nacque da Paolo Colleoni il celebre condottiero Bartolomeo Colleoni, come ricordato una lapide all'interno della fortezza.\nAttualmente il castello non si presenta nel suo splendore iniziale, avendo subito interventi strutturali nel corso dei secoli, nonch\u00e9 vittima dell'incuria. Adibito a lungo ad abitazione rurale, \u00e8 stato recentemente interessato da un'operazione di recupero, rendendolo sede di mostre ed eventi.\nLa sua struttura attuale comprende i lati ovest e sud, costruiti in pietre squadrate e ciottoli, prevalentemente ricavate dall'alveo del fiume Adda. Originariamente era presente anche una torre, ora notevolmente ridotta in dimensioni.\n\u00c8 inoltre degna di menzione la chiesa parrocchiale di San Giorgio, citata in documenti risalenti all'inizio del XIV secolo. Pi\u00f9 volte distrutta e ricostruita, l'ultima delle quali risalente al 1722 con evidenti ristrutturazioni avvenute nel XX secolo, al proprio interno presenta opere di pregevole fattura, tra le quali spiccano \"due dipinti\" raffiguranti il santo patrono, eseguiti da Enrico Scuri e gli \"affreschi\" di Vincenzo Angelo Orelli."}
{"id": "37241", "revid": "2014155", "url": "https://it.wikipedia.org/wiki?curid=37241", "title": "Lastebasse", "text": "Lastebasse (\"Lastebase\" in veneto) \u00e8 un comune italiano di 184 abitanti della provincia di Vicenza in Veneto.\nGeografia fisica.\nLastebasse si estende sul versante destro dell'alta val d'Astico, a ridosso del confine con il Trentino. Ad eccezione di alcuni pianori del fondovalle e dell'altopiano dei Fiorentini (che si trova sulle alture a sud del centro), tutto il territorio si caratterizza per i pendii scoscesi che degradano da sud a nord a partire dall'altopiano di Folgaria.\nL'area delle malghe di oltre 1.000 ha, \u00e8 situata sull'altopiano e compresa tra le localit\u00e0 Fratte, Bosco Scuro, Costa, Restele, Valle delle Lanze, Costa d'Agra e Coston; per la maggior parte \u00e8 di propriet\u00e0 privata.\nOrigine del nome.\nSecondo lo storico vicentino Gaetano Macc\u00e0, il nome \"Laste\" deriva dalle lastre di pietra levigata, presenti in fondovalle e lambite dal fiume Astico.\nStoria.\nFin dall'antichit\u00e0 la storia di questo territorio \u00e8 stata caratterizzata da controversie tra le popolazioni di etnie e culture diverse e, soprattutto, tra chi deteneva il potere, anche con lo spostamento dei confini.\nEpoca antica.\nDurante la Preistoria il territorio fu abitato sin dal paleolitico. Il popolamento fu favorito dalla presenza di numerosi \"covoli\" (caverne) che potevano essere utilizzati come rifugi. Pi\u00f9 tardi venne abitato dagli Euganei, dopo l'insediamento dei Veneti nella pianura vicentina.\nEpoca medioevale.\nIl possesso dell'altopiano di Tonezza-Fiorentini-Folgaria e del fondovalle della Valle dell'Astico fu oggetto di aspre contese fin dal medioevo. Il termine pi\u00f9 attestato per indicare tale area \u00e8 la terra delle Laste, usato anche dal Caldogno.\nLa strada che collega Restele con il passo Sommo di Folgaria sembra quasi la linea di demarcazione tra le Laste Alte (o di Sopra, a monte della strada, il vasto altopiano) e le Laste Basse (o di Sotto, a valle, parte ripida e scoscesa che precipita nel sottostante Astico). Gli abitanti delle Laste, provenienti dal veronese (gi\u00e0 nel 1000), da Folgaria stessa o dall'alto vicentino attorno al '500-'600 cominciarono ad essere chiamati dal nome della loro terra: i Lastarolli. Le localit\u00e0 in cui vivevano erano Busatti, Giaconi, Snideri, Posta, Tamburinari, Montepiano a fondovalle, S. Fermo e Rustico in altopiano, tutti contadini e pastori salvo pochi addetti ad attivit\u00e0 artigianali.\nNel Basso Medioevo fu feudo dei conti di Velo, signori dell'Alto Vicentino, spesso in lotta con i conti di Beseno di Folgaria, per il possesso della parte montana di un territorio \"carico di altissimi pezzi, abeti, larici e faggi mirabili\" e \"ricco di boschi di squisita bellezza e bont\u00e0, che per esservi erbe eccellenti rendono ottimi frutti\".\nPer la gestione del territorio gi\u00e0 nel 1188 gli uomini di Folgaria avevano giurato fedelt\u00e0 ai conti Velo e nel 1202 un \"instrumentum\" aveva sancito il confine settentrionale del territorio vicentino assegnandolo alla Comunit\u00e0 di Arsiero. Il territorio avrebbe potuto essere amministrato in accordo con i Velo, ma pochi anni dopo i signori di Beseno iniziarono a minacciare la terra delle Laste, per porre il confine in Val Lozza. Nel 1222 i Beseno fondarono la Comunit\u00e0 di Folgaria rivendicando diritti sulle \u201cselve di Pioverna\u201d, le \u201ccime dei monti\u201d fino al \u201cfondo dell'Astico\u201d.\nIniziarono quindi le dispute. Nel 1285 \u201cFolgaria prest\u00f2 giuramento di fedelt\u00e0 e di vassallaggio a Guglielmo di Castelbarco, signore di Rovereto\u201d, casato che agli inizi del '300 acquist\u00f2 Castel Beseno mantenendolo fino al 1456.\nNel XIII secolo il territorio pass\u00f2 al comune di Vicenza, con il quale condivise le sorti nei secoli successivi. Fu comunque oggetto di continue controversie con il signore di Beseno; lastarolli e folgaretani si contendevano l'uso civico dei pascoli e dei boschi, ricorrendo alla giustizia.\nA quel tempo l'abitato non si trovava nella posizione attuale ma, come scrive il Macc\u00e0, \"assai pi\u00f9 in alto in faccia alla chiesa di San Sebastiano, curazia della chiesa parrocchiale di Folgaria, e l'Astico era quello che divideva le dette Laste Basse, ch'erano in numero di 44 case con un picciolo oratorio dedicato a San Fermo\".\nVerso la met\u00e0 del Trecento, durante la dominazione scaligera, il territorio di Lastebasse fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nDominio veneziano.\nLe controversie continuarono anche dopo il passaggio del Vicentino, nel 1404, sotto la Repubblica di Venezia.\nNel 1430 Venezia estese la sua influenza sulla Val Lagarina: invi\u00f2 Andrea Mocenigo, Capitano di Padova, per assegnare \u201cla Valle Orsara e le Laste ai vicentini\u201d, e il doge Foscarini concesse a Folgaria l'emancipazione dai Castelbarco. Nel 1448 la Serenissima decise di vendere alla Citt\u00e0 di Vicenza la Montagna delle Laste, mentre nel 1470 i conti Trapp, subentrando ai Castelbarco, cominciarono a rivendicarne antichi diritti sul territorio. Nel 1535 le dispute confluirono nella \u201cSentenza Tridentina\u201d, che diede tra l'altro le Laste Alte a Vicenza, l'utile dominio a Folgaria e condann\u00f2 i Trapp al risarcimento danni, ma questi non rispettarono la sentenza e le angherie proseguirono.\nNel settembre 1605 ci fu pertanto la storica \u201csentenza roveretana\u201d, che decise lo spostamento dei confini, conferm\u00f2 le Laste Alte a Vicenza, diede a Folgaria le Laste Basse e il territorio chiamato delle \"sette montagne\" e riconobbe a Venezia la sovranit\u00e0 sulle montagne vicentine. Ma mentre Lastebasse nel 1612 si ergeva a comune veneto autonomo da Folgaria, quest'ultima impediva ai Lastarolli \"la fruizione dei boschi e dei pascoli comunitari\", tanto che per difendersi nel 1610 costituirono con Tonezza una milizia volontaria di 125 archibugeri.\nTra il 1750 e il 1754 si tenne il \"secondo convegno di Rovereto\" tra la Serenissima e il Sacro Romano Impero indetto per porre fine alle liti territoriali tra i lastaroli e gli abitanti della vicina Folgaria: venne imposto ai lastarolli di abbandonare il paese. Il 12 maggio 1752, mentre gli uomini del villaggio erano scesi al mercato di Thiene, una spedizione distrusse le 44 case del villaggio e la popolazione di donne, bambini e anziani venne deportata a valle. Da questo spostamento a valle del nucleo abitato deriva l'attuale toponimo (\"laste\" \u00e8 invece un riferimento ai piani rocciosi che caratterizzano il territorio). L'Austria risarc\u00ec questa distruzione con 15.900 fiorini, ma non ripag\u00f2 la perdita del territorio.\nIl paese venne ricostruito a spese della Repubblica Veneta intorno al 1760 nella posizione attuale, sulle rive dell'Astico dove fino a quel momento vi erano solo i sassi di una frana staccatasi dalla montagna, posizione molto pi\u00f9 arida di risorse rispetto alla precedente. La Repubblica, per sostenere i lastaroli, acquist\u00f2 per loro dal comune di Vicenza la montagna delle Laste Alte, spendendo il risarcimento dato dall'Austria. Tale era comunque la povert\u00e0 che \"una volta l'anno - e anche due in caso di carestia - la Serenissima passava a questo povero comune 100 staja venete di sorgo\". Ad ulteriore compensazione, Venezia stacc\u00f2 da Brancafora le tre contrade di Tamburinari, Montepiano e Posta e le diede a Lastebasse.\nOttocento.\nFolgaria nel 1814, divenuta austriaca, distrusse le pietre di confine alla Porta del Leon (sopra Buse) e in Valle Orsara. Dopo essere passata sotto Rotzo (1818), Lastebasse nel 1843, quando ormai il Veneto era sotto il Regno Lombardo-Veneto e quindi apparteneva all'Impero asburgico, vide arretrare il confine provinciale su quello comunale da parte della Cancelleria Aulica: fu spostato il confine e il territorio delle \"sette montagne\" fu annesso al Trentino. \nRitornata comune autonomo nel 1850, dopo l'annessione del 1866 chiese inutilmente al Regno d'Italia il ripristino del confine sulla linea Monte Maggio-Valle Orsara. Infine nel 1868 l'istituzione della dogana a Busatti rese la vita impossibile per la presenza del confine e del fossato a ridosso delle case, pertanto nel 1882 furono i Lastarolli a far saltare i cippi confinari. Sfumata in nulla di fatto nel 1887 la risposta positiva del Governo Regio di ripristinare la distinzione tra confine comunale e statale, come anche la discussione in merito presso la Camera dei Deputati del 1894, agli inizi del '900 la vicenda confinaria si intersec\u00f2 con la realizzazione della cosiddetta \"linea dei forti\", soprattutto i forti Cherle, Campomolon e Belvedere.\nNovecento.\nDurante la prima guerra mondiale la vicinanza al fronte provoc\u00f2 la completa distruzione del paese, della chiesa, delle case e di alcuni opifici sorti lungo il torrente, insieme con il danneggiamento dei boschi e dei campi. La Grande Guerra provoc\u00f2 l'esodo, il secondo, dei cittadini di Lastebasse. Chi dal 1919 ebbe la fortuna di ritornare, riprese le rivendicazioni.\nNel 1923, in una nazione vittoriosa sull'Austria, si giunse vicini ad un accordo: Vicenza e Trento discussero fino alla proposta di concedere a Lastebasse la \u201cFittanza\u201d, area di dirupi rifiutata dai vicentini. Nel 1932 sembr\u00f2 vicina la soluzione grazie al Prefetto dott. Francesco Piomarta, ma non si giunse a una soluzione conciliativa.\nNonostante la ricostruzione dell'abitato, il paese rimase cos\u00ec povero che la popolazione cominci\u00f2 ad emigrare in massa, spopolamento che continu\u00f2 anche dopo la seconda guerra mondiale.\nConcluso il secondo conflitto mondiale, ritorn\u00f2 pi\u00f9 pressante la carenza di risorse e il conseguente malcontento, tanto che nacque una sorta di societ\u00e0 segreta, l'\u201cOrsara\u201d, che si prefiggeva la riconquista delle terre usurpate tramite atti dimostrativi. L'Amministrazione comunale, non condividendo questa soluzione, decise di cercare altre vie. Su consiglio di esperti si decise di rivendicare l'uso civico delle montagne di Folgaria e nel 1952 ne rivolse istanza al Commissariato agli Usi civici di Milano. A tal fine venne designato il Ministero dell'Agricoltura e Foreste quale autorit\u00e0 competente, che nel 1971 diede incarico al Commissario agli Usi Civici di Venezia. Dopo alterne vicende nel 1997 fu nominata una Commissione tecnica d'Ufficio di esperti scelti tra i ricercatori dell'Universit\u00e0 di Trento.\nNel 1998 la commissione giunse a queste conclusioni: il comune di Lastebasse ebbe origine da quello di Folgaria condividendone il demanio civico fino al 1751; tale uso civico non si limitava alle terre sul versante destro dell'Astico (per le quali ebbe il risarcimento di 16.000 fiorini), ma anche sul versante sinistro. \nSulla base di tali conclusioni dapprima il Giudice di Venezia indic\u00f2 al comune di Folgaria un risarcimento a quello di Lastebasse di dieci milioni di euro per la mancata liquidazione dei diritti di tale uso civico, poi, dopo una serie di alterne vicende, nel 2008 si giunse ad una transazione: la Provincia autonoma di Trento corrispose al comune di Lastebasse tre milioni di euro, quest'ultimo rinunci\u00f2 a rivendicazioni sul territorio di Folgaria. La transazione si inserisce in un accordo di integrazione turistica a investimento congiunto previsto dal Piano di Sviluppo turistico e valorizzazione ambientale del 2004 della Provincia di Trento, che prevede piste da sci, impianti di risalita e strutture nell'area lungo il confine (delibera provinciale 04/06/2004).\nCultura.\nIstruzione.\nNel Comune di Lastebasse non vi sono scuole; gli alunni vengono trasportati ai plessi di Valdastico o di Pedemonte.\nGeografia antropica.\nNel Comune di Lastebasse vi sono una sola frazione, Posta, e tre localit\u00e0: Busatti, Montepiano e Fiorentini. Tutti gli abitati sono in fondovalle, eccetto i Fiorentini a 1460 m.s.m.\nEconomia.\nNella prima met\u00e0 del Novecento i 600 abitanti vivevano di una modestissima agricoltura di fondovalle (frumento, orzo, segala, legumi, patate, pochi alberi da frutto), dello sfruttamento dei pascoli e dei boschi e dell'apporto fornito dai compaesani emigrati.\nNel corso del tempo l'agricoltura ha reso sempre meno, i pochi mulini e le attivit\u00e0 artigianali sono spariti, gli emigrati non hanno fatto ritorno; la bassa natalit\u00e0 ha reso il paese sempre pi\u00f9 caratterizzato da una popolazione di adulti - che vanno a lavorare altrove - e di anziani. Durante l'estate, specialmente ai Fiorentini, si sono sviluppate iniziative turistiche."}
{"id": "37242", "revid": "125921551", "url": "https://it.wikipedia.org/wiki?curid=37242", "title": "Longare", "text": "Longare \u00e8 un comune italiano di abitanti della provincia di Vicenza in Veneto.\nGeografia fisica.\nIl territorio del comune, del capoluogo e delle sue due frazioni di Costozza e Lumignano, comprende una fascia pianeggiante limitata a est dal fiume Bacchiglione e dal Canale Bisatto e, a sud-ovest, una zona collinare dei Colli Berici. Questi ultimi, contraddistinti in generale da uno sviluppo altitudinale limitato e un andamento per lo pi\u00f9 caratterizzato da declivi dolci, manifestano invece in questa zona un aspetto segnato da versanti molto pi\u00f9 ripidi e incisi, soprattutto nella linea Sossano-Costozza dove i complessi calcarei presentano dei dirupi strapiombanti evidenti particolarmente nella falesia di Lumignano, residuo dell'antica scogliera corallina oligocenica, quando le attuali colline si affacciavano su un mare con acque di tipo tropicale.\nGeologia.\nLa fascia collinare dei Monti Berici di pertinenza del comune di Longare \u00e8 in gran parte costituita da una formazione calcarea risalente all'epoca oligocenica, compresa cio\u00e8 tra 34 e 23 milioni di anni fa. Questo complesso calcareo superficiale poggia a sua volta su sottostanti e precedenti calcari grigi marnosi formatisi nell'Eocene, tra 55 e 34 milioni di anni fa.\nEntrambe le formazioni calcaree derivano dalla sedimentazione biochimica e organogena attuatasi in un ambiente lagunare caratterizzato da acque tropicali ben ossigenate e con temperature dell'acqua marina comprese tra 25 e 29 gradi. La barriera corallina, che andava a formare il margine sud-orientale degli attuali Colli Berici, separava la laguna dal mare aperto che doveva estendersi fino ai vicini Colli Euganei. In queste rocce sono presenti in modo visibile resti e scheletri di coralli, idrozoi e alghe calcaree.\nI fenomeni erosivi che hanno operato sulla matrice calcarea superficiale hanno dato luogo a processi di dissoluzione carsica che hanno generato una fitta serie di cavit\u00e0, grotte e covoli. Questi a Costozza sono stati tra loro collegati in una rete di ventidotti che incanalano tuttora l'aria fresca proveniente dalle viscere dei colli a una temperatura costante di circa 12-14 gradi e ne permettono la fruizione negli ambienti di pianura a ridosso dei colli. Questa caratteristica era gi\u00e0 nota e famosa nei secoli XVI-XVII e fu sfruttata per fornire un sistema di condizionamento dell'aria utile per rinfrescare le ville e i palazzi nobiliari durante la calura estiva.\nOltre alle formazioni calcaree organogeniche, la struttura comprende anche formazioni di antica origine vulcanica, coeve a quelle dei non lontani Monti Lessini, di cui resta traccia anche nel neck (o tappo vulcanico) del diametro di circa 400 metri ancora riscontrabile in localit\u00e0 Munarini di Lumignano.\nFlora.\nMentre la fascia pianeggiante presenta vaste zone caratterizzate da colture agricole, per lo pi\u00f9 permanenti, e ampie zone a seminativi, nell'area collinare si possono invece individuare prevalentemente tre tipi di ambiente: un'estesa area boschiva soprattutto nella parte pi\u00f9 alta dei rilievi; la macchia o il bosco rado, prevalente nei versanti meridionali dove lo strato di suolo fertile che ricopre il sottosuolo calcareo \u00e8 piuttosto sottile; infine l'ambito rupestre che alloggia specie adattatesi a un ambiente di limitata ospitalit\u00e0.\nLe specie presenti nella fascia boschiva sono quelle tipiche dei Colli Berici, caratterizzate da piante non di alto fusto dato il limitato spessore del suolo fertile disponibile. Si trovano frequenti sia il carpino bianco che quello nero, assieme al castagno, al nocciolo, al rovere e alla robinia. Tra le specie arbustive si trovano la roverella, il terebinto, l'orniello, il ginepro, il corniolo, oltre al pruno e alla rosa canina.\nTra le specie pi\u00f9 rare si possono segnalare l'endemica \"saxifraga berica\", l'orchidea maggiore e la \"maclura pomifera\". Non mancano poi le felci, sia il capelvenere che l\"'asplenium lepidum\" (felce graziosa).\nOrigini del nome.\nPur in assenza di informazioni certe, il nome potrebbe:\nStoria.\nEpoca antica.\nLe prime popolazioni, nomadi o seminomadi si insediarono nei covoli, come dimostrano le tracce riferibili al paleolitico medio e superiore nella Grotta del Sengio Longo e quelle nel Castellon del Brosimo dell'et\u00e0 del bronzo.\nSuccessivamente uscirono dalle grotte e costruirono le loro capanne inizialmente in localit\u00e0 protette e facilmente difendibili come rilievi e colline, poi si spostarono nelle pianure fertili e ricche di acque.\nLa colonizzazione romana avvenne in modo lento e pacifico, quasi una assimilazione culturale, economica e politica dei veneti da parte dei romani, pi\u00f9 potenti ed organizzati. Le risorse del territorio poterono essere meglio sfruttate grazie alle opere di bonifica ed alla costruzione di una rete viaria che metteva in comunicazione i diversi centri: lungo le strade i villaggi ed i castellieri assunsero importanza militare e commerciale. La pietra bianca, e di riflesso l'abitato di Costozza, guadagnarono in notoriet\u00e0 ed acquistarono un mercato sempre pi\u00f9 esteso: \"Custodia\" diventa presidio e poi \"vico\", conoscendo secoli di prosperit\u00e0 fino alle invasioni barbariche.\nMedioevo.\nNel 753, durante il dominio longobardo, . Questo atto \u00e8 storicamente significativo, perch\u00e9 testimonia l'arrivo dei monaci benedettini nel territorio: intorno alle fondazioni benedettine il paese si ripopol\u00f2 e le terre vennero messe a coltura; sorsero la pieve di San Mauro a Costozza e le chiese di San Maiolo a Lumignano e di San Vito a Secula. Nel XIII secolo la pieve di San Mauro divenne chiesa matrice di numerose altre chiese e cappelle: il territorio ricadeva sotto la diretta giurisdizione vescovile e Costozza era dotata di un castello, anch'esso dipendente dal vescovo.\nNel 1142 inizi\u00f2 una guerra regionale che coinvolse tutte le citt\u00e0 della Marca veronese e Padova tolse a Vicenza la possibilit\u00e0 di utilizzare le vie di comunicazione sia fluviali che terrestri. Per ritorsione, i Vicentini con una \"rosta\", cio\u00e8 uno sbarramento presso Longare, deviarono le acque del fiume nel Canale Bisatto - forse un antico ramo del Retrone che scorreva lungo le colline e che si dirigeva verso Este, tanto da essere chiamato \"fiume della Riviera\" - lasciando quindi Padova all'asciutto. Tale privazione era assolutamente insostenibile, essendo l'acqua essenziale per l'azionamento dei mulini, per l'approvvigionamento dell'acqua potabile e per la difesa. Per ritornarne in possesso, Padova occup\u00f2 militarmente Longare e ripristin\u00f2 la situazione idrografica naturale. La guerra continu\u00f2 per cinque anni, anche con l'obiettivo, da parte dei vicentini, di conquistare o consolidare il proprio dominio su zone periferiche strategiche, come Bassano, Marostica e Montegalda.\nNel 1147 i vescovi veneti e il patriarca di Venezia intervennero nel conflitto portando le due citt\u00e0 rivali alla pace di Fontaniva.\nNel 1188 Padova torn\u00f2 a scontrarsi con Vicenza per tentare nuovamente di conquistare Montegalda, provocando la conseguente reazione dei Vicentini, che deviarono per la seconda volta le acque del Retrone/Bacchiglione nel Bisatto. Molto probabilmente l'apporto idrico del Piovesella non era sufficiente ai fabbisogni della citt\u00e0, pertanto i padovani per la seconda volta fecero una sortita su Longare per eliminare la deviazione.\nL'ultimo dispetto viene ricordato nel 1311 quando, appena liberati da Enrico VII dalla soggezione a Padova, i vicentini deviarono nuovamente le acque del Bacchiglione, nonostante la disapprovazione dell'imperatore. Questi ingiunse a Vicenza di risarcire Padova per i danni provocati dalla deviazione del fiume, ma il Consiglio vicentino si rifiut\u00f2 di pagare, dando cos\u00ec il via a numerose liti su varie questioni, in particolare sulla restituzione a Padova di alcuni fondi rurali. Alla fine Enrico impose a Vicenza di riaprire il corso originario del Bacchiglione. I problemi, e gli interventi di deviazione delle acque, si ripresentarono ancora nel XIV secolo durante le signorie scaligera e viscontea. Cessarono definitivamente dopo che, nel 1404, la Serenissima Repubblica di Venezia estese il proprio dominio fino all'Adda, stabilizzando l'assetto politico territoriale.\nNel XIII secolo la situazione politica ed amministrativa fu fortemente turbata dalle mire espansionistiche di Ezzelino III da Romano, cui oppose fiera resistenza la Lega Padovana. Dopo la caduta del tiranno e la successiva sottomissione di Vicenza a Padova, il 13 giugno 1292 la comunit\u00e0 rurale di Costozza si dot\u00f2 di uno statuto formato da tre libri: il primo riguardava l'attivit\u00e0 amministrativa, il secondo e il terzo l'uso pubblico del Covolo della Guerra. In seguito lotte per il predominio videro opporsi gli Scaligeri ed i Carraresi, in un'alternanza di scontri e pacificazioni che lasciarono stremata la popolazione; a tutto questo si aggiunsero le frequenti carestie, le improvvise e devastanti diffusioni di morbi infettivi ed i terremoti che tra gli inizi del XII secolo e la prima met\u00e0 del XIV secolo si abbatterono per ben tre volte su Costozza.\nVerso la met\u00e0 del Trecento, durante la dominazione scaligera, tutto il territorio che attualmente fa parte del Comune di Longare fu soggetto, sotto l'aspetto amministrativo e fiscale, al Vicariato civile di Barbarano e tale rimase sino alla fine del XVIII secolo.\nEpoca moderna.\nLa pace venne infine imposta da un nuovo e pi\u00f9 potente signore: la Repubblica di Venezia, cui il territorio vicentino fu sottomesso dal 1404 fino alla fine del XVIII secolo. Costozza rimase pressoch\u00e9 ininterrottamente sotto il dominio della Serenissima e, dopo un turbolento periodo di iniziale assestamento e il passaggio delle truppe imperiali durante la guerra che agli inizi del Cinquecento oppose Venezia alla Lega di Cambrai, lo sviluppo dell'attivit\u00e0 estrattiva locale ne trasse grande beneficio. Fu il momento di maggiore splendore per la \u201cperla dei Berici\u201d, ricca di ville gentilizie, collegate da un geniale sistema di condutture - i \"ventidotti\" - che convogliavano nelle stanze l'aria fresca proveniente dalle grotte dei monti circostanti.\nEpoca contemporanea.\nL'arrivo di Napoleone ed il crollo della Repubblica di Venezia determinarono la fine anche della cosiddetta \"civilt\u00e0 delle ville\". Sotto i domini francese e austriaco, tra la fine del Settecento e la prima met\u00e0 dell'Ottocento, lo sviluppo delle attivit\u00e0 locali sub\u00ec dapprima un'interruzione e poi uno spostamento verso l'abitato di Longare la cui importanza divenne prevalente rispetto a quelli di Costozza e di Lumignano.\nCon l'annessione del Veneto al Regno d\u2019Italia, nel 1866, il territorio sub\u00ec una risistemazione amministrativa che sanc\u00ec l'innalzamento di Longare a capoluogo. Nel Novecento, dopo i terribili momenti vissuti durante i due conflitti mondiali - il primo soprattutto - l'economia sub\u00ec una vera e propria svolta: a partire dal secondo dopoguerra nacquero curati quartieri residenziali ed una zona artigianale che occup\u00f2 spazi e forza lavoro prima destinati all'agricoltura. Ancora oggi per\u00f2 la vocazione agricola di Longare \u00e8 preponderante ed \u00e8 caratterizzata da una produzione estremamente diversificata, nella quale spiccano i settori vitivinicolo e quello della coltivazione dei funghi in grotta.\nMonumenti e luoghi d'interesse.\nAltro.\nNel territorio di Longare si trova la base militare statunitense Site Pluto.\nCultura.\nIstruzione.\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Bibioinrete\", insieme alla maggior parte della biblioteche appartenenti alla Rete Bibliotecaria Vicentina.\nScuole.\nNel Comune vi sono tre scuole primarie a Longare, Costozza, Lumignano e una scuola secondaria di primo grado a Longare.\nFrazioni.\nFrazioni del comune di Longare sono Costozza e Lumignano.\nAltre localit\u00e0 o contrade sono: Bugano, Casoni, Secula.\nAmministrazione.\nGemellaggi.\nInoltre nel 2012 Longare ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37244", "revid": "1226", "url": "https://it.wikipedia.org/wiki?curid=37244", "title": "Lugo di Vicenza", "text": "Lugo di Vicenza (\"Lugo\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl territorio \u00e8 attraversato dal fiume Astico (l'acqua a Lugo \u00e8 perenne), nella parte inferiore Sud-Ovest, a Ovest nelle colline delle Bregonze condividendo con Chiuppano la cima pi\u00f9 elevata 408 s.l.m., la pedemontana con il Monte San Pietro e la parte a Sud dell'Altopiano dei Sette Comuni con Monte Mazze 1407 metri s.l.m.,montagna pi\u00f9 alta e vasta della zona di Granezza. BOCCHETTA MAZZE GRANEZZA di Lugo dove convergono strade da Asiago, da Calvene,da monte MAZZE, da Lusiana, \u00e9 una locali\u00e0 strategica, anche con il suo parcheggio, dista dal municipio di Lugo capoluogo, 23 chilometri. Localit\u00e0 Granezzetta dista 26 chilometri dal municipio di Lugo. Localit\u00e0 Casello del Guardia 1257 metri sul livello del mare, dove si pu\u00f2 godere un panorama straordinario sulla pianura veneta, dista 21 chilometri dal Municipio di Lugo. Localit\u00e0 cima Monte Mazze 1407 metri sul livello del mare, dista 26 chilometri dal municipio di Lugo. Localit\u00e0 Malga Mazze Superiori alle pendici di monte Mazze dista 24 chilometri dal municipio di Lugo. Malga Mazze Inferiori, alle pendici di monte Mazze, dista 23 chilometri dal municipio di Lugo. Il territorio di Lugo va dai 120 s.l.m.della localit\u00e0 laghetto della Campagnola nella parte pi\u00f9 a sud del comune a localit\u00e0 cima monte Mazze 1407 metri s.l.m.. Il centro storico e il palazzo comunale si trovano a 203 metri s.l.m. Vanno ricordate anche le malghe Useke, Vanzo e Tena.\nCon un territorio variegato di cocuzzoli, valli e vallette presenta un aspetto collinare e montano, l'uno di natura prevalentemente vulcanica, l'altro calcareo-glaciale, separati fra loro lungo l'asse Est-Ovest dalle due profonde valli della Mare e della Mortisa. Le colline sono ancora oggi, in piccola parte, coltivate, favorite da un clima mite che consentirebbe lo sviluppo della vite e dell'ulivo, dei ciliegi e ancora importanti i boschi di castagno. I tratti boscosi si fanno via via pi\u00f9 estesi con l'altitudine: in basso la roverella, poi salendo il carpino nero, la robinia e il castagno; sulla montagna il faggio e l'abete si alternano ai pascoli. A quota 1060 metri s.l.m. in zona Vanzo localit\u00e0 Casare del Broca c'\u00e8 il pi\u00f9 grande e maestoso faggio del Veneto, alto 26 metri e con una circonferenza di metri 5,45}}. Splendido il colle di Lonedo con le sue ville e parchi sono bene mondiale dell' Umanit\u00e0 UNESCO, molto conosciuto anche per i giacimenti di minerali preziosi come rubini e zirconi.\nOrigini del nome.\nIl nome Lugo deriva dal latino \"lucus\", ovvero bosco sacro. Fino a qualche secolo fa il territorio di Lugo era coperto da boschi, da qui il nome di alcune vie e contrade della zona collinare, come Boschetti, Roveri. L'altimetria del territorio va da 120 metri s.l.m. della Campagnola, ai 408 metri s.l.m. di cima Bregonze, ai 203 metri s.l.m. della sede Comunale, ai 1407 metri s.l.m. di cima monte Mazze, il pi\u00f9 alto rilievo della zona di Granezza.\nStoria.\nEpoca antica.\nNel territorio di Lugo le prime tracce dei primi insediamenti umani risalgono all'epoca preistorica, come documentano i reperti, databili intorno al V millennio a.C., rinvenuti in localit\u00e0 Lonedo all'interno di alcune grotte naturali, i \u201ccovoli\u201d.\nSi ritiene che in epoca romana vi sia stato un insediamento stabile, come testimoniano sia le numerose monete dell'epoca repubblicana ed imperiale ritrovate lungo l'Astico e sul colle di San Pietro, sia il toponimo di Lugo, che si ritiene derivato da \"lucus\", ossia bosco sacro.\nMedioevo.\nNel 917 tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago, fu donata dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursioni degli Ungari..\nIntorno al X secolo, l'abitato di Lugo era dotato di una struttura difensiva definita \u201ccastello\u201d e posizionata sull'altura dove oggi sorge la chiesa di San Pietro, luogo ideale per il controllo della valle sottostante. Del castello non \u00e8 nota l'origine, ma considerata l'esistenza della chiesetta si pu\u00f2 pensare al consueto incastellamento di una chiesa contro le incursioni degli Ungari.\n\u00c8 probabile che ai primi del Duecento il castello avesse da tempo cessato di esistere: la divisione dei beni fatta da Ezzelino il Monaco nel 1223 in favore dei figli non fa cenno all'esistenza di un castello a Lugo (l'area di Lugo, Fara e Salcedo era stata in quell'occasione assegnata ad Ezzelino III).\nNel 1034 la \"curtis de Luco\" apparteneva alle benedettine del monastero padovano dei santi Pietro e Stefano, che qui avevano un monastero intitolato a San Lorenzo.\nDa ricordare per le sue origini anche la contrada di Lonedo, che fino al 1260, come scrive il Macc\u00e0, costituiva Comune a parte. Nel 1390 Lugo, separatosi da Calvene con cui era unito fino a quel momento, divenne Comune autonomo; ad esso nel Cinquecento vennero ceduti da Calvene anche Serra e Volpente.\nDurante il Basso Medioevo Lugo e Lonedo subirono - come tutto il territorio vicentino - i successivi domini di Ezzelino III da Romano che qui aveva molte propriet\u00e0, dei vicentini, dei padovani, degli Scaligeri e dei Visconti, fino alla dedizione alla Repubblica di Venezia avvenuta nel 1404, come tutto il territorio vicentino. A partire da quest'epoca, a Lugo ebbero le propriet\u00e0 vari monasteri e le famiglie vicentine: Leuco,Pigafetta, Godi, Piovene-Porto.\nEpoca moderna.\nI lunghi secoli di pace garantiti dalla Serenissima furono caratterizzati dalla povert\u00e0 della popolazione e funestati da drammatiche pestilenze; quella del 1629-30, in cui morirono oltre 100 persone, ha lasciato il ricordo nel toponimo \u201cLazzaretto\u201d, localit\u00e0 situata a sud ovest del centro storico.\nQuesto periodo fu caratterizzato da frequenti dissidi con i Comuni contermini, come Calvene e Lusiana, per il possesso di territori limitrofi.\nEpoca contemporanea.\nAl momento della caduta della Serenissima, le truppe napoleoniche passando per Lugo per portarsi sull'Altopiano arrecarono ripetutamente danni alla popolazione e si registra l'uccisione con l'archibugio di una giovane Giovanna Grazian della frazione Mare. Nel Seicento e nell'Ottocento il paese fu colpito da gravi epidemie, come il colera e il vaiolo.\nLa cartiera di Lugo, sulla sponda sinistra del fiume Astico, trae le sue origini nel 1500. Dopo vari avvicendamenti di propriet\u00e0, nel 1800 venne acquisita da Bernardino Nodari che la dot\u00f2 della prima macchina continua installata in Italia. La sua produzione venne premiata all'esposizione di Torino del 1884. Dopo la prima guerra mondiale pass\u00f2 al Gruppo Cartiere Burgo..\nLa denominazione del Comune fino al 1868 era Lugo; in quell'anno, per evitare confusione con altri toponimi simili presenti sul territorio italiano, fu chiamato Lugo di Vicenza.\nDurante la Prima guerra mondiale Lugo, con la sua posizione vicina al fronte, ospit\u00f2 diversi reparti dell'esercito e Lord Cavan, capo dello stato maggiore britannico, stabil\u00ec il suo comando in Villa Godi, dove contemporaneamente soggiorn\u00f2 il Principe di Galles Edoardo VIII\u00b0; Il fronte per l'esercito Britannico era a Bocchetta Granezza alle pendici di monte Mazze 1407 s.l.m. Lugo ospit\u00f2 un ospedale della croce rossa, in via San Giorgio e altri quattro ospedaletti da campo. Nell'ospedale 053 fu convalescente Carlo Emilio Gadda che cit\u00f2 il fatto in un suo sonetto nel romanzo \"il castello di Udine\" Il paese venne pi\u00f9 volte evacuato, ma non sub\u00ec particolari danni.\nNel corso della seconda guerra mondiale avvennero alcuni tragici episodi, come quello di Mortisa,di Lore, di Marola e delle Mazze dove vennero barbaramente trucidati numerosi partigiani.\nLo sviluppo economico avvenuto a partire dal secondo dopoguerra vide il definitivo affermarsi dell'artigianato e dell'industria ed il progressivo decadere dell'agricoltura.\nCultura.\nIstruzione.\nNel Comune di Lugo vi sono una scuola dell'infanzia statale, una scuola primaria e una scuola secondaria di primo grado.\nNel capoluogo vi \u00e8 anche la Biblioteca civica, che fa parte della rete di biblioteche vicentine.\nIn un'ala della Villa Godi Malinverni vi \u00e8 il Museo dei fossili. Fondato da Andrea Piovene nel 1852, \u00e8 ricco di reperti ritrovati lungo il fiume Chiavone.\nA Lugo - citato nel testo senza specificazioni - \u00e8 probabilmente ambientato il famoso romanzo di Guido Piovene \"Le Stelle Fredde.\"\nGeografia antropica.\nLocalit\u00e0 del Comune di Lugo sono Boschetti, Valdellette, Brosegani, Brusamolini, Cavallo Di Sotto, Cavallo di Sopra, Sarollo, Bosco, Mare, Vesene, Bernardi, Oltrastico, Santa Maria, Cerchiarolla, Creari, Graziani, Rosa, Tripoli, Molan, Mortisa, Dardini, Lore, Boschetti, Volpente, Caldi, Canaloni, Cassogna, Lonedo che dista 1700 metri dal centro civico, Costa, Marziele, Perpiana, Bocchetta Granezza che dista 22 chilometri dal municipio, Costa, Santinei, Sioggio, San Giorgio, Colleselli, Laghetto della Campagnola 120 metri sul livello del mare, che dista 3 chilometri dal municipio, Monte mazze 1407 s.l.m. che dista 23 chilometri dal municipio. Granezzetta che dista 24 chilometri dal capoluogo.\nAmministrazione.\nGemellaggi.\nNel 2008 il comune di Lugo ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37245", "revid": "1516566", "url": "https://it.wikipedia.org/wiki?curid=37245", "title": "Lusiana", "text": "Lusiana (\"Lusaan\" in cimbro, \"San Giacomo di Lusiana\" in passato) \u00e8 una frazione del comune italiano di Lusiana Conco, in provincia di Vicenza. Si trova sull'Altopiano dei Sette Comuni.\nGi\u00e0 comune autonomo comprendente 6 frazioni, a seguito di un referendum svoltosi nel dicembre 2018, nel febbraio dell'anno seguente \u00e8 stata perfezionata la fusione col vicino comune di Conco.\nOrigini del nome.\nSino agli anni 1950 il paese era noto come San Giacomo (o San Giacomo di Lusiana), mentre con Lusiana ci si riferiva all'intero territorio comunale, ovvero alla vallata che si estende sino a Santa Caterina. Il nome pass\u00f2 in seguito alla frazione capoluogo.\nIl toponimo sembra essere un prediale derivato dal personale latino \"Lucilius\" o \"Lusilius\" con l'aggiunta del suffisso -\"ana\" (\"Luciliana villa\").\nUna paraetimologia riferita da Gaetano Macc\u00e0 la avvicina a \"lucus Dianae\" \"bosco di Diana\", sostenendo che vi esistesse una foresta sacra dedicata a quella divinit\u00e0. A questa tesi allude lo stemma comunale, recante un monte boscoso sovrastato da una mezzaluna (simbolo della dea).\nStoria.\nIl nome \"Lusiana\" appare per la prima volta in un documento del 1297.\nIl territorio di Lusiana fu compreso nella storica Federazione dei Sette Comuni e in questo senso rappresentava uno dei tre \"Comuni maggiori\" (disponeva cio\u00e8, a seguito della sua vasta estensione territoriale, di due voti nelle assemblee e dei due decimi dei proventi e degli oneri della Federazione stessa). A causa della divisione dei beni della Reggenza avvenuta nel 1926 (solo i Comuni di Lusiana e di Asiago si opposero alla spartizione), al Comune di Lusiana relativamente alla zona settentrionale dell'Altopiano dei Sette Comuni spett\u00f2 anche il territorio di Cima Larici, circa 4\u00a0km quadrati, e il comprensorio che comprende Malga Galmarara e Malga Zingarella, fino a raggiungere Cima XII, la vetta pi\u00f9 alta dell'Altopiano dei Sette Comuni e dell'intera provincia di Vicenza, per un totale di 20,22\u00a0km quadrati. Questi territori, pur facendo parte del censuario del comune di Asiago, sono soggetti a uso civico per gli abitanti del comune di Lusiana.\nIl Vicariato di Lusiana \u00e8 uno dei vicariati della Diocesi di Padova.\nPrima guerra mondiale.\nIl vecchio comune di Lusiana, come tutti gli altri comuni dell'Altopiano, \u00e8 stato direttamente interessato dagli eventi bellici della prima guerra mondiale. Il territorio attorno ai paesi venne risparmiato dalle distruzioni che interessarono i paesi dell'altopiano collocati pi\u00f9 a nord, ma tutta la zona venne fortificata e interessata dal transito di truppe, mezzi, artiglierie e prigionieri da e per la linea del fronte che dopo la rotta di Caporetto si collocher\u00e0 appena a nord del settore settentrionale di Lusiana. Il territorio del vecchio patrimonio sar\u00e0 invece teatro di guerra gi\u00e0 a partire dal maggio del 1915, vale a dire dall'entrata nel conflitto da parte del Regno d'Italia, successivamente all'Offensiva di Primavera diverr\u00e0 invece importante zona di retrovia austroungarica.\nSimboli.\nLo stemma di Lusiana era stato concesso con regio decreto del 9 novembre 1933.\nLo composizione dello stemma civico si rif\u00e0 alla leggenda secondo la quale il nome di Lusiana deriverebbe da \"Lucus Dianae\" (\"Bosco di Diana\"), in quanto sul Monte Cornione si praticava il culto di questa divinit\u00e0. \u00c8 raffigurata la luna crescente sacra a Diana, il monte Cornione e tre abeti che potrebbero simboleggiare le antichi frazioni appartenenti al Comune: San Giacomo, San Donato e Santa Caterina.\nMonumenti e luoghi d'interesse.\nData la sua posizione, Lusiana \u00e8 un comprensorio turistico soprattutto estivo, non vanno per\u00f2 dimenticate le stazioni invernali di Monte Corno per lo Sci nordico e di Cima Larici per lo Sci alpino.\nInteressanti a livello artistico sono le pale di Jacopo Bassano custodite nelle chiese del capoluogo e della frazione di Santa Caterina, presso la quale \u00e8 anche conservata una Sacra Spina. La chiesa parrocchiale del capoluogo fu edificata nelle forme attuali tra il XVIII secolo e la prima met\u00e0 del XIX secolo. Essa \u00e8 dedicata a San Giacomo. Presso la frazione \"Piazza Campana\" si trova invece la seconda pi\u00f9 antica campana della provincia di Vicenza. In localit\u00e0 \"Covolo\" \u00e8 sita la chiesa di San Donato, edificata nel 1089, nei suoi pressi si trova inoltre il Parco del Sojo, un percorso pedonale in cui sono collocate opere di vari artisti internazionali.\nNella contrada M\u00e0ini nel 1946 \u00e8 nata Sonia Gandhi.\nGeografia antropica.\nIl territorio dell'ex comune di Lusiana, oltre al capoluogo, \u00e8 costellato da numerosissime contrade e comprendeva 6 frazioni (Velo, Santa Caterina, Vitarolo, Laverda, Campana e Valle di Sopra).\nEconomia.\nL'economia locale \u00e8 basata sull'agricoltura, sulle cave di pietra (\"marmo di Asiago\") e sul turismo.\nAmministrazione.\nGli ultimi mandati dell'ex comune di Lusiana furono i seguenti:\nAltre informazioni amministrative.\nNel 2006 la popolazione degli otto comuni dell'Altopiano (Asiago, Conco, Enego, Foza, Gallio, Lusiana, Roana e Rotzo) vot\u00f2 a grande maggioranza (94%) a un referendum per il distacco del territorio dalla Regione Veneto e per la successiva aggregazione alla Regione Trentino-Alto Adige. L'anno seguente arriv\u00f2 il parere negativo da parte sia della provincia di Bolzano che da quella di Trento, mentre il Parlamento, che doveva dare l'esito definitivo, non si espresse mai.\nIl 16 dicembre 2018 i cittadini di Lusiana e quelli di Conco hanno votato a un referendum per la nascita del nuovo comune di Lusiana Conco (che \u00e8 stato istituito nel febbraio 2019 a seguito della fusione dei comuni) con il 74% dei si."}
{"id": "37246", "revid": "124225549", "url": "https://it.wikipedia.org/wiki?curid=37246", "title": "Malo (Italia)", "text": "Malo (\"Ma\u0142o\" in veneto) \u00e8 un comune italiano di abitanti della provincia di Vicenza in Veneto.\nStoria.\nEpoca antica.\nProbabilmente, il territorio maladense - che fino al XIV secolo d.C. comprendeva anche quello dell'attuale comune di Monte di Malo - fu abitato dagli euganei fino all'VIII secolo a.C., quando furono spinti sui monti dall'arrivo dei veneti che avevano invaso la pianura e si insediarono fin sulle pendici collinari.\nSi sono rinvenute tracce delle culture neolitica e dell'et\u00e0 del ferro - manufatti, cocci, selci (anche asce di selce, risalenti a 4000-3000 anni a.C., ritrovate nel centro storico) che comprovano la presenza umana - intorno a monte Oresco, sul colle della Sisilla, su monte Palazzo, vicino alla frazione di San Tomio, presso Priabona e il Buso della Rana. Probabilmente queste tracce riguardano insediamenti situati lungo la cosiddetta \"pista dei veneti\", che collegava tutti gli sbocchi delle valli seguendo la linea pedemontana, a iniziare da Sovizzo e Creazzo per proseguire costeggiando le colline fino a Schio, e da qui verso Caltrano e fino a Marostica e oltre.\nIn epoca romana la zona di pianura dell'alto vicentino fu interessata a centuriazione, testimoniata dal tracciato di strade e carrarecce che si conformano all'andamento a scacchiera di cardini e decumani. Asse della centuriazione era il rettifilo tra Vicenza e Santorso, che corrispondeva, in territorio maladense, al Trozo Maran da San Pietro a Ca' Losca. Nei pressi di San Tomio sono state ritrovate tombe e un mosaico pavimentale, appartenente ad una \"villa\" romana.\nAlto Medioevo.\nCon la caduta dell'Impero Romano d'Occidente anche il territorio maladense venne interessato dalle invasioni e dall'insediamento di popoli barbari. Nelle vicinanze di Priabona esiste ancora oggi un'antica chiesa dedicata a San Giorgio, venerato dai Longobardi in quanto santo guerriero, da cui la supposizione che fosse la chiesa della fara che custodiva il passo. In via Porto, nel centro storico, fu rinvenuta una spada longobarda, mentre presso la pieve di Santa Maria furono ritrovati mattoni di fattura longobarda.\nNel 910, per far fronte alle incursioni degli Ungari, l'imperatore Berengario I don\u00f2 al vescovo di Vicenza Vitale tre \"curtes\" dell'Alto Vicentino, tra le quali la \"curtis\" di Malo (\"Maladum\") che si estendeva sulla destra del torrente Leogra fino alle montagne di confine; il vescovo fortific\u00f2 il territorio facendo costruire tutta una serie di castelli a difesa dei villaggi e delle campagne. La donazione fu confermata con il privilegio dell'anno 1000, con il quale l'imperatore Ottone III esentava i castelli vescovili, tra cui quello di Malo, dalla prestazione della tassa del fodro dovuta agli ufficiali dell'impero; un'ulteriore conferma si ha nel 1026 da un atto dell'imperatore Corrado II il Salico, che fa riferimento ad un castello: \"et castellum in eodem loco de Malado\".\nNel 983 i monaci di San Felice - che proseguivano nella loro opera di colonizzazione e bonifica dei terreni paludosi lungo la strada pedemontana - possedevano \"in Malado casali novem\", come afferma il privilegio del vescovo vicentino Rodolfo. Stante il nome del santo titolare, l'attuale chiesa parrocchiale di Malo, dedicata a San Benedetto, \u00e8 indubbiamente di origine benedettina.\nDurante l'XI e il XII secolo forte fu la contrapposizione tra i vescovi di Vicenza e i conti Maltraversi, che da essi avevano ricevuto i feudi di Malo, Torrebelvicino e Santorso sulla destra del Leogra, ma che tentavano di usurparli. La contrapposizione port\u00f2 all'uccisione, nel 1184, del vescovo di Vicenza Giovanni de Surdis Cacciafronte da parte di un sicario di Malo, di nome Pietro, ritenuto su mandato del conte Uguccione. Secondo gli storici il vescovo insorgeva con energia contro i ricchi, i nobili e i magnati di Malo, e non soltanto di Malo, che occupavano e distruggevano i beni dei contadini, oltre che della Chiesa. Le dispute non cessarono con la sua morte e il successivo vescovo Pistore fu ucciso nel 1200 presso il castello di Pievebelvicino in uno scontro con il conte Uguccione che aveva occupato il feudo vescovile. Dopo questi fatti i Maltraversi furono privati dei feudi.\nI pesanti debiti contratti dei vescovi di Vicenza presso gli usurai, li costrinsero ad alienare alcuni beni della chiesa; nel 1213 Nicol\u00f2 Maltraversi - l'amministratore apostolico imposto da papa Innocenzo III - sospese le vendite e con una saggia amministrazione riusc\u00ec a ridurre il grosso debito, ma il successore vescovo Zilberto fu comunque costretto nel 1222 a vendere a un certo Savino i castelli di Malo e di Priabona (\"Petra mala\") con il consenso dei legati pontifici Giordano, vescovo di Padova, e Giordano Forzat\u00e8, priore del monastero di San Benedetto di Padova.\nBasso Medioevo.\nSi pu\u00f2 far risalire l'origine del comune di Malo al XII secolo, quando dopo la nascita del comune di Vicenza, sorsero sul territorio molte comunit\u00e0 rurali che si dotarono di statuti.\nNel 1230 Savino del fu Giovanni da Faenza, presentato con esplicita raccomandazione ecclesiastica del papa Onorio III, fu nominato conte di Malo dall'imperatore Federico II. Sembra comunque che - come molti altri nuovi ricchi del tempo - fosse un usuraio; cos\u00ec si desume da atti del 1204, per un prestito ad usura ad un nobile milanese scolaro dello Studio di Vicenza, e da un prestito del 1225 alla contessa Adelasia, madre dei conti Guido e Alberto Maltraversi.\nIl conte Savino aveva come \"vicecomes\" un certo Bartolomeo Pagani di Malo, anch'egli usuraio, che nel 1225 comper\u00f2 dal comune di Malo, pesantemente indebitato a causa dei suoi stessi prestiti, beni situati in Leguzzano e altre localit\u00e0 del monte.\nSavino concluse anche alleanze matrimoniali: aveva due figlie, Ziborga e Anselice; la prima and\u00f2 sposa a Guido Maltraversi, figlio di Emilia da Romano, mentre il fratello di Guido, Uguccione, spos\u00f2 Anselice; ciononostante, le loro doti non furono sufficienti a sollevare i Maltraversi dalle disastrose condizioni economiche in cui versavano.\nSembra che il conte Savino, passato dalla parte ghibellina - e cio\u00e8 dalla fedelt\u00e0 a Federico II di Svevia e al suo vicario Ezzelino III da Romano - alla parte guelfa, sia morto nel 1241 a San Bonifacio in battaglia contro Ezzelino. Probabilmente il castello di Malo, insieme a quello di Priabona, fu distrutto in quegli anni - dal 1311 non se ne fa pi\u00f9 menzione - dallo stesso Ezzelino o poco dopo dai padovani, che dal 1265 dominarono su Vicenza e sul contado in seguito al \"patto di custodia\".\nMorto Beroardo Maltraversi, figlio di Ziborga, come nobili possidenti in quel di Malo si fa menzione dapprima, nel 1298, di Enrico Scrovegni e poi di Vitaliano dei Lemici, entrambi provenienti da potenti famiglie di usurai padovani. Nel 1311 Vicenza e il territorio, anche a seguito di una congiura di nobili vicentini accordatisi con Enrico VII di Lussemburgo e Cangrande della Scala, si liberarono dal dominio padovano.\nDopo questi avvenimenti la vita pubblica, in mancanza di signori feudali, venne amministrata dal Comune, che si apprest\u00f2 a definire i confini della circoscrizione comunale, confini che a quel tempo erano pi\u00f9 estesi di quelli odierni e comprendevano anche il territorio dell'attuale comune di Monte di Malo. Erano invece in contestazione i confini con Leguzzano e queste diatribe fra comuni portarono a ripetuti interventi dei Signori della Scala.\nDurante la signoria scaligera l'amministrazione civile fu organizzata in vicariati. Malo fu sede di uno tra gli 11 vicariati maggiori del territorio vicentino e la sua giurisdizione comprendeva le comunit\u00e0 rurali di Malo, Castelnovo, Isola di Malo, Ignago, Monte di Malo, Priabona e Torreselle.\nGi\u00e0 nel XIV secolo si videro segni di frattura tra la zona di pianura e quella del monte per motivi essenzialmente etnici: il piano era abitato da genti latine mentre il monte da genti di lingua tedesca, che nel corso del secolo precedente si erano insediate in tutta la zona collinare e montana. Cos\u00ec nel 1322 Bailardino Nogarola, podest\u00e0 di Vicenza per conto di Cangrande della Scala, concesse ai tedeschi che abitavano oltre il torrente Giara o Livergon una notevole autonomia e vari privilegi, fatti salvi gli oneri verso il comune di Vicenza.\nLa pieve di Malo.\nIl \"municipium\" romano di Vicenza era diviso anticamente in \"pagi\", distretti, tra cui quello di \"Maladum\". Affermatosi il cristianesimo nel V-VI secolo, l'organizzazione ecclesiastica si modell\u00f2 su quella civile e la pieve di Santa Maria - la chiesa del Castello, oggi detta anche di Santa Libera - ebbe la funzione di chiesa madre del territorio circostante. L'antico territorio pievano comprendeva anche gli attuali comuni di Marano Vicentino, Monte di Malo e Isola Vicentina.\nNel 1388 le genti e il sacerdote del monte chiesero al vescovo di Vicenza Pietro Filargo, e successivamente a Roma per conferma apostolica, di poter essere separati dalla pieve matrice e retti in parrocchia autonoma. La conferma apostolica di papa Innocenzo VII fu ricevuta ed eseguita dal vescovo Giovanni Castiglione; le motivazioni della separazione furono: l'uso della lingua tedesca, la distanza dalla pieve e l'amministrazione dei sacramenti riservata all'arciprete della pieve per cui molti morivano senza sacramenti. Comunque, almeno sotto l'aspetto formale, con sentenza del 1407 vennero confermati i diritti della pieve.\nEpoca moderna.\nNel 1437 il piano e il monte facevano ancora parte dello stesso comune, ma \u00e8 evidente dalle fonti una certa autonomia del monte che allora comprendeva le terre oltre il torrente: Santomio, Priabona, Campipiani, Faedo fino a dei \"mansi\" in Leguzzano.\nDai documenti \u00e8 evidente che gi\u00e0 era in atto la separazione del piano dal monte, di fatto in atto nel 1456; nel 1468 si decise la separazioni degli estimi comunali, mentre con atto del 1496, peraltro andato perduto, si sanc\u00ec la definitiva separazione tra il comune di Malo e quello di Monte di Malo.\nSociet\u00e0.\nMalo \u00e8 il decimo comune della provincia di Vicenza come numero d'abitanti.\nNel Cinquecento contava circa 1.500 abitanti\nGeografia antropica.\nFrazioni e contrade.\nIl Comune di Malo comprende le frazioni di Case, Molina e San Tomio, oltre alle contrade:\nBorgo Redentore, Canova, Colombaretta, Fondo Muri, Lapi, Marchiori, Martin\u00e8, Pisa, Santa Maria Celeste, Tirondolo di Mezzo, Tirondolo di Sotto, Vallugana Alta, Vallugana Bassa, Vergan, Visan-Busati, Volpare.\nAltre localit\u00e0:\nLa sua storia parte da lontano. Conosciuto dai latini come Monticulus o Monticlus, il monticello, ospitava fin al quattrocento una zona boscosa d'altura che si estendeva compatta a nord-ovest fino alle sponde del torrente Livergon e oltre sulle pendici del Monte di Malo. Vi dominava una foresta di roveri, lecci, frassini, castagni con radure a macchia di noccioli e ontani. Dagli inizi del Cinquecento viene denominato il Montecio e diventa luogo di contrasto tra due concezioni opposto di uso del territorio. La famiglia Muzani di Capovilla vi sistema alcune terrazze per olivi presso le falde sud-ovest dell'altura e vi costruisce una torretta-roccolo. Per anni i maladensi faranno causa alla famiglia per avere un uso libero del monticello per la caccia, pesca, legnatico e raccolta. Testimonianza di queste liti sono raccolte numerose nell'archivio storico del Comune e nell'archivio di stato. Le aree intorno al Montecio gi\u00e0 nel 1668 risultano quasi completamente di propriet\u00e0 dei Muzan che oltre agli olivi piantano alberi da frutto, viti e castagni. Nel 1700 si aggiungono una quagliara, piscine e canali per irrigazione con le acque deviate dal Livergon e allevamento di pesci. Sempre in quel secolo si costruir\u00e0 la \"mura dal conte\" che, da ogni lato, circonder\u00e0 l'area del Montecio e di altri 75 campi vicentini. Si crea cos\u00ec l'area recintata pi\u00f9 grande di tutto il paese.\nNella met\u00e0 dell'Ottocento le terrazze della collina sono in abbandono. La zona viene abbandonata e vi cresce spontaneo un bosco di castagni finch\u00e9 nel 1867 da Venezia vengono ad abitare a Malo Antonio e la figlia Elena Muzan, sposa del conte Aldo Morandi Bonacossi. Questi cura il rinnovamento arboreo ripristinando balze e vigneto, filari di olivi e piante da frutto nelle terrazze sud-ovest. Nelle groppe dell'altura, accanto ai ceppi di castagni vengono piantati degli abeti.\nNel 1917 la collina viene sconvolta da trincee, terrapieni e gallerie per approntare difese in vista della resistenza qualora gli austriaci rompessero il fronte sul Pasubio.\nAttorno al 1950 la \"mura del Conte\" venne abbattuta, restano solo due pilastri settecenteschi che immettevano nel \"serraglio\". Sono visibili presso il centro di Malo di fronte al Museo Casabianca.\nQuasi tutti i campi del brolo vengono trasformati in zona edificabile e riempiti da varie costruzioni residenziali. Unico luogo salvato dalla cementificazione, il Montecio. Simbolo di un territorio completamente trasformato dall'uomo \u00e8 ora diventato un piccolo polmone verde ricco di fauna selvatica e di fatto divenuto il luogo pi\u00f9 amato dai maladensi.\nInfrastrutture e trasporti.\nIl trasporto pubblico a Malo \u00e8 garantito dalle autocorse svolte dalla Societ\u00e0 Vicentina Trasporti (SVT).\nCon il regio decreto n. 1818 del 7 luglio 1927 fu approvato il progetto di una linea tranviaria che avrebbe dovuto congiungere Vicenza con Malo ma che, a causa delle difficolt\u00e0 economiche del periodo, non fu realizzata.\nDa giugno 2020 il comune \u00e8 servito dalla superstrada \"Pedemontana Veneta\"."}
{"id": "37249", "revid": "85525", "url": "https://it.wikipedia.org/wiki?curid=37249", "title": "Warhammer Fantasy", "text": ""}
{"id": "37251", "revid": "367445", "url": "https://it.wikipedia.org/wiki?curid=37251", "title": "Molvena", "text": "Molvena \u00e8 una frazione del comune di Colceresa sita in provincia di Vicenza in Veneto, posta ai piedi dell'Altopiano dei Sette Comuni. \nIn precedenza \u00e8 stato comune autonomo: in seguito al referendum del 16 dicembre 2018, il 20 febbraio 2019 il comune di Molvena (che comprendeva le frazioni Mure e Villa) si \u00e8 fuso col vicino comune di Mason Vicentino a formare il nuovo ente.\nGeografia fisica.\nLa fascia collinare di Molvena, grazie alla fertilit\u00e0 del terreno e al clima mite, \u00e8 caratterizzata da coltivazioni di ciliegi, di vigneti, di ulivi e di ogni altra variet\u00e0 di frutti.\nStoria.\nToponimi.\nL'origine del nome Molvena \u00e8 incerta. Secondo una prima ipotesi deriva da \"Fundus Molvenius\", cio\u00e8 terreno appartenente a un certo \"Molvious\". Secondo un'altra interpretazione, invece, il nome deriverebbe dal latino \"Multae venae\", con riferimento alle molte vene d'acqua che un tempo alimentavano le sorgenti di questa zona. Una terza interpretazione, infine, collega il nome del paese a \"molarum vena\", la cava della pietra da mola, che \u00e8 molto antica e potrebbe aver dato origine alla prima contrada.\nIl nome del paese compare per\u00f2 solo nel XII secolo.\nMolto pi\u00f9 chiaro \u00e8 il nome della frazione Mure, che deriva dal tardo latino \"murus\" = muro di pietra, e indica un sistema di mura di protezione che sorgeva nell'attuale sito della chiesa o nelle sue immediate vicinanze.\nMedioevo.\nDa alcuni documenti gli antichi abitati di Mure e di Molvena appaiono uniti nel 1100 come possesso, in parte a titolo di feudo e in parte a titolo di allodio, della famiglia nobiliare dei Ped\u00e0ola, residente nel castello di Pe\u00f2la, in localit\u00e0 \"Planicia\" (Pianezze), e in quello di Molvena.\nSecondo il Marzari, anche il castello di Molvena si chiamava \"Peola\", dal nome della famiglia Pedaola di Marostica, potente dinastia feudale di vassalli del vescovo di Padova, che risultavano essere \"castellani de Peola\" anche nella \"Cronaca di Ecelino\".\nQuesto castello potrebbe risalire ad un\u2019epoca epoca anteriore al Mille, costruito nel luogo in cui resta il toponimo Castellare, in un punto elevato e sull'orlo del ripido versante che, scendendo verso ovest, porta a Valderio .\nLa prima volta si trova nominato nel \"Regestum Possessionum\" della citt\u00e0 di Vicenza dell'anno 1262, censito separatamente dal colmello, o comune rurale, di Molvena.\nIl toponimo indicherebbe un sistema di mura di protezione che sorgeva dove oggi \u00e8 la chiesa o nelle sue immediate vicinanze, in via Soprachiesa. Potrebbe alludere a un castello molto antico, risalente al IX-X secolo, al tempo cio\u00e8 delle scorrerie degli Ungari, quando molti abitati, in genere intorno alla chiesa, furono fortificati con mura e palizzate.\nNel 1189 il castello era in piena efficienza e affidato ad uno dei due rami della famiglia Ped\u00e0ola. Il Castellare di Mure cadde probabilmente in disuso tra il 1311 e il 1314 durante le lotte tra i veronesi di Cangrande della Scala e i padovani o ad opera della citt\u00e0 di Vicenza che voleva fiaccare la forza della nobilt\u00e0 feudale locale.\nDi questa localit\u00e0 si trova il nome in un documento del 1134 del Brunacci: qui Ezzelino III da Romano aveva dei beni, che dopo la sua morte furono venduti dalla citt\u00e0 di Vicenza alla Chiesa e poi acquistati da un certo signor Marco di Gallo.\nAnche la prima documentazione di Villa risale al 1262: il \"Regestum Possessionum\" parla di un villaggio altomedievale molto antico, anteriore al Mille, situato nella vicina piana di Val Onari ai piedi del Castro Ped\u00e0ula, dal quale con ogni probabilit\u00e0 ebbero origine i villaggi vicini.\n\"Villa Dulionis Dominarum\", cio\u00e8 Doglione delle Signore veniva denominato il nucleo fortificato di un villaggio, con cerchia di mura a protezione dei feudatari.\nAlla fine del 1200 un documento fa riferimento a una \"Villa vetere\", cio\u00e8 vecchia, in confronto con una nuova, quella attuale, che ne eredit\u00f2 il nome quando, probabilmente nel corso del secolo seguente, quella pi\u00f9 antica scomparve.\nVerso la met\u00e0 del Trecento, l'intero territorio di Molvena fu sottoposto, sotto l'aspetto amministrativo, al Vicariato civile di Marostica e tale rimase, anche sotto la dominazione viscontea e veneziana, sino alla fine del XVIII secolo.\nEt\u00e0 moderna e contemporanea.\nNel 1606 Molvena divenne Comune e, con un proprio consiglio comunale, govern\u00f2 un territorio piuttosto vasto, che comprendeva, fino al 1797, il versante ovest della montagna di San Luca e, fino al 1889, la frazione di Villaraspa. In quest'ultimo anno furono ridefiniti i confini: Villaraspa pass\u00f2 al Comune di Mason e Mure - che prima dell'Ottocento era Comune a s\u00e9 stante - si disgiunse da Salcedo per aggregarsi a Molvena, che quindi risult\u00f2 composta dalle due frazioni di Mure e di Villa.\nMonumenti e luoghi d'interesse.\nAltro.\nAlcune case coloniche, sparse sui colli, di lontana origine medioevale in pietra nera, stanno a testimoniare l'antica presenza dell'uomo.\nTra i luoghi d'interesse si segnala un sentiero delle ciliegie, denominato \"Colceresa\".\nCultura.\nIstruzione.\nA Molvena vi sono una scuola dell'infanzia (privata paritaria) e una scuola primaria.\nVi \u00e8 anche la Biblioteca comunale, che fa parte della rete di biblioteche vicentine online.\nGeografia antropica.\nFrazioni del Comune di Molvena erano Mure e Villa.\nAltre localit\u00e0 sono: Tibalda, Valderio, Scalabrin, Collalto.\nEconomia.\nIl piccolo paese di Molvena \u00e8 sede di tre aziende leader in campo mondiale: la Diesel, fondata a Molvena da Renzo Rosso nel 1978, la Dainese, fondata nel 1972 e la Bonotto, fondata nel 1902.\nAmministrazione.\nGemellaggi.\nNel 2012 il comune di Molvena ha aderito alla lista dei comuni gemellati con la fondazione \"Citt\u00e0 della Speranza\".\nAltre informazioni amministrative.\nLa circoscrizione territoriale ha subito le seguenti modifiche: nel 1869 distacco della frazione Villaraspa, aggregata al comune di Mason Vicentino; nel 1889 aggregazione della frazione Mure, staccata dal comune di Mure ora Salcedo."}
{"id": "37252", "revid": "1702319", "url": "https://it.wikipedia.org/wiki?curid=37252", "title": "Monte di Malo", "text": "Monte di Malo (\"Monte de Ma\u0142o\" in veneto) \u00e8 un comune italiano di abitanti della provincia di Vicenza in Veneto.\nStoria.\nMedio Evo.\nTutta la zona del Monte di Malo appartenne fino al 1200 al vescovo di Vicenza, il quale nel 1222 la vendette al conte Savino di Malo. Nel 1252 i boschi dell'alto Monte di Malo appartenevano al neo costituitosi comune di Malo che li vendette, in quell'anno, a Bartolomeo di Vito Pagano, gi\u00e0 visconte del conte Savino. Nel 1260 le figlie di questi, Lidia e Rainalda, li cedettero al conte di Vicenza Guidone Maltraversi, marito di una delle due uniche figlie del conte Savino. Nel 1281, estintasi la famiglia di Savino e anche il ramo dei Maltraversi con i quali si era imparentata, cessata anche la dominazione padovana durante la quale famiglie di usurai si erano impossessate del territorio, i boschi ritornarono al Comune di Malo.\nDopo il 1311, durante la signoria scaligera, l'amministrazione civile fu organizzata in vicariati e la comunit\u00e0 rurale di Monte di Malo, insieme a tutta la fascia collinare, dipese dal comune di Malo, sede di uno tra gli 11 vicariati maggiori del territorio vicentino. Nel 1322 Bailardino Nogarola, podest\u00e0 di Vicenza per conto di Cangrande della Scala, concesse alle genti di lingua tedesca che abitavano oltre il torrente Giara o Livergon ampia autonomia e diversi privilegi, fatti salvi gli oneri verso il comune di Vicenza.\nNel 1374 il comune di Malo vendette i boschi del monte, buona parte dei quali a quel tempo era gi\u00e0 ridotta a coltura, al medico Franceschino de' Cavazzoli. Le terre del Faedo erano organizzate in un gastaldiato che doveva curare gli interessi della popolazione di etnia tedesca che abitava in quei luoghi e che nel corso del secolo precedente si era insediata in tutta la zona collinare e montana.\nFin verso la fine del XIV secolo la comunit\u00e0 rurale del monte dipendeva, sotto l'aspetto ecclesiastico, dalla pieve di Santa Maria di Malo. Nel 1388 le genti e il sacerdote del monte chiesero al vescovo di Vicenza Pietro Filargo, e successivamente a Roma per conferma apostolica, di poter essere separati dalla pieve matrice e retti in parrocchia autonoma. La conferma apostolica di papa Innocenzo VII fu ricevuta ed eseguita dal vescovo Giovanni Castiglione; le motivazioni della separazione furono: l'uso della lingua tedesca, la distanza dalla pieve e l'amministrazione dei sacramenti riservata all'arciprete della pieve, per cui molti morivano senza sacramenti. Comunque, almeno sotto l'aspetto formale, con sentenza del 1407 vennero confermati i diritti della pieve.\nEpoca moderna.\nNel 1437 il piano e il monte facevano ancora parte dello stesso comune, ma \u00e8 evidente dalle fonti una notevole autonomia del monte che allora comprendeva le terre oltre il torrente: Santomio, Priabona, Campipiani, Faedo fino a dei \"mansi\" in Leguzzano.\nDai documenti \u00e8 evidente che gi\u00e0 era in atto la separazione del piano dal monte, di fatto in atto nel 1456; nel 1468 si decise la separazioni degli estimi comunali, mentre con atto del 1496, peraltro andato perduto, si sanc\u00ec la definitiva separazione tra il comune di Malo e quello di Monte di Malo.\nMonumenti e luoghi d'interesse.\nArchitetture religiose.\nSul territorio sono presenti alcuni interessanti edifici religiosi:\nGeografia antropica.\nFrazioni e contrade.\nIl Comune di Monte di Malo comprende le frazioni di Priabona, Calcara, Faedo e Campipiani, oltre a molte contrade:\nAntonella, Battistini, Bepazzi, Boro, Bortolotti, Bressana, Brunelli, Capitello Maddalena, Cason Lodi, Castello, Casoni, Ceola, Cerina, Cherle, Chiumenti, Coffe, Festa di Sotto, Finozzi, Fochesati, Gamba, Gecchelina, Gentilata, Giacobele, Giovanni XXIII, Godeghe, Guzan, Luccende, Maddalena, Marcante, Marchiori, Marchiori Beati, Martini, Maruffa, Maso, Masovieri, Milani, Mondini di Sopra, Mondini di Sotto, Morosella, Panizzon Dal Maso, Porra, Rossati Boro, San Giorgio, Santa Lucia, Scarsi, Sella, Soglio, Stefani, Vanzi.\nSport.\nCalcio.\nL'U.S.D. Monte di Malo \u00e8 la principale societ\u00e0 calcistica del comune, venne fondata il 7 Agosto 1981."}
{"id": "37253", "revid": "2100230", "url": "https://it.wikipedia.org/wiki?curid=37253", "title": "Montebello Vicentino", "text": "Montebello Vicentino (\"Montebe\u0142o\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nMontebello Vicentino si trova in provincia di Vicenza, al confine con la provincia di Verona. Il comune \u00e8 situato ai piedi dei Monti Lessini, all'imbocco della valle del Chiampo, tuttavia \u00e8 poco distante anche dai Colli Berici. \u00c8 attraversato dal torrente Chiampo, dal fiume Gu\u00e0 e dal Rio Acquetta.\nOrigini del nome.\nSecondo l'interpretazione pi\u00f9 attendibile, \"ad aureos montes\" \u00e8 il nome del centro abitato, che per successive trasformazioni di questa locuzione ne ha mantenuto il significato: \"Montebello\" quindi significherebbe proprio \"bel monte\", contrariamente a quanto sostenuto da altri, secondo cui \"Montebello\" deriva da \"mons belli\" (monte della guerra). Non sarebbe poi tuttavia chiaro a quale guerra avrebbe dovuto riferirsi tale nome.\nStoria.\nPeriodo preromano e romano.\nLa presenza di insediamenti abitati nella zona di Montebello in epoca preromana \u00e8 testimoniata dal ritrovamento nel suo territorio di alcune tombe di epoca paleoveneta. Esistono riscontri anche in alcuni reperti emersi su tombe analoghe scoperte ad Este, che fu importante centro dei Veneti verso l'VIII secolo a.C.. La via Gallica che passava proprio di qui, ne favor\u00ec poi il suo sviluppo.\nSuccessivamente, in et\u00e0 romana invece Montebello acquis\u00ec una certa importanza perch\u00e9 si trovava lungo la via consolare Postumia che, fin dal 148 a.C. congiungeva Genova ad Aquileia. Il suo tracciato all'interno dell'attuale comune non \u00e8 ancora del tutto chiaro, ma con sicurezza si sa che vi si trovava una stazione di ristoro e di cambio cavalli detta \"Mutatio Aureos\" (edificio visibile ancor oggi, seppur pesantemente danneggiato dagli austriaci nella battaglia di Sorio del 1848 e pi\u00f9 volte rimaneggiato nell'arco dei secoli, in localit\u00e0 Mason; toponimo da cui risulta pertanto evidente l'origine dal nome Mansio-Mansione-Magione-Masone-Mason).\nUna \"Mansio Templi\" quindi; unica precettoria templare nel vicentino dalla quale dipendeva anche la Gastaldia e la Commenda Gerosolimitana di S. Silvestro di Villaga. Una \"Domus mansionis de themplo\" cio\u00e8 un'importante e ricca struttura ricettiva-assistenziale chiamata \"Militia Templi\", dei Cavalieri del Tempio o Templari con il compito di accompagnare e sostenere i pellegrini diretti in Terra Santa all'interno dell\u2019\"itinerarium Burdigalense\".\nDi questa \"domus\" romana, identificata fin dal IV secolo e che si attesta come pertinenza templare gi\u00e0 dal 1189, si conservano ancora le straordinarie cantine a volta, i contrafforti esterni in pietra, l'arco da cui si accede al cortile interno, la vera del pozzo, una chiave di volta con incisa la croce templare ed alcune iscrizioni su pietra di difficile interpretazione.\nDegna di nota \u00e8 anche una pietra miliare o cippo di epoca romana che si trova prospiciente all'edificio sul percorso dei cavalieri, che reca iscrizioni purtroppo non pi\u00f9 leggibili. Esiste invece tuttora un dettagliato \"inventario inquisitoriale\" del 1310, stilato all'indomani della soppressione dell'Ordine cavalleresco che avvenne il 22 novembre 1307.\nDal Medioevo al Risorgimento.\nDopo il crollo dell'Impero Romano la zona sub\u00ec via via il dominio dei Goti, dei Longobardi e dei Franchi; non vi sono per\u00f2 documenti risalenti al periodo di transizione tra la dominazione dei Franchi e l'inizio dell'et\u00e0 feudale, durante la quale Montebello fu governato dalla famiglia Maltraverso (tra l'XI e il XIII secolo).\nFu dunque ceduto al Comune di Vicenza, e in seguito pass\u00f2 sotto il dominio degli Scaligeri di Verona durante la loro espansione verso Vicenza (XIV secolo); in questo frangente conobbe un periodo tumultuoso, dovuto ai conflitti tra gli Scaligeri, i Carraresi di Padova, i Visconti di Milano e la Repubblica di Venezia, alla quale Montebello fu annesso all'inizio del XV secolo e sotto il cui controllo rimase fino alla caduta della Serenissima per mano di Napoleone Bonaparte nel 1797.\nNapoleone Bonaparte soggiorn\u00f2 col suo esercito nella canonica di Montebello durante la campagna d'Italia, accolto non molto amichevolmente dagli abitanti che si rivoltarono; nel 1813 pass\u00f2 quindi agli austriaci.\nUn evento storico rilevante \u00e8 la battaglia risorgimentale (cosiddetta \"Battaglia di Sorio\") avvenuta l'8 aprile del 1848, durante la quale 2200 giovani studenti italiani (molti dei quali provenienti dall'Universit\u00e0 di Padova), tutti volontari, male armati e poco organizzati, si scontrarono con 3000 soldati austriaci tra Montebello e Sorio (frazione del confinante comune di Gambellara); la migliore preparazione delle milizie austriache permise loro di prevalere: la battaglia si risolse con 50 vittime tra i volontari ed un numero non precisato ma certamente alto di feriti. Oggi \u00e8 ricordata da una Guglia eretta in loro memoria a Sorio.\nDal Risorgimento ai giorni nostri.\nNel 1866 il Veneto fu annesso all'Italia, e con esso naturalmente anche Montebello, che fu indicato come Vicentino per distinguerlo da altri comuni dello stesso nome. In seguito a ci\u00f2, le vicende del paese rifletterono quelle del resto d'Italia: la Grande Guerra port\u00f2 via tanti giovani, ai quali fu dedicato un monumento; da segnalare che il Generale Giuseppe Vaccari, che guid\u00f2 la resistenza sul Piave, era nato a Montebello.\nL'avvento del Fascismo pose fine ad un periodo di turbolenze sociali e politiche, tuttavia un risollevamento dall'economia si ebbe solo al termine della Seconda guerra mondiale. Dopo l'8 settembre 1943 i tedeschi, per creare una linea di protezione per la loro ritirata, fecero scavare nel paese un vallo, che per\u00f2 fu facilmente superato dai carri armati alleati. Il paese fu bombardato dalla flotta aerea degli alleati, che il 15 ottobre del 1944 sganciarono 183 bombe GP da 500 libbre che, indirizzate verso il ponte ferroviario, colpirono invece le frazioni di Ronchi e Borgo.\nNel dopoguerra si assistette dapprima a fasi emigratorie, e in seguito al cosiddetto miracolo economico del nord est, che port\u00f2 benessere ma anche inquinamento ed eccessiva cementificazione di alcune zone. Al giorno d'oggi, Montebello \u00e8 meta d'immigrazione proveniente principalmente dal Nordafrica, dal Ghana, dal Bangladesh e dallo Sri Lanka, e in misura minore dai paesi dell'est europeo.\nMonumenti e luoghi d'interesse.\nIl castello.\nProbabilmente una fortificazione esisteva gi\u00e0 in epoca romana, ma notizie pi\u00f9 sicure parlano della sua presenza verso il IX-X secolo. Opera di Cangrande della Scala sono il restauro e il rinforzo del castello nel XIV secolo, ultimo lavoro compiuto su di esso. Da allora, \u00e8 passato di propriet\u00e0 via via a diversi signori locali, per giungere pressoch\u00e9 in rovina fino ai giorni nostri. Nelle sue immediate vicinanze, nella prima met\u00e0 dell'Ottocento fu costruito un palazzo, di vago richiamo gotico.\nIl castello \u00e8 stato recentemente ristrutturato, ma non \u00e8 visitabile in quanto di propriet\u00e0 privata.\nLa chiesa prepositurale.\nLa chiesa prepositurale di Montebello sorge dove in precedenza si trovava la Pieve. La costruzione dell'edificio ebbe inizio nel 1764, e la consacrazione avvenne il 14 gennaio 1798, quando i lavori non erano ancora del tutto ultimati; il completamento avvenne quasi un secolo dopo. Nel 1848 fu aggiunta una torre campanaria.\n\u00c8 incerta l'attribuzione sia dell'edificazione del campanile sia della facciata: si sa che il disegno \u00e8 dell'architetto veneto Giorgio Massari, che realizz\u00f2 l'interno, tuttavia i lavori furono eseguiti anni dopo la sua morte, e questo porta a pensare che altri, oltre ad aver materialmente portato a termine l'opera, abbiano introdotto delle variazioni pi\u00f9 o meno rilevanti al disegno originale, fino ad arrivare all'attuale aspetto che richiama lo stile neoclassico.\nAll'interno sono collocate tra le varie opere la \"pala della Vergine\", opera del 1583 realizzata da Giovanni Battista Maganza, la \"pala del Transito del Patriarca\" di Giovanni Busato e le \"statue dei Santi Agostino e Francesco di Sales\" di Giacomo Cassetti. L'altare centrale \u00e8 opera di Francesco Lazzari mentre gli affreschi sono in parte di Valentino Pupin.\nDi estrema importanza e fattura architettonica \u00e8 lo splendido pozzo rinascimentale collocato nei giardini prospicienti la chiesa.\nIl ponte di Palladio sul Gu\u00e0.\nNel 1575 la Serenissima avvi\u00f2 la costruzione di un ponte sul torrente Gu\u00e0 su disegno dell'architetto Andrea Palladio. Il progetto prevedeva una costruzione in pietra, a cinque archi, ma in seguito alla morte del Palladio, avvenuta nel 1580, furono introdotte delle varianti all'idea originale: i due archi minori, pi\u00f9 esterni, furono completamente murati, con l'intento di aumentare la robustezza della struttura. Tuttavia, proprio per questo motivo il ponte offriva troppa resistenza all'acqua, e gi\u00e0 nel 1588 era pericolante a causa soprattutto dell'irregolarit\u00e0 del torrente e delle sue piene irruenti. Il ponte resistette ancora per quasi un secolo e nel 1669 fu distrutto definitivamente.\nLe ville venete.\nNel territorio sono presenti varie ville storiche da annoverare nel gruppo delle ville venete: tra queste villa Palfy Dann, progettata intorno al 1872 da Antonio Caregaro Negrin, villa Pasetti-Cozza, sempre del Negrin, villa Valmarana-Zonin, realizzata nel 1707 e villa Sangiovanni, Freschi-Sparavieri di probabili origini quattrocentesche.\nCultura.\nEventi.\nLa Festa Quinquennale della Madonna.\nLa festa \u00e8 collegata a una statua, interamente scolpita in legno di tiglio, che rappresenta la Vergine seduta con il Bambino sulle ginocchia, conservata nella chiesa prepositurale di Montebello Vicentino.\nL'immagine della Madonna nel XVI secolo era venerata sotto il titolo della Concezione. \u00c8 da supporre, quindi, che un tal nome le sia stato dato subito o poco dopo, il 1476 quando papa Sisto IV aveva prescritto che in tutto il mondo fosse celebrata la festa della Concezione; oppure che appositamente, dopo il 1476, sia stata lavorata la statua che doveva portare un tal titolo. Il lavoro eseguito nel XV secolo lascia campo libero ad entrambe le ipotesi.\nLa statua della Madonna fu portata in processione per la prima volta il 29 luglio 1793 a causa di una grande siccit\u00e0. In quell'occasione ancora nella sera stessa cadde la desiderata pioggia.\nNel 1834 mons. Cappellari, vescovo di Vicenza, mentre compiva la visita pastorale alla parrocchia di Montebello, osserv\u00f2 che male conveniva il titolo di Madonna della Concezione ad una immagine effigiata in quelle forme; da quel tempo, anche fra il popolo, and\u00f2 diminuendo l'uso di chiamarla con il primitivo nome, appellandola piuttosto come \u201cla nostra Madonna\u201d, finch\u00e9 nel 1885 divenne la \"Madonna di Montebello\".\nDopo la met\u00e0 del XIX secolo, a causa del restauro alla chiesa prepositurale, la Madonna fu trasportata alla chiesa ora scomparsa di San Francesco che si trovava all'inizio di via San Francesco a Montebello. Fu l'occasione per restaurare la Madonna; furono tolte le vesti di seta e broccato (aggiunte nel 1700) e ripristinate le dorature degli indumenti e del manto e la statua riapparve in tutta la sua bellezza, specialmente nei panneggiamenti e nel volto, grazie all'opera di Faustino Dalla Vecchia.\nIl 26 aprile 1885 l'immagine di Maria fu trasportata solennemente dalla chiesa di San Francesco alla prepositurale. Il paese per l'occasione si vest\u00ec a festa e le vie furono addobbate con fiori, archi di verde e alla sera con fiaccole multicolori. Dopo la solenne processione il Prevosto mons. Capovin parlando alla folla propose di rinnovare ogni 5 anni, nella prima domenica di maggio, i festeggiamenti. La proposta fu accolta e nacque cos\u00ec la Solenne, cio\u00e8 la Festa Quinquennale della Madonna: le case vengono addobbate di bianco e azzurro, e la statua della Madonna viene portata in processione. Le edizioni pi\u00f9 recenti sono state quelle del 2 maggio 2010 e del 3 maggio 2015, (XXVI edizione della Festa).\nEconomia.\nFino agli anni cinquanta, la popolazione di Montebello viveva prevalentemente di agricoltura. In seguito al miracolo economico del nord est dell'Italia negli anni sessanta, grazie anche all'iniziativa imprenditoriale di tanti montebellani e con il supporto delle amministrazioni locali che si prodigarono affinch\u00e9 Montebello potesse avere un casello autostradale (inizialmente non previsto dalla costruzione dell'autostrada A4), l'economia pass\u00f2 da agricola a prevalentemente industriale, con lo sviluppo di tante imprese nel settore della meccanica e dell'elettronica industriale.\nNei decenni successivi si ebbe lo sviluppo della concia delle pelli, in linea con il resto della valle del Chiampo. Il settore agricolo tuttavia \u00e8 ancora attivo, grazie alla quantit\u00e0 di risorse disponibili. Al giorno d'oggi, la fitta rete di imprese che caratterizza Montebello sta conoscendo una fase di crisi dovuta alla concorrenza dei paesi emergenti.\nNel territorio comunale ha sede un'importante casa automobilistica di lusso, la Fornasari trasferitasi a Montebello Vicentino verso la fine del 2005 e Bottega Veneta, azienda operante nel settore dell'alta moda, trasferitasi a Montebello nel 2013.\nAmministrazione.\nAltre informazioni amministrative.\nLa denominazione del comune fino al 1867 era Montebello.\nLa circoscrizione territoriale ha subito le seguenti modifiche: nel 1929 aggregazione di territori del soppresso comune di Zermeghedo; nel 1947 distacco di territori per la ricostituzione del comune di Zermeghedo (Censimento 1936: pop. res. 787).\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Montebello\" che milita nella categoria Promozione.\nSito ufficiale: http://usdmontebello.it/\nHockey su pista.\nL'ASD Montebello Hockey \u00e8 stata fondata nel 1965. Ora milita nel campionato nazionale di serie A1.\nSito ufficiale:http://hockeymontebello.altervista.org"}
{"id": "37255", "revid": "125147648", "url": "https://it.wikipedia.org/wiki?curid=37255", "title": "Montecchio Precalcino", "text": "Montecchio Precalcino (\"Mont\u00e8cio\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl paese \u00e8 caratterizzato dal fatto che al centro del suo territorio sorge \"el Monte de Mont\u00e9cio\", una bassa collina con numerosi sentieri e scorci panoramici.\nIl territorio \u00e8 delimitato verso est dal torrente Astico, per secoli importante fonte di reddito per gli abitanti, che raccoglievano i sassi per fare la calce e per altri usi in edilizia, come anche la costruzione dei muri.\nLa collina \u00e8 costituita da una colata di basalto nero e vari strati di vulcaniti di diversa fattura e colore, presenti anche sotto lo strato alluvionale in piano. \u00c8 una effusione lavica di tipo isole Hawaii, fuoriuscita dalla frattura della crosta terrestre, che ha linea di faglia che scende dalla valle dell'Astico, oltre alla faglia della Pedemontana che la tagliava a 90\u00b0 circa, oltre ad altre minori che intersecano il Montecchio.\nLe ultime effusioni vulcaniche sono del periodo del finire dell'Oligocene e forse inizio del Miocene, cio\u00e8 di circa 15 milioni di anni fa, quando l'area era ancora una distesa di barriera corallina, con vulcani attivi e spenti, retrobarriera e canali di marea, in una fascia climatica subtropicale.\nStoria.\nOrigine dei toponimi.\nIl toponimo compare sin dal 1261-63 nella forma \"Monticulus Precalcini\". La prima parte riflette il latino \"monticulus\" \"monticello\" e si riferisce alla modesta altura alluvionale che domina il paese da ovest; la seconda sembra un composto di \"praedium\" (\"podere, fondo\") o \"pre\" (\"prato\") e \"calcinus\" (\"della calce\") e rimanda alle ghiaie trasportate dal torrente Astico da cui si \u00e8 ricavava la calce e le ciminiere dei grossi forni sono ancora l\u00ec a confermarlo al lato destro del ponte di Passo di Riva.\nI nomi delle frazioni di Lev\u00e0 e di Preara ricordano le caratteristiche dei luoghi: una strada in leggera salita per Lev\u00e0 (da \"levata\" - elevata) e la cava di pietra di pietre a Preara (\"priara\" - cava di pietre), in questo caso presso l'Astico.\nEpoca antica.\nLa presenza umana \u00e8 testimoniata senza soluzione di continuit\u00e0 sin dall'epoca preistorica. Vari reperti risalgono paleolitico medio e al tardo neolitico, mentre altri rimandano all'epoca paleoveneta.\nIn epoca Venetkens tutto il territorio era una \"magna et obscura silva glandaria\" (cio\u00e8 una foresta dove l'essenza legnosa maggiormente presente era la Quercia robur Farnia), come scrisse Tito Livio che era lo storico dell'imperatore, ma che proveniva da Padova, quindi buon conoscitore del suo territorio della \"X Regio Venetia et Histria\". Solo i villaggi e le pertinenze erano campi e orti coltivati, che all'arrivo dei Romani si erano moltiplicati, con la presenza di molti villaggi e sentieri che li collegavano.\nEssenzialmente la cultura dominante era di derivazione greca e molti prodotti trovati nelle tombe nella bassa pianura lo confermano, mentre pi\u00f9 a nord la cultura era pi\u00f9 rustica e legata ancora alla cultura celtica/kurgan/halstattiana con non presenza di re, ma di capi territorio/principi, tipici delle culture dei cacciatori nomadi delle steppe dell'Asia centrale, da dove provenivano. Si deve ricordare che la scrittura, come quella etrusca e retica era derivata dai coloni ed empori greci presenti lungo le coste, in particolare dei calcidesi, anche se molto prima dell'epoca della caduta di Troia (1204 a.C. circa) i navigatori e commercianti erano cretesi e minoici, come alcuni siti veneti hanno evidenziato, se non shardana, ma loro quasi non scendevano dalle loro navi. Dalla costa dove erano presenti i commercianti greci a Torcello, Adria, Spina e prima a Gazzo veronese e Frattesina di Rovigo, il flusso dei mercanti venetici si inoltrava per barche fra i fiumi, fino a dove erano navigabili, quindi quasi fino alla zona delle risorgive.\nAl periodo romano risalgono le tracce di una centuriazione del I secolo a.C. se non prima, vista che la costruzione della consolare Postumia, \u00e8 del 151 a.C. da parte del console Spurio Postumio Albino, su ordine del senato romano.\nLe linee stradali e delle rogge a lato sono ben visibili in tutto il Veneto tramite le carte stradali, mappe IGM al 25.000, le mappe austriache militari di Anton von Zach del 1798-1805, oltre che da satellite.\nLa \"Via dell'Astacus\" (invenzione reale di un possibile nome) era lungo i fiumi e torrenti, e quindi \u00e8 certo che a lato dell\"'Astacus\" ci fosse un sentiero, se non anche una carrareccia, almeno in 1 delle 2 rive, compreso l'alveo vetusco e senza acqua, denominabile \"Astacus Vetus\".\nLa potenza del torrente Astico in periodo di alluvione era ed \u00e8 molto alta, quindi il flusso acqueo verso Vicenza romana era molto pericoloso, provocando la sommersione di tutta la parte bassa della citt\u00e0, limitandone la percorrenza sulla Postumia. Gli ingegneri romani in aiuto ai \"magister acquarum\", l'antenato del magistrato alle acque, imposero la costruzione di un Murazzo Romano per il blocco totale del flusso d'acqua nel tratto fra Sarcedo e il montecchio di Precalcino, con direzione Lev\u00e0-Dueville est. La cava a nord di Lev\u00e0 mette in mostra la sezione dei ghiaioni trasportati, con un'inflessione pi\u00f9 bassa nel punto di passaggio. Il murazzo \u00e8 oggi visibile a nord-ovest rispetto al paese, in localit\u00e0 Preara e studiato dall'universit\u00e0 di Padova e pubblicato sui Quaderni di Archeologia del Veneto, \u00e8 sito in linea parallela con il flusso dell'attuale Astico, che in epoca romana si chiamava sicuramente \"Astacus\" e in epoca medievale e rinascimento \"Astego\", appena affiorante dal piano campagna.\nL'idronimo non si capisce da cosa derivi, se da \"Lastego\", come l'esistenza di un omonimo trevigiano per errata trascrizione, o da \"laste\", nel senso di lastre di pietra, vedi Lastebasse, paese in passa il torrente, o derivi da altra parola.\nIl corso del torrente in antico quindi era totalmente diverso da oggi, forse quello che fu nel post glaciazione, che oggi \u00e8 dall'altra parte del Monteccio, cio\u00e8 a est. A nord di Vicenza questo alveo \u00e8 forse visibile per un piccolo tratto sotto all'ex aeroporto Dal Molin, per una sequenza di linee proprietarie e fossi relativi, che per\u00f2 furono quasi livellati da successive alluvioni del Timonchio.\nIl pi\u00f9 famoso Murazzo Veneziano, invece, fu costruito tra il 1507 e il 1532, e i particolari sono scritti nell'importante libro di Natalino Sottani, con il titolo: \"Antica idrografia vicentina\". \u00c8 oggi visibile con la sua imponenza a est del Monteccio, il cui punto finale a est finisce sulla sponda del torrente, proprio per regolamentare le acque e non farle andare in citt\u00e0, cio\u00e8 per evitare di inondarla dell\"Astigo\" terribile. Il corso che i vicentini vollero sbarrare era l'attuale Astichello, cio\u00e8 il secondo corso naturale, che ancora a Dueville \u00e8 ben ricordato come Via Astico Antico, proprio in centro paese, verso nord. Finiva dove finisce ancor oggi l\"'Astego\" minore dopo Ponte Pusterla e prima di Ponte degli Angeli, passando a est della strada consolare minore che oggi si chiama Marosticana e a ovest di Monticello Conte Otto. Il residuo del corso \u00e8 la fossa idrografica dell'Astichello con l'idronimo laghetto che anticamente era chiamato \"Lacus Pusterlae\" (\"Lago di Pusterla\") per la sua parte finale in bocca alla piccola porta delle mura a nord.\nIl torrente oggi sembra molto largo nel suo alveo sassoso, per meglio dire greto senz'acqua, ma quello stato di \"grave\" come il termine friulano di alveo sassoso e secco, ci dice che la enorme massa d'acqua che esce dalla valle in condizioni eccezionali, pu\u00f2 arrivare anche a oltre 400 metri cubi al secondo.\nOggi a quasi met\u00e0 murazzo, c'\u00e8 la vecchia porta acquea murata sulla roggia chiamata \"Rozza delle Legne\", in sostituzione del torrente, solo per la necessit\u00e0 \"de far passare in citt\u00e0 la legna da foco\" e da capentieri. Durante le alluvioni la forza delle acque trasportava a valle imponenti quantit\u00e0 di detriti, facendo saltar l'acqua oltre il murazzo o sorpassandolo. Fu cos\u00ec che venne definitivamente chiusa anche la roggia con l'ultimo carico di legname nel 1650 circa, per ordine del Magistrato alle Acque e dei suoi \"Savi alle Acque\", dopo le molte alluvioni succedutesi in quei secoli.\nAnche nella pi\u00f9 grande alluvione moderna del 1882, l'acqua riprese il suo vecchio corso per la pendenza esistente, aggirando a sud l'ostacolo, mentre per tener buone le acque terribili, si costruivano e ricostruivano delle roste di \"palificade et fasciame\" di rami bloccate da pietroni, detti pennelli, disposti in modo da tendere a deviare a est il flusso.\nSotto al Murazzo era presente comunque un murazzo di et\u00e0 medievale, che con l'innalzarsi del fondo ghiaioso, doveva seguire l'aumento a ogni alluvione, ma capitava il ritardo che era sempre disastroso. Varie sono le mappe e disegni che ricostruiscono quei flussi e pennelli e disastri annunciati.\nDifficile \u00e8 sapere quanto l'Astego fu deviato per la seconda volta dal corso dell'Astichello, se gi\u00e0 in periodo romano dagli ingegneri latini, o solo nel Medioevo, attorno al 1100-1190, quando furono fatti scavare molti chilometri di canali, come il Tesina da Marola a Longare e prima il riscavo del Bisatto, ex Retrone della Riviera Berica.\nL'immissione dell'Astico nel Tesina potrebbe essere anche romano, solo che nel dopo impero, il fiume corse di nuovo verso la citt\u00e0.\nDel periodo tardo-imperiale \u00e8 una piccola necropoli.\nMedioevo.\nA Montecchio, a un attento esame delle fonti storiche e come aveva intuito il Gaetano Macc\u00e0 in Storia del Territorio Vicentino 1812-1813, le fortificazioni medioevali furono sicuramente due: la pi\u00f9 antica e pi\u00f9 importante fu il castello vescovile, che nei documenti viene spesso indicato come il \"castrum vetus\".\nPi\u00f9 recente e pi\u00f9 isolata fu la \"bast\u00eca\", che sorgeva nel luogo ove \u00e8 rimasto il relativo toponimo.\nLa Bastia da cui \u00e8 derivata la parola bastione, cio\u00e8 edificio deputato alla guardia del territorio sottostante; sostituisce la parola longobarda \"ward\" da cui il verbo veneto \"vardare\" e l'italiano \"guardare\" e i molti toponimi siti tutte sulle alture dell'est Italia: \"gard\", ad esempio Garda, e Montegalda da \"monte varda\".\nLa Bastia \u00e8 il punto pi\u00f9 alto del Montecchio, e oggi \u00e8 un rustico, anteriormente con colonne di et\u00e0 seicentesca.\nPer quanto riguarda la prima fortificazione, l'ipotesi pi\u00f9 attendibile \u00e8 che la sua origine risalga dopo dell'epoca delle invasioni degli Ungari nel 850, momento in cui si verific\u00f2 l'incastellamento di molte chiese e palazzi maggiori, per difenderle dalle incursioni. In questi casi il diritto del vescovo sul castello era automatico, anche se non pieno, ed \u00e8 probabile che anche a Montecchio Precalcino la giurisdizione vescovile abbia avuto una genesi di questo tipo. \u00c8 quindi ragionevole supporre che il castello sorgesse nel centro abitato della villa, nei pressi dell'antica chiesa dei Santi Vito, Modesto e Crescenzia, forse nella localit\u00e0 che i documenti del XIV secolo indicano col nome di \"contratta castellaris\", cio\u00e8 Contr\u00e0 del Castello.\nLa dedica a questi santi \u00e8 molto antica, quindi prima dell'anno mille, se non precedente, dell'VIII secolo, con un piccolo sacello, forse opera dei benedettini, vista la dedica a San Vito, mentre Modesto e Crescenzia erano martiri cristiani.\nGiambattista Pagliarino scrive che \"Montecchio Precalcino, gi\u00e0 chiamato Montedegno, ... \u00e8 stato castello molto bene formato, opulento, fortissimo\". Ci\u00f2 risulta anche da altre fonti ed \u00e8 quindi evidente che, dal presunto incastellamento iniziale della chiesa, si pass\u00f2 nei secoli XI e XII alla costruzione di nuove fortificazioni e di nuove adiacenze.\nNumerose sono le investiture vescovili relative al \"castrum vetus\", a partire da quella fatta nel 1164 dal vescovo di Vicenza Ariberto in favore dei nobili da Vivaro, che per tradizione esercitavano la carica di \"advocatus episcopi\"; essi ne furono investiti per tutto il XIII secolo e fino agli inizi del secolo successivo: un atto del vescovo Altegrado da Lendinara, in data 4 luglio 1306 concedeva, tra l'altro, ad Artusio da Vivaro l'investitura \"de castro monticuli precalcini\". Poco pi\u00f9 tardi, per\u00f2, i Vivaro si schierarono contro i vescovi, dei quali incominciarono a usurpare i beni; risulta dai libri dei feudi che, per quanto riguarda Montecchio Precalcino, i vescovi persero a quel tempo anche il diritto di investitura. Ritenendo insanabile la controversia con i da Vivaro, il vescovo Temprarini tolse loro ogni diritto e invest\u00ec \"de castro et villa Monticuli Precalcini\" un certo Balzanello Nievo, figlio di Siganfredo, col compito di ricuperare i beni usurpati alla mensa vescovile.\nNel frattempo, per\u00f2, il castello non esisteva pi\u00f9, perch\u00e9 assalito e distrutto nel 1313 durante una delle tante e feroci incursioni fatte dai padovani dopo il passaggio di Vicenza in mano degli Scaligeri, avvenuto nel 1311.\nMontecchio Precalcino non rimase senza fortificazioni per molto tempo, perch\u00e9 le particolarit\u00e0 del luogo e la sua grande importanza sotto il profilo strategico indussero presto gli Scaligeri a erigervi, intorno alla met\u00e0 del Trecento, una nuova fortezza, detta \"la bast\u00eca\" dal tipo allora in uso. Per oltre trent'anni essa fu un potente mezzo di offesa e di difesa durante le interminabili lotte tra gli Scaligeri e i Carraresi. Secondo Conforto da Costozza, nel 1386 la Bast\u00eca era da poco restaurata quando i padovani, sotto la guida di Arcoano Buzzacarini, l'assaltarono e l'incendiarono. Il fatto preoccup\u00f2 notevolmente Antonio della Scala, che l'anno successivo decise di farla demolire per impedire ai Padovani di prenderla e di servirsene a loro volta.\nIntorno al 1337 il territorio di Montecchio Precalcino fu sottoposto, sotto l'aspetto amministrativo, al Vicariato civile di Thiene e tale rimase, anche sotto la dominazione viscontea e veneziana, sino alla fine del XVIII secolo.\nEpoca moderna.\nDopo questo tormentato periodo successe nel 1404 la Repubblica di Venezia, che assicur\u00f2 un'epoca di stabilit\u00e0 (se si esclude la parentesi della guerra della Lega di Cambrai). Nei secoli successivi vennero allestite nuove opere di difesa contro le acque dell'Astico (il cosiddetto \"murazzo\" cinquecentesco), mentre l'agricoltura divenne monopolio della nobilt\u00e0, che eresse nella zona numerose ville.\nEpoca contemporanea.\nDopo la caduta della Serenissima, Montecchio segu\u00ec le sorti del Veneto, passando attraverso i Francesi e gli Austriaci, per approdare infine al Regno d'Italia. Sul finire dell'Ottocento e nel secondo dopoguerra il paese, a causa dell'economia depressa, fu soggetto a una massiccia emigrazione verso il Nord Europa, l'America e l'Australia.\nCultura.\nIstruzione.\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme con la maggior parte della biblioteche appartenenti alla Rete Bibliotecaria Vicentina.\nScuole.\nA Montecchio Precalcino, capoluogo e frazioni, vi sono tre scuole dell'infanzia (private paritarie), una scuola primaria e una scuola secondaria di primo grado.\nUniversit\u00e0.\nIl corso di Laurea triennale in Infermieristica, afferente all'Universit\u00e0 degli Studi di Padova, \u00e8 stato attivato presso la sede dell'Ulss 4 Alto Vicentino, situata in Villa Nievo Bonin Longare a Montecchio Precalcino.\nCucina.\nFra le tradizioni enogastronomiche, prima fra tutte il piatto tipico della \u201c\"Quaja con po\u00e8nta onta\"\u201d (Quaglia con polenta fritta) allo spiedo, accompagnato dal vino prodotto in paese (Montecchio Precalcino rientra nell\u2019area della zona dei vini D.O.C. di Breganze).\nEventi.\nLa Sagra dei Santi Patroni di Montecchio Precalcino si svolge a met\u00e0 di giugno.\nNella frazione di Lev\u00e0 a settembre si tiene la tradizionale \"Sagra dello spiedo\" e a fine ottobre quella dello \"Speo dei morti\", gestite dalla \"Confraternita della Quaglia di Lev\u00e0\".\nGeografia antropica.\nFrazioni.\nFrazioni sono Lev\u00e0 e Preara.\nAltre localit\u00e0 sono Centro Accoglienza Alto Vicentino, Capodisotto, Zona Artigianale Astichello, Roma-corvo, Marocchino, Igna-panozzo, Lovara, Pr\u00e0 Castello, Forni, Bastia, Bassana, Cave E.g.i., Cave Carta."}
{"id": "37256", "revid": "125842579", "url": "https://it.wikipedia.org/wiki?curid=37256", "title": "Montegalda", "text": "Montegalda \u00e8 un comune italiano di abitanti della provincia di Vicenza in Veneto.\n\u00c8 situato nella parte sudorientale della provincia di Vicenza, di cui segna anche il confine, all'incirca a met\u00e0 strada tra le citt\u00e0 di Vicenza e Padova e si colloca in una fertile vallata, circondato da sette colli e da un fiume.&lt;br&gt;\nZona di insediamento di et\u00e0 antichissima, possiede tuttora, conservati in alzato, la Pieve Battesimale Altomedievale, il Castello Bassomedievale (ora villa veneta di notevole bellezza) e numerose ville venete del XVI-XVII secolo.\nGeografia fisica.\nIl territorio comunale \u00e8 un tratto di pianura, con un paesaggio verde e ricco di copertura boschiva, spesso resti della foresta che fino al Settecento ricopriva l'intera zona, come ricorda la via Boschi di Colz\u00e9.\nVi si trovano alberi secolari, querce maestose, alcune delle quali considerate tra le pi\u00f9 longeve della Provincia di Vicenza. Endemismi botanici, ma anche esemplari provenienti dalla Cina o dalle Americhe e importati nel Settecento nei parchi delle ville disseminate tra Montegalda e Colz\u00e8.\nOrigini del nome.\nL'origine del toponimo \"Montegalda\" \u00e8 ancora piuttosto controversa. La parola, indubbiamente, si pu\u00f2 scomporre in \"Monte\" e \"Galda\" e proprio questa particolarit\u00e0 ha alimentato alcune ipotesi sul significato:\nQueste ultime ipotesi sono state sostenute dallo scrittore e umanista Fedele Lampertico, appunto per l'affinit\u00e0 del toponimo Galda con Garda, Guarda, varda e varzone, chiaramente derivati dalla \"Wardt\" gotica e longobarda.\nStoria.\nEpoca antica.\n\u00c8 probabile che un sito come questo, a met\u00e0 strada tra l'antichissima Patavium (Padova) e Vicetia (Vicenza), sia stato abitato fin da epoca remota.\nAd avvalorare tale affermazione resta, oltre alla particolare configurazione del territorio, il punto fisso costituito dal fiume Bacchiglione, in antichit\u00e0 navigabile per buona parte del suo corso, crocevia di culture e punto focale per la costituzione di insediamenti stabili.\nRicerche condotte nell'alveo del Bacchiglione continuano a fornire materiale archeologico degno di nota, come frammenti di ceramica paleoveneta, resti di suppellettili e armi.\nVerso la fine del XIX secolo gli scavi, effettuati per realizzare un complesso di chiuse atte a favorire la navigazione fluviale in localit\u00e0 Colz\u00e8, hanno portato alla luce alcuni reperti consistenti in recipienti ceramici e alcune punte di lancia, classificate allora come manifattura e provenienza etrusca.\nIl processo di romanizzazione continu\u00f2 con la deduzione nel 181 a.C. della colonia latina di Aquileia, sino all'estensione dello Ius Latii, cio\u00e8 del diritto latino, ed infine alla concessione del plenum ius, cio\u00e8 della cittadinanza romana, da parte di Giulio Cesare nel 49 a.C. alle popolazioni venetiche (questo \u00e8 lo scenario dove collocare la probabile impresa di Servio Sulpicio Galba nel caso in cui l'ipotesi etimologica per il nome di Montegalda risultasse vera). Il territorio di Montegalda faceva parte di questa realt\u00e0. Sono state ritrovate lapidi con iscrizioni romane, alcune delle quali ancora presenti nel territorio, murate nelle strutture come materiale di reimpiego.\nDegne di nota sono le vestigia di quella che arbitrariamente gli storici chiamano \"via Gallica\", meglio conosciuta con il nome di via \"Pelosa\", che collegava perpendicolarmente Vicetia e Patavium. Di questa via romana non lastricata (strata) sono ancora visibili alcuni tratti soprattutto dalle alture dei colli di Montegalda.\nIpotesi: \"Il termine Pelosa si riferirebbe al persistente passaggio, nei secoli, di greggi di pecore e capre che, nel loro cammino, perdevano naturalmente ciuffi del loro manto, dando forse alla strata l'aspetto, ovviamente ingigantito, al quale il nome rimanda\".\nMedioevo.\nNel periodo dell'Alto Medioevo la rivalit\u00e0 con i vicini padovani ha creato la leggenda dei \u201cCavalieri di Montegalda\u201d; si tramanda che tutti gli abitanti primogeniti maschi venissero nominati Cavalieri perch\u00e9 potessero difendere l'avamposto vicentino.\nNon pi\u00f9 \"fortissimo arnese di guerra\", bens\u00ec pacifica residenza estiva, il castello di Montegalda spicca ancora imponente e maestoso \u2014 sulla sommit\u00e0 del modesto colle emergente dalla vasta pianura compresa tra i Berici e gli Euganei.\nSecondo il \"Liber regiminum civitatis Padue\", il castello sarebbe stato costruito nel 1176, l'anno della battaglia di Legnano, ma si \u00e8 indotti a ritenere che la sua origine sia pi\u00f9 antica; Montegalda infatti apparteneva sin dal secolo XI ai Conti - la famiglia Maltraversi - di Vicenza, e appare molto probabile che abbiano fatto erigere un'opera fortificata sul colle che nella zona rivestiva importanza strategica. Pertanto \u00e8 probabile che nell'anno citato il manufatto gi\u00e0 esistente sia stato ingrandito, munito di torri ed ulteriormente fortificato.\nCi\u00f2 potrebbe indirettamente dedursi anche da un'altra notizia attendibile, relativa alla vendita dei vasti fondi di Montegalda fatta nello stesso 1176 da Ottone da Montegalda in favore dei Vicentini, che erano vivamente interessati a costituire un nuovo baluardo ai confini col territorio padovano. \u00c8 certo, comunque, che a partire dal 1176 la storia del castello di Montegalda \u00e8 strettamente legata a quella della citt\u00e0 di Vicenza. Durante il primo periodo della vita comunale, il forte castello fu al centro delle interminabili rivalit\u00e0 vicentino-padovane e nel 1256 Ezzelino III il Tiranno, ormai stretto in una morsa mortale dalla crociata guelfa, lo fece assediare e conquistare.\nMorto Ezzelino nel 1259, Vicenza e quindi anche il suo castello di Montegalda furono soggetti al \"Patto di Custodia\" che li vide sottomessi a Padova; dopo il 1311, per\u00f2, Montegalda assunse nuovamente un ruolo di prim'ordine durante le continue guerre di Cangrande per l'espansione scaligera verso Padova. Cangrande, anzi, fece munire la rocca di Montegalda di bastioni e di fossa, ma ben presto si vide costretto a distruggere tali opere costituendo esse potenzialmente un'arma a doppio taglio una volta che il castello fosse passato in mani padovane.\nIl castello fu ripetutamente danneggiato, distrutto e nuovamente restaurato, finch\u00e9 nel 1387 i padovani assediarono Montegalda piantando tutto intorno al colle della rocca grandi bombarde e briscole (dette anche mangani). L'antico cronista Conforto da Costozza, contemporaneo ai fatti, ha lasciato di questo assedio un resoconto particolareggiato.\nVerso la met\u00e0 del Trecento, durante la dominazione scaligera, il territorio di Montegalda fu sottoposto, sotto l'aspetto amministrativo, al Vicariato civile di Camisano e tale rimase sino alla fine del XVIII secolo.\nSotto i Visconti, successi agli Scaligeri nel 1388, il castello mantenne intatta la sua funzione di forte baluardo avanzato verso Padova, ed in diverse occasioni alloggi\u00f2 i due condottieri viscontei Jacopo Dal Verme e Facino Cane, in guerra contro i Carraresi di Padova.\nDopo il 1404, con la dedizione di Vicenza alla Serenissima, il castello di Montegalda perse molta della sua importanza sotto il profilo militare e ci\u00f2 acceler\u00f2 la sua trasformazione in residenza civile, cosa che accadde definitivamente nel 1455, quando Venezia lo don\u00f2 al vicentino Chiereghino Chiericati \"per bene meriti e fedel servire\".\nIl castello ebbe un estremo rigurgito di vita militare durante la guerra della Lega di Cambrai, quando ospit\u00f2 l'imperatore Massimiliano I d'Asburgo dopo la fallita impresa su Padova e quando fu occupato dalle truppe spagnole nel 1514; torn\u00f2 per\u00f2 subito dopo alla vita tranquilla cui si era adeguato nel secolo precedente.\nDa quel momento cessa \u2013 si pu\u00f2 dire \u2013 la storia del castello ed ha piuttosto inizio la storia di una tra le tante splendide dimore gentilizie che punteggiano la pianura veneta.\nEpoca moderna e contemporanea.\nLa frazione di Colz\u00e9 diede i natali, nel 1921, al grande soprano di fama internazionale Marcella Pobbe.\nSimboli.\nLo stemma comunale \u00e8 stato concesso con decreto del presidente della Repubblica Carlo Azeglio Ciampi il 7 febbraio 2002.\nIl decreto presidenziale corregge il regio decreto del 17 giugno 1929, firmato da re Vittorio Emanuele III, che prevedeva \"un castello al naturale\" al posto della torre tradizionalmente usata nello stemma di Montegalda.\nCultura.\nIstruzione.\nA Montegalda vi sono due scuole dell'infanzia (di cui una privata), una scuola primaria e una scuola secondaria inferiore.\nNel capoluogo vi \u00e8 anche la Biblioteca civica, che fa parte della rete di biblioteche vicentine.\nEventi.\nIl \"Trofeo del Ponte\" \u00e8 una manifestazione che coinvolge gli abitanti dei comuni di Montegaldella e Montegalda, con l'obiettivo di unire i due paesi attraverso lo sport, il gioco e lo stare insieme.\nMuseo.\nNella villa Fogazzaro Roi Colbachini si trova il Museo Veneto delle Campane.\nOspita una ricca collezione di campane, tra le maggiori in Italia, con pi\u00f9 di 200 esemplari appartenuti a chiese, templi e palazzi d\u2019Italia, ma anche di Francia, Germania, Cina, India, Birmania e Thailandia.\nSorge a coronamento di pi\u00f9 di 250 anni di attivit\u00e0 artigiana della Fonderia Colbachini, nata nel 1745 e nel 1898 insignita del titolo di Fonderia Pontificia.\nCuriosit\u00e0.\nUna canzoncina popolare molto diffusa nel Veneto cita Montegalda come la localit\u00e0 da cui proviene la fidanzata della voce cantante, descrivendola come dotata di una peculiarit\u00e0 termica: \"La me morosa ze da Montegalda / la ga na teta freda / e una calda\" (anonimo di Montegaldella).\nGeografia antropica.\nUnica frazione del comune di Montegalda \u00e8 Colz\u00e8\nAltre localit\u00e0 o contrade sono: Case Marcolin, Palazzone, Case Borgo, Case Marcoline"}
{"id": "37257", "revid": "123779723", "url": "https://it.wikipedia.org/wiki?curid=37257", "title": "Montegaldella", "text": "Montegaldella (\"Montegalde\u0142a\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\n\u00c8 situata ai confini col territorio padovano, nei pressi del fiume Bacchiglione: una posizione strategica che esponeva il paese a frequenti incursioni da parte dei padovani.\nOrigini del nome.\nIl nome del comune deriva, secondo alcune ipotesi, dal termine tedesco \"Warte\" che significa \"torrione\" e che, secondo lo storico padovano Albertino Mussato, \u00e8 da intendere come il \"sito posto a guardia per vigilare\". Si suppone dunque che vi fosse anticamente in questa zona un presidio militare longobardo.\nLa chiesa parrocchiale, infatti, il cui attuale edificio risale all'Ottocento, era all'origine di et\u00e0 longobarda.\nStoria.\nMedioevo.\nL'origine del castello di Montegaldella appare contemporanea ed analoga a quella di Montegalda; anche in questo caso, infatti, si trattava di una fortificazione costruita dai vicentini a protezione dei loro confini verso Padova.\nLa notizia di cui sopra proviene dal Pagliarino, il quale risulta per l'occasione del tutto attendibile in quanto cita la fonte da cui ricava la notizia: \"In questo tempo (anno 1188) \u2013 egli scrive \u2013 i vicentini comprarono tutto il terreno di Montegaldella da Ottone da Montegalda per poter fare la Torre et la casa per la comunit\u00e0 di Vicenza, come si legge nel libro della comunit\u00e0 a carte 57\". Con la parola \"Torre\" il cronista intendeva senz'altro indicare un vero e proprio castello, tanto \u00e8 vero che pi\u00f9 avanti (111, 166) dice testualmente: \"Montegaldella castello sicurissimo posto vicino al fiume del Bacchiglione verso Padova\".\nIl castello si trovava sull'area dove nel XVII secolo venne edificato il grandioso complesso di Villa Conti, nel quale il Macc\u00e0 vide ancora esistente \"una torre quadra\", che serviva da colombara e che aveva fatto parte dell'antico maniero.\nSociet\u00e0.\nCuriosit\u00e0.\nMontegaldella \u00e8 conosciuto anche come \"il paese del saluto\", ha infatti promosso una campagna per la salvaguardia del saluto come forma di civilt\u00e0, educazione ed amicizia.\nInfrastrutture e trasporti.\nDal 1928 al 1967 Montegaldella \u00e8 stata interessata dal passaggio della ferrovia Treviso-Ostiglia; fu inoltre dotata di una propria stazione, sita nella localit\u00e0 di Villaganzerla."}
{"id": "37258", "revid": "322321", "url": "https://it.wikipedia.org/wiki?curid=37258", "title": "Monteviale", "text": "Monteviale (\"Monteviae\" in veneto) \u00e8 un comune italiano di abitanti della provincia di Vicenza in Veneto.\nStoria.\nSimboli.\nLo stemma e il gonfalone del comune di Monteviale sono stati concessi con il decreto del presidente della Repubblica del 19 agosto 2016.\nPrecedentemente il comune aveva in uso uno stemma leggermente diverso, con il tronco dell'olmo attraversato da una lista bianca svolazzante con la scritta d'oro.\nAmministrazione.\nAltre informazioni amministrative.\nComune costituito nel 1906 con la frazione omonima staccata dal comune di Gambugliano (Censimento 1901: pop. res. 1043)."}
{"id": "37259", "revid": "2178963", "url": "https://it.wikipedia.org/wiki?curid=37259", "title": "Monticello Conte Otto", "text": "Monticello Conte Otto (\"Montexe\u0142o\" in veneto) \u00e8 un comune italiano di abitanti della provincia di Vicenza in Veneto.\nIl centro pi\u00f9 popoloso ed importante del comune \u00e8 Cavazzale, dove si trovano i principali servizi pubblici ed attivit\u00e0 commerciali. La sede municipale \u00e8 per\u00f2 rimasta a Monticello Conte Otto.\nStoria.\nToponimi.\nIl nome della localit\u00e0 \"Monticello Conte Otto\" deriva da quello del conte Ottone, che la ottenne in feudo dal vescovo di Vicenza.\nMonticello Conte Otto \u00e8 nominato nel 1118 e, quando divenne comune, si chiamava Monticellum Domini Octonis (piccolo monte, da quel rilievo del terreno che ancora oggi si pu\u00f2 notare a nord della scuola materna parrocchiale; Domini Octonis, del Signore Ottone, dal nome del feudatario Ottone Bonamici).\n\"Cavazzale\" significa capo, termine, perch\u00e9 l\u00ec terminava il bosco della citt\u00e0 di Vicenza.\n\"Vigardolo\" deriva dal latino \"vicus\", cio\u00e8 villaggio.\nMedioevo.\nLa pi\u00f9 antica notizia relativa alla presenza di un castello a Vigardolo \u00e8 reperibile nei \"Confinii colturarum\", redatti nel 1277, anno nel quale il castello doveva essere in efficienza, mentre nel 1435 veniva gi\u00e0 indicato come \"castrum antiquum\", nel senso di castello abbandonato e diroccato.\nI documenti successivi, che riguardano i beni della famiglia Valmarana a Vigardolo, ivi compresa la casa con la roggia nei pressi del castello diroccato, fanno ritenere che esso sorgesse sull'area in seguito occupata dalla cinquecentesca Villa Valmarana. L'ipotesi \u00e8 confortata dalla poderosa struttura di base dell'edificio, dal modo in cui sono disposte le adiacenze e dal fatto che la villa dispone di sotterranei \u2014 da tempo inagibili \u2014 di chiara origine medioevale.\nNell\u2019Alto Medioevo il territorio di Monticello era quasi del tutto coperto di bosco, da paludi e acquitrini, anche per le esondazioni del fiume Astico. Dopo la deviazione del fiume verso est, nel XII secolo cominciarono il disboscamento e la bonifica, e quindi l\u2019insediamento dei primi abitanti, che si organizzarono dando vita a tre piccole comunit\u00e0 rurali con propria organizzazione amministrativa, con a capo il decano, due governatori e alcuni consiglieri.\nNel 1353 - durante la signoria scaligera - Monticello ottenne importanti privilegi dal Comune di Vicenza, dovendo a sue spese condurre l\u2019acqua della roggia Tribolo nelle fosse della citt\u00e0 di Vicenza in Borgo Scroffa, fino alla Porta di Santa Lucia. Sembra che questo flusso sia stato mantenuto fino al XVIII secolo; probabilmente il canale fu interrato durante i lavori di costruzione del Cimitero Maggiore della citt\u00e0. In questo periodo il territorio di Monticello fu sottoposto, sotto l'aspetto amministrativo, al Vicariato civile di Camisano e tale rimase sino alla fine del XVIII secolo.\nL'abitato di Cavazzale \u00e8 nominato per la prima volta nel 1262 nel \"Register possessionum\" che il Comune di Vicenza redasse dopo che si era liberato della signoria di Ezzelino III da Romano; si diede un'organizzazione comunale fra la fine del XV e l\u2019inizio del XVI secolo.\nVigardolo \u00e8 pure nominato per la prima volta nel 1262, quando aveva gi\u00e0 una propria organizzazione comunale e, probabilmente, anche la chiesa, che gi\u00e0 esisteva nel 1297. La chiesa di Monticello fu invece costruita nel 1359 da Clemente della famiglia Thiene, feudataria del luogo, e quella di Cavazzale fu edificata tra il 1482 e il 1485 dagli abitanti della localit\u00e0.\nEt\u00e0 moderna.\nSotto il dominio della Serenissima - alla quale Vicenza si era sottomessa nel 1404 - la popolazione viveva esclusivamente di agricoltura, lavorando la terra di propriet\u00e0 in gran parte dei conti Thiene a Monticello, dei conti Valmarana a Vigardolo e dei conti Conte e dei conti Garzadori a Cavazzale.\nEt\u00e0 contemporanea.\nNel 1807 l\u2019organizzazione amministrativa dei tre piccoli comuni fu radicalmente cambiata dal governo francese che, soppressi quelli di Vigardolo e Cavazzale, costitu\u00ec l\u2019attuale comune di Monticello Conte Otto entro gli attuali confini, con una superficie di 10,19\u00a0km\u00b2 e una popolazione di 1099 abitanti.\nNell'Ottocento sul territorio nacquero le prime industrie - la manifattura ceramica a Monticello nel 1830 e un canapificio a Cavazzale nel 1876 - che diedero lavoro e benessere a molte famiglie e favorirono il graduale e costante aumento della popolazione.\nNel secondo dopoguerra, nonostante la chiusura del canapificio nel 1957, si svilupp\u00f2 un gran numero di piccole industrie e botteghe artigiane, mentre al posto del canapificio sorse una grande industria, la SIVI, attivit\u00e0 che furono fonte di lavoro per centinaia di operai e impiegati, con la conseguenza di un notevole benessere economico e sviluppo del settore terziario, fino alla crisi e chiusura, negli anni 2000. \nContestualmente si ebbe un imponente sviluppo edilizio, con forte aumento della popolazione residente.\nCultura.\nIstruzione.\nA Monticello, capoluogo e frazioni, vi sono tre scuole dell'infanzia, due scuole primarie e una scuola secondaria inferiore.\nA Cavazzale vi \u00e8 anche la Biblioteca civica \"Dino Buzzati\", che fa parte della rete di biblioteche vicentine.\nSport.\nNell'ambito calcistico la squadra del paese \u00e8 la Junior Monticello, nata nell'estate 2010 dopo la fusione fra Palladiana Vigardolo e Cavazzale e che milita nella Seconda Categoria della provincia di Vicenza.\nIl palazzetto dello sport di Cavazzale \u00e8 utilizzato per allenamenti e partite del minibasket DUCA (Dueville - Cavazzale) e dalla societ\u00e0 Sportschool Dueville.\nStoricamente la societ\u00e0 DUCA si allenava nel campo all'aperto posizionato nel retro dell'attuale Teatro Roi, in p.zza Trieste.\nNel comune ha accesso alle strutture sportive l'ACS Povolaro e, dal 2017, il Cavazzale VolleyLab, societ\u00e0 la cui prima squadra femminile milita in serie C.\nNel grande Parco dei Cedri di Vigardolo \u00e8 presente un campo da baseball."}
{"id": "37260", "revid": "322321", "url": "https://it.wikipedia.org/wiki?curid=37260", "title": "Songavazzo", "text": "Songavazzo (\"Songa\u00e0ss\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato tra l'altopiano di Clusone e la val Borlezza, dista circa 40 chilometri a nord-est dal capoluogo orobico.\nGeografia fisica.\nTerritorio.\nPosto a nord dell'Altopiano di Clusone, a sinistra del torrente Valleggia ed alla base del monte Falecchio, Songavazzo appare come un disteso terrazzo sull'Agro sottostante ed \u00e8 oggi meta di villeggiatura da parte di un numero sempre crescente di villeggianti. Anche grazie alla sua estensione, il territorio \u00e8 ricco di prati e boschi e meta di trekking, escursioni o semplici passeggiate. Fra le aree naturali pi\u00f9 caratteristiche spiccano quella di Falecchio, parte integrante del Parco del Monte Varro, caratterizzato da verdi pianori e abetaie, la zona di Camasone, le piacevoli vallette di Frucc e di Trebes, o quella delle Malghe Ramello e Valmezzana, ormai prossime alle alture del Monte Pora. Da percorrere anche la zona dell'agro songavazzese, adatto al turista che desideri praticare la mountain bike, e solcato da bei percorsi di collegamento alla Val Borlezza\nStoria.\nL'origine del borgo risale al periodo medievale, come si evince dall'impianto urbanistico che il paese ha conservato.\n\u00c8 infatti di quel periodo, e precisamente del 1294, il primo documento che attesta l'esistenza di \"Summus Gavatio\", cos\u00ec denominato in quanto situato poco pi\u00f9 in alto (\"summus\") rispetto al pi\u00f9 antico e importante borgo di Gavazzo, ora ridotto a poche cascine, che si trovava un tempo nei campi al di sotto del paese attuale.\nErano anni in cui le lotte tra le opposte fazioni dei guelfi e dei ghibellini insanguinavano gran parte della provincia bergamasca, ed anche Songavazzo non ne fu esente. A tal proposito le memorie del tempo riferiscono che il livello di maggior recrudescenza degli scontri si ebbe nel 1378, quando l'intero paese, di fazione guelfa unitamente al vicino borgo di Onore, fu messo a ferro e fuoco dai ghibellini.\nSoltanto con l'avvento della Serenissima il paese visse un'epoca di grande tranquillit\u00e0 e prosperit\u00e0 sociale, rilanciandosi anche a livello economico.\nIn epoca recente, nella seconda met\u00e0 del XX secolo, Songavazzo \u00e8 stato caratterizzato da un grande incremento del turismo, che ha portato un conseguente sviluppo edilizio, volto per\u00f2 alla conservazione del caratteristico borgo storico. In questo si possono ancora notare i loggiati che contraddistinguono il paese.\nIl 20 novembre 2016 si \u00e8 tenuto un referendum consultivo tra gli abitanti di Songavazzo, Onore, Cerete, Rovetta e Fino del Monte per portare avanti la fusione dei comuni. I 5 comuni avevano intrapreso una strada comune dal 2000, quando nacque l\u2019Unione dei comuni della Presolana. Proprio in seno all\u2019Unione negli ultimi anni era nato l\u2019accorpamento di diversi servizi e funzioni. Il referendum, oltre a un \"s\u00ec\" o un \"no\" alla fusione, richiedeva di esprimere una preferenza sull'ipotetico nuovo nome del Comune: Borghi Presolana, Borlezza, Larna. L'esito del referendum \u00e8 stato nettamente negativo in tutti i comuni. In particolare, a Songavazzo ha vinto il no con il 51,8%, pari a 221 voti contro i 206 del s\u00ec alla fusione.\nMonumenti e luoghi d'interesse.\nSongavazzo ha sul proprio territorio i seguenti luoghi d'interesse:\nCultura.\nEventi e manifestazioni.\nOltre a numerose iniziative culturali e ricreative che si sviluppano nel corso dell'anno, fra le pi\u00f9 importanti manifestazioni songavazzesi dobbiamo ricordare l'annuale Festa degli Alpini con la gara podistica Trofeo Penne Nere, la Festa in Malga, vera e propria celebrazione delle attivit\u00e0 agresti di montagna, la Festa delle Associazioni, la Settimana dello Sport e, soprattutto la celebre Festa che si tiene in onore della Beata Vergine del Carmine, la terza domenica di luglio, con la Fiera, lo spettacolare Palio degli Asini e la tradizionale Processione con la splendida statua fantoniana portata a braccia per le vie del paese.\nAmministrazione.\nL'attuale amministrazione comunale \u00e8 guidata dal Sindaco Giuliano Covelli, eletto il 7 giugno 2009."}
{"id": "37261", "revid": "124060528", "url": "https://it.wikipedia.org/wiki?curid=37261", "title": "Montorso Vicentino", "text": "Montorso Vicentino (\"Montorso\" in veneto) \u00e8 un comune italiano di abitanti della provincia di Vicenza in Veneto.\nCentro della Valle del Chiampo, ha vissuto in pieno l'evolversi economico che ha interessato la zona a partire dagli anni sessanta.\nIl paese si presenta raccolto tra le colline Fratta e Grime.\nStoria.\nNel Duecento il nome era \"Montursium\" e nel Trecento Montursio. Deriva probabilmente dal nome proprio romano Ursio o Urso, con il significato quindi di \"monte di Ursio\".\nMontorso si form\u00f2 nell'XI secolo intorno al castello sul colle Fratta, che Ezzelino III da Romano assedi\u00f2 nel 1236 e rase al suolo nel 1241. Il paese pass\u00f2 nel 1266 ai Padovani, che ne ricostruirono il castello, e nel 1311 agli Scaligeri, che lo distrussero.\nSegu\u00ec poi le sorti di Vicenza con la dedizione a Venezia nel 1404.\nNell'antica villa dei da Porto, opera di notevole rilevanza architettonica, visse agli inizi del XVI secolo, dopo la battaglia con i Lanzichenecchi, lo storico e letterato Luigi da Porto che, forse ispirato dalla vista dei castelli di Romeo e Giulietta (a Montecchio Maggiore), scrisse la sua opera pi\u00f9 famosa \"Historia Novellamente Ritrovata di due Nobili Amanti\", dalla quale in seguito, William Shakespeare ne trarr\u00e0 spunto per la sua famosissima opera \"Romeo e Giulietta\".\nDopo la caduta della Serenissima nel 1797 ad opera del generale Napoleone Bonaparte, anche Montorso insieme al Veneto pass\u00f2 sotto la dominazione dell'Impero Austriaco. Tuttavia, nel 1866, al termine della Terza guerra d'indipendenza, anche Montorso insieme al Veneto divent\u00f2 italiana.\nLa Prima guerra Mondiale, vide partire molti giovani montorsani verso il fronte, mentre durante la Seconda guerra Mondiale, il 24 aprile 1945, via Villa sub\u00ec un bombardamento da parte degli Alleati che miravano al ponte sul torrente Chiampo, provocando la morte di 4 civili, tra cui anche il medico condotto del paese, Ottorino Marcadella.\nDopo la fine della Seconda guerra Mondiale, durante il Boom economico degli anni '60, a Montorso vennero aperte molte industrie ed aziende, trasformando radicalmente l'economia del paese, prima prevalentemente agricola.\nOggi, Montorso \u00e8 un comune sui circa 3.000 abitanti."}
{"id": "37262", "revid": "762510", "url": "https://it.wikipedia.org/wiki?curid=37262", "title": "Mossano", "text": "Mossano (\"Mos\u00e0n\" // in veneto) \u00e8 una localit\u00e0 di 1.791 abitanti di Barbarano Mossano nella provincia di Vicenza in Veneto.\nGeografia fisica.\nDalle colline di Mossano scendono dei torrenti che, fino alle bonifiche del Cinquecento, rendevano paludosa la zona di pianura, formando due laghi che sono ricordati dai documenti: il \"major\" a Montruglio e il \"minor\" a Mezzana. L'acqua dei torrenti, incanalata nei \"ghebi\" o canali di scolo, azionava dodici mulini, che hanno continuato a funzionare fino al secondo dopoguerra.\nA Mossano esistono alcune fonti termali, come il \"Bagno di Mossano\", fino alla seconda met\u00e0 del Novecento utilizzate per i bagni e per lavare i panni.\nOrigini del nome.\nDiverse sono le ipotesi sulla derivazione del toponimo, ma nessuna provata:\nStoria.\nPreistoria.\nLe pareti rocciose, gli strapiombi e i covoli delle colline sovrastanti Mossano favorirono gi\u00e0 nel Paleolitico l'insediamento umano; due le grotte pi\u00f9 importanti, in cui abitarono uomini preistorici: la grotta di San Bernardino e quella di Paina.\nLa prima, sito archeologico di rilievo europeo - in essa fu trovato uno dei focolari pi\u00f9 antichi del continente, databile a 250.000 - 200.000 anni fa - \u00e8 ancora fonte di studi riguardante il periodo Paleolitico, in particolare riguardo alle scoperte che indicano la presenza dell'uomo di Neanderthal: resti scheletrici di animali consumati (cervo, capriolo, alce, camoscio, bisonte), ma anche manufatti di selce come punte e raschiatoi. La presenza dell'uomo non era costante e nei periodi di abbandono essa fu frequentata dall'orso delle caverne.\nLa scoperta fu effettuata dall'\u00e9quipe di scienziati del dipartimento di Paleontologia della facolt\u00e0 di Scienze dell'Universit\u00e0 di Ferrara; le ricerche durarono per oltre trent'anni, dirette dai prof. Pietro Leonardi prima, e Alberto Broglio poi. L'industria dei focolari superiori per le sue caratteristiche \u00e8 stata denominata \"bernardiniana\", in onore dell'importanza del sito di Mossano.\nAnche in altre grotte di Mossano, come quelle di Paina e del Col de la Stria, \u00e8 stata attestata la presenza sporadica di cacciatori di alci e di cervi, mentre nei periodi di assenza dell'uomo erano frequentate dall'orso delle caverne, dal leone e dalla iena.\nMedioevo.\nFino al XIII secolo Mossano risulta - sia sotto l'aspetto ecclesiastico che civile - sotto la giurisdizione di Barbarano Vicentino; la chiesa di San Pietro Apostolo di Mossano era una cappella dipendente dalla pieve di Santa Maria Assunta di Barbarano e il paese, insieme con quello di Villaga, faceva parte della \"Vicinia\" di Barbarano.\nVerso la fine del XIII secolo la giurisdizione di Barbarano venne smembrata e furono creati i tre Comuni autonomi di Barbarano, Mossano e Villaga. In questo periodo Mossano era possesso dei Pilo conti di Sossano. Verso la met\u00e0 del Trecento, durante la dominazione scaligera, il territorio di Mossano fu soggetto, sotto l'aspetto amministrativo e fiscale, al Vicariato civile di Barbarano e tale rimase sino alla fine del XVIII secolo.\nNelle sue \"Croniche\", il Pagliarino parla di un castello che era posto sulla sommit\u00e0 del monte e che fu distrutto dai Padovani nel 1314, ma di tale fortificazione non esiste traccia in alcun documento. Considerando la sua posizione strategica sul colle, si pu\u00f2 pensare che fosse situato sul luogo in cui nel XVII secolo fu costruita Villa Pigafetta Camerini, nella cui propriet\u00e0 vi \u00e8 anche l'antica torre di Ponte di Mossano.\nEpoca moderna e contemporanea.\nQuando venne a Vicenza nel 1423 e nel 1433, il francescano fra' Bernardino da Siena dimorava presso il poco lontano convento di San Pancrazio, ma si ritirava in eremitaggio presso la grotta preistorica di Pal\u00f9 che da lui prese il nome. Per la fama di santit\u00e0 di Bernardino, la grotta divenne ben presto luogo di culto, come testimonia una Madonna con putto scavati nella parete del covolo.\nNel 1510, durante la guerra della Lega di Cambrai, nella grotta avvenne l'eccidio di circa 1200 abitanti del paese che, per sfuggire all'esercito imperiale, avevano cercato rifugio al suo interno, ma furono soffocati dal fumo appiccato dalle truppe. Ogni anno a Mossano, il 20 maggio, festa di san Bernardino, la parrocchia festeggia il santo con una processione e una messa nella grotta.\nMonumenti e luoghi d'interesse.\nOltre alle grotte, altri siti di rilevanza storica sono \"Le Prigioni\" - una fortificazione scavata nella roccia contenente camere, scale, logge e finestre - e la villa Pigafetta Camerini.\nInteressante dal punto di vista paesaggistico la Valle dei Mulini, dove sono dislocati una serie di mulini sorti nelle vicinanze del torrente.\nCultura.\nVi sono una scuola dell'infanzia a Ponte di Mossano e una scuola primaria nel capoluogo. A Ponte vi \u00e8 anche la Biblioteca comunale, che fa parte della rete di biblioteche vicentine online."}
{"id": "37263", "revid": "924361", "url": "https://it.wikipedia.org/wiki?curid=37263", "title": "Mussolente", "text": "Mussolente (\"Muso\u0142ente\" in Veneto) \u00e8 un comune italiano di abitanti della provincia di Vicenza in Veneto. Confinante con la provincia di Treviso, dista 43 km dal capoluogo di provincia. Il territorio del comune risulta compreso tra gli 85 e i 231 metri sul livello del mare. Il comune di Mussolente possiede anche una frazione, Casoni di Mussolente.\nOrigini del nome.\nL\u2019origine etimologica di Mussolente \u00e8 assai complessa. Molta \u00e8 la bibliografia al riguardo, cos\u00ec come molti furono gli autori ad interessarsene, tra i quali Giuseppe Furlani. Grazie alle accese discussioni tra i vari autori, si cominci\u00f2 a pensare, dalla fine del Settecento, alla possibilit\u00e0 che Mussolente derivasse il suo nome da \u201cMisquilen\u201d, toponimo rilevabile dal famoso sarcofago di Gajo Vettonio della trib\u00f9 Fabia, portato alla luce a S. Eulalia, designante l'antico pago, l\u2019antica zona corrispondente a un piccolo distretto naturale, fisicamente ben distinto, costituito dalla zona sottostante al corpo occidentale del massiccio del Grappa, delimitato dal festone di colline da Mussolente a Fonte e a Occidente e a oriente dal Brenta e dal profondo solco dell'Astego. Da quel momento i \u201cMussolentini\u201d cominciarono ad essere chiamati \u201cMisquilesi o Misquilensi\u201d.\nDante Olivieri, nel 1903, dichiar\u00f2 l'impossibilit\u00e0 della derivazione del nome Mussolente da Misquilenses. A seguito per\u00f2 delle argomentazioni glottologiche di Carlo Salvioni, pubblicate nel 1910, e di quelle di Prati, del 1914, egli modific\u00f2 in senso positivo la sua precedente opinione per poi modificarla ancora una volta, in senso dubbioso, nel 1960, mettendo tale toponimo tra i problemi etimologici.\nIl pago di \u201cMisquile\u201d ha lasciato altre tracce di s\u00e9 in altri nomi di localit\u00e0 della pedemontana del Grappa.\nCon il termine di Musile, documenti antichi e recenti (mappe del 1800), indicano una contrada fra S. Eulalia e Liedolo; in documenti notarili del Cinquecento si parla di una \u201cbraida Misquilensis\u201d o \u201cde Misquilio\u201d.\nCi fu un periodo in cui si voleva far rivivere i fasti dell\u2019antico Impero romano. Si pretendeva cos\u00ec di far derivare tutto dai Romani. Si pens\u00f2 che il termine \u201cMisquile\u201d derivasse dalla contrazione del nome di uno dei sette colli fatali di Roma: il Monte Esquilino (Mons Esquilinus).\nIn realt\u00e0 Mussolente, come gli altri toponimi locali, risulta termine antico alto tedesco col significato di \u201cterra paludosa\u201d (Musso-lento, Musso-lente) dove il termine \u201cmusso\u201d (che bene ricorda il tedesco attuale \u201cmoos\u201d) significa \u201cacquitrinoso, paludoso\u201d, mentre \u201clente\u201d significa \u201cterra, paese\u201d, alla stessa stregua del tedesco attuale \u201clant\u201d (land).\nUna riprova che tale significato \u00e8 probabilmente corretto la si ha dalla geologia e dalla morfologia del territorio che inequivocabilmente attestano la presenza, ancor oggi, di ampie aree fortemente umide, ricche di risorgive e certamente acquitrinose se le acque non fossero state incanalate artificialmente, sia anche da un punto di vista linguistico visto che esiste un documento del 1226 conservato nell'archivio vescovile di Belluno, dove Mussolente \u00e8 scritto \u201cMusculento\u201d, e \u201cmuscu\u201c, normale forma contratta da \u201cmusecu\" o \"moseco\u201d, \u00e8 tipico termine medio alto tedesco che significa \u201cpaludoso\u201d.\nLa prova pi\u00f9 importante per\u00f2, \u00e8 fornita proprio dal famoso \u201cMisquilen\u201d scolpito nel sarcofago di Gaio Vettonio e che ha fatto tanto disquisire moltissimi e, per altri versi, validissimi studiosi di glottologia. \u201cMisquilen\u201d infatti, \u00e8 un termine germanico retico-euganeo derivato dalla parola composta \u201cmisa\u00faile\u201d che significa \u201cvalle paludosa\u201d. In grafia germanica tale termine si scrive \u201cm\u00fcsc-weihle\u201d ed \u00e8 tutt'ora in uso nei dialetti basso tedeschi del nord Europa. La \u201cw\u201d, come avverte Vittore Pisani, uno dei maggiori glottologi italiani, deve esser letta come \u201cu\u201d consonantica, confermata anche dal toponimo Aquileia (ach-weihl'-heia) stante il significato di \u201cbaia, valle, insenatura\u201d che ha il termine \u201cwe\u00edhle\u201d come ricorda Brochaus (1954).\nCasoni prende il nome da \u201ccase, casoni\u201d sparsi per la campagna. Inizialmente servivano per i pastori e le loro mandrie come rifugio nella notte. Pi\u00f9 tardi, attorno a queste case, sorsero dei paesi.\nIn Italia esistono vari villaggi che portano il nome di Casoni.\nStoria.\nMussolente, di cui si riscontrano tracce fin dal I secolo d.C., \u00e8 stata interessata dalle vicende, svoltesi tra il XI secolo e il XIII secolo, legate alle propriet\u00e0 degli Ezzelini. Tali propriet\u00e0 furono meticolosamente accertate, censite e documentate dopo la loro definitiva sconfitta avvenuta nel 1260.\nDurante la Prima guerra mondiale a Casoni era operativo il Campo di aviazione di Casoni.\nStemma.\nD'azzurro, alla collina di Mussolente al naturale, con il castello sulla cima, aperto e finestrato di nero, merlato alla ghibellina, circondato da due rami di quercia e d'alloro annodati da un nastro, con il motto \"Misquilenses\". Lo scudo \u00e8 sormontato dalla corona del Comune.\nIl Re Vittorio Emanuele III concesse lo stemma e il gonfalone con suo decreto, controfirmato dal presidente del consiglio e ministro dell'interno Salandra, il 10 settembre 1914\nEnergie rinnovabili.\nIl comune vanta numerosi impianti fotovoltaici ubicati su tetti di aziende e abitazioni. Il pi\u00f9 esteso impianto del comune, che \u00e8 anche uno dei pi\u00f9 potenti del comprensorio, \u00e8 stato installato su un fabbricato privato e si compone di 1148 pannelli solari, per una potenza complessiva di circa 206\u00a0kWp.\nCultura.\nLuoghi sacri.\nCasoni\nMussolente\nEconomia.\nCaratterizzata principalmente da piccole/medie aziende a gestione familiare, ma presenti anche grandi multinazionali.\nArtigianato.\nMussolente \u00e8 rinomata soprattutto per la produzione di merletti.\nSport.\nCalcio.\nLa principale squadra di calcio della citt\u00e0 \u00e8 stata l'\"A.C.D. Mussolente\", storicamente militante nelle divisioni dilettantistiche del Veneto: nel 2018 essa ha cessato di esistere per consentire la rifondazione del . Suoi colori sociali erano il giallo ed il nero.\nCalcio a 5.\nSono presenti due societ\u00e0 calcistiche nate nel 2018: la Mussolente United e la New Generation Mussolente che giocano in serie D.\nPallavolo.\nLa Pallavolo Mussolente A.S.D. nasce il 14 settembre 2015, per dare la possibilit\u00e0 agli appassionati di poter praticare lo sport della pallavolo, in una realt\u00e0 da sempre molto attenta a questo sport. In precedenza affiliati al Bassano Volley, "}
{"id": "37264", "revid": "1702319", "url": "https://it.wikipedia.org/wiki?curid=37264", "title": "Nanto", "text": "Nanto \u00e8 un comune italiano di abitanti della provincia di Vicenza in Veneto. Si tratta di un comune sparso in quanto la sede municipale non si trova nell'omonima localit\u00e0 ma nella frazione Ponte di Nanto.\nGeografia fisica.\nNanto si trova a ridosso dei Colli Berici, a circa dal comune di Castegnero e 5 da quello di Mossano. Da Vicenza dista e da Padova 40. La frazione Ponte si trova sulla SS 247.\nOrigini del nome.\nIl toponimo viene citato per la prima volta nel 1023, in un documento con il quale l'imperatore Corrado II concedeva Nanto alla Chiesa vicentina.\nDiverse sono le ipotesi sulla sua derivazione - suggerite dalle diverse popolazioni che nel corso del tempo si sono insediate in questa terra - ma nessuna fondata:\nStoria.\nCome altre zone poste lungo le pendici orientali dei Colli Berici, il territorio di Nanto fu abitato sin dalle epoche pi\u00f9 remote. Nella Grotta di Trene - un antico covolo fortificato nel medioevo da un muro con feritoie - sono stati ritrovati reperti che fanno risalire la presenza umana al periodo paleolitico; qui \u00e8 stata portata alla luce l'unica punta a foglia di lauro paleolitica trovata a oggi in Italia.\nAltri reperti testimoniano l'insediamento in epoca romana; probabilmente la zona era conosciuta per la pietra tenera color ambra che qui si cavava.\nIn epoca medievale, con un atto del 1026 o 1029, l'imperatore Corrado II il Salico conferm\u00f2 la donazione del territorio avvenuta in precedenza al vescovo di Vicenza. Le investiture feudali dei vescovi di Vicenza ricordano spesso anche il \"Castrum de Nanto\", ma non \u00e8 certo ch'esso fosse di giurisdizione ecclesiastica, dato che anche i Conti Maltraversi possedettero beni in questa localit\u00e0 fino al secolo XIII.\nTutto lascia credere che questo castello sia stato distrutto ai tempi di Ezzelino III da Romano e mai pi\u00f9 ricostruito. Attualmente si \u00e8 perduto anche il ricordo della sua ubicazione, ma la cosiddetta \"torretta\" che si ergeva sul Monte di Nanto e che scomparve agli inizi del secolo scorso, potrebbe forse indicarne il sito.\nA causa della sua posizione tra le citt\u00e0 di Vicenza e di Padova, nella prima met\u00e0 del Duecento Nanto fu teatro della guerra tra Ezzelino e i guelfi padovani, poi nel secondo e terzo decennio del Trecento sub\u00ec occupazioni e gravi danni - nel 1313 fu depredata e incendiata dai padovani - nel conflitto tra gli scaligeri veronesi, signori di Vicenza, e i carraresi di Padova.\nVerso la met\u00e0 del Trecento, durante la dominazione scaligera, il territorio di Nanto fu sottoposto, sotto l'aspetto amministrativo, al Vicariato civile di Barbarano e tale rimase sino alla fine del XVIII secolo.\nDal 1404 in poi segu\u00ec le sorti di Vicenza, vivendo un periodo di relativa pace, a parte il breve periodo della guerra della Lega di Cambrai, quando dovette subire l'occupazione delle truppe imperiali di Massimiliano I d'Asburgo. Nel XVI secolo la zona di pianura fu bonificata da famiglie aristocratiche vicentine e veneziane che vi edificarono, a quel tempo e nei secoli successivi, alcune ville.\nCultura.\nVi sono una scuola dell'infanzia e una scuola primaria a Ponte di Nanto. Il Comune condivide con quello di Castegnero la Biblioteca comunale, che fa parte della rete di biblioteche vicentine online.\nGeografia antropica.\nIl territorio di Nanto \u00e8 suddiviso in tre frazioni, ovvero Nanto, Bosco di Nanto e Ponte di Nanto. Nello statuto comunale \u00e8 citata anche una localit\u00e0, Monti.\nAltre localit\u00e0 sono Ciscato, Cazzola, Ca' Nova, Vegre, Priare, Anzolin, Torretta, Brazzolaro, Carollo e Sambugaro.\nEconomia.\nIl territorio collinare di Nanto ha caratteristiche ideali per la coltivazione di vite e olivi, antica di molti secoli; diverse cantine e frantoi producono vini DOC e olii DOP.\nA Nanto sono stati riconosciuti anche prodotti peculiari e specifici con Denominazione Comunale (De.Co.):\n\u2022 Vino Rosso SIRAH di Nanto\n\u2022 Tartufo Scorzone di Nanto\n\u2022 Olio Extravergine di Oliva di Nanto.\nDi particolare valore ed importanza \u00e8 l'attivit\u00e0 di lavorazione della pietra di Vicenza. La qualit\u00e0 dell'artigianato di questo settore ha saputo uscire dall'ambito locale affermandosi a livello internazionale.\nInfrastrutture e trasporti.\nIl trasporto pubblico a Nanto \u00e8 garantito da autocorse gestite dalla Societ\u00e0 Vicentina Trasporti (SVT).\nFra il 1887 e il 1979 la localit\u00e0 fu servita dalla fermata Ponte di Nanto dalla tranvia Vicenza-Noventa-Montagnana, gestita dalle Ferrovie Tramvie Vicentine.\nIl territorio di Nanto \u00e8 collegato a Vicenza e a Noventa Vicentina dalla Pista Ciclabile della Riviera Berica.\nAmministrazione.\nGemellaggi.\nNel 2012 il comune di Nanto ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37265", "revid": "1833487", "url": "https://it.wikipedia.org/wiki?curid=37265", "title": "Nogarole Vicentino", "text": "Nogarole Vicentino (\"Nogarole\" in veneto) \u00e8 un comune italiano di abitanti della provincia di Vicenza in Veneto, geograficamente situato sullo spartiacque tra la Valle del Chiampo e la Valle dell'Agno.\nRilievi e corsi d'acqua.\nLe colline di Nogarole Vicentino fanno parte delle Lessinia Vicentina, ultima propaggine del grande ventaglio dei monti Lessini. Sono costituiti dai coni ormai spenti di antichi vulcani, le cui colate laviche ricoprirono il basamento calcareo caratteristico della valle del Chiampo e della valle dell'Agno. Le altitudini maggiori vengono raggiunte dal Monte Faldo e dal Monte Croce del Bosco; caratteristiche sono anche le colline denominate Castellaro e Cavallaro (o Caverlero).\nIl centro del paese sorge in una conca compresa proprio tra il Castellaro, il Monte Faldo e il Cavallaro. Dal Monte Faldo scendono numerosi piccoli corsi d'acqua, spesso in secca nella stagione asciutta. Di questi, tre confluiscono in un punto denominato \"Tre Valli\", dando origine al torrente Restena, corso d'acqua che d\u00e0 il nome alla zona di Nogarole e alla frazione Restena di Arzignano, attraversata anch'essa dalla Restena.\nProdotti tipici.\nNella produzione agricola di Nogarole, tre prodotti hanno ottenuto la Denominazione Comunale d'origine (De.Co): la Patata del Faldo, i prodotti caseari del Monte Faldo ed il Miele della Valchiampo.\nDegna di nota \u00e8 pure la produzione di ciliegie. Esiste anche una piccola realt\u00e0 di produzione di olio extravergine d'oliva biologico di elevata qualit\u00e0 che ha recentemente ricevuto dei riconoscimenti da parte di Slow Food e concorsi nazionali e internazionali.\nManifestazioni ed eventi.\nIl 3 ed il 4 maggio del 2014 si \u00e8 svolta la prima \"Festa del Formaggio\" dedicata proprio ai prodotti caseari \"De.Co Monte Faldo\", con degustazione dei formaggi del caseificio di Nogarole e dei caseifici dei paesi vicini.\nIn occasione della \"Festa del Formaggio\" \u00e8 stata organizzata la \"Caminada dei 7 capitei\", una passeggiata lungo gli antichi sentieri di Nogarole attraverso le vallate del Chiampo e dell'Agno, che offre l'opportunit\u00e0 di vedere i secolari capitelli votivi e le contrade ricche di tracce del passato.\nAmministrazione.\nAltre informazioni amministrative.\nLa denominazione del comune fino al 1867 era Nogarole."}
{"id": "37269", "revid": "260676", "url": "https://it.wikipedia.org/wiki?curid=37269", "title": "Orgiano", "text": "Orgiano (\"Orgi\u00e0n\" in veneto) \u00e8 un comune italiano di abitanti della provincia di Vicenza in Veneto.\nIl territorio del comune di Orgiano, situato a una trentina di chilometri a sud di Vicenza, comprende un tratto delle pendici dei Colli Berici e della pianura ad esse sottostante, nel basso vicentino. Si tratta quindi di un ambiente, per la maggior parte antropizzato, caratterizzato dall'incontro tra la pianura veneta e la collina; su questa si distendono i filari di viti e di ulivi, di fichi e di granoturco, alternati a pascoli e prati aperti.\nL'abitato vanta un passato importante di castelli medievali, di chiese e ville venete, tra le quali il maestoso complesso di Villa Fracanzan Piovene, che dalle sue barchesse e dal suo esteso giardino domina il paese.\nGeografia fisica.\nLa presenza del mare in tempi molto remoti \u00e8 confermata dal ritrovamento, sulle piccole alture alle spalle di Orgiano, di reperti fossili risalenti a 50-60 milioni di anni fa.\nIl Monte delle Piume, ultima propaggine dei Colli Berici, offre la possibilit\u00e0 di escursioni lungo suggestivi sentieri. Esso prende il nome dalla \"stipa pennata\", pianta erbacea perenne che a maggio, nel periodo di fioritura, si veste di lunghe reste piumose di colore bianco-niveo. Passeggiando lungo i sentieri - tra gli altri \u00e8 organizzato il Sentiero naturalistico n. 55 di Orgiano - si trovano mandorli, alberi di Giuda, pungitopo, cassie, bagolaro-spaccasassi, roverella, orniello e scotano, pianta che in autunno assume colori e sfumature particolari. \nAl limite della pianura si trovano anche secolari \"morari\" (gelsi), le foglie dei quali venivano un tempo utilizzate per la bachicoltura.\nRialzata di alcuni metri rispetto al piano stradale, quasi ai piedi del Monte delle Piume, si trova la Grotta azzurra, suggestiva incavatura nella roccia, utilizzata come cornice di spettacoli all'aperto, sia in passato che al tempo presente. Ai confini sud del territorio di Orgiano \u00e8 situata invece la Laguna blu, un suggestivo laghetto ad uso sportivo frequentato dagli amanti della pesca.\nStoria.\nEpoca antica.\nDell'insediamento in epoca antica non rimangono n\u00e9 documenti n\u00e9 reperti. Si pu\u00f2 pensare che il centro abitato sia stato fondato dai Veneti provenienti da Este - o forse ancor prima di loro dagli Euganei - poi alleatisi con i Romani e a loro sottomessi dal II secolo a.C.\nSecondo una tradizione - che alcune fonti storiche sembrano avvalorare, ma allo stato delle attuali conoscenze non \u00e8 possibile provare - l'origine del pi\u00f9 antico castello di Orgiano risalirebbe all'epoca romana e si ricondurrebbe alla presenza sul posto di un antico \"fundus Aurelianum\" collegato con il vicino \"fundus Agilianum\" (Asigliano).\nMedioevo.\nVerso l'anno 753 Sant'Anselmo don\u00f2 all'abbazia di Nonantola, presso Modena, che aveva lui stesso fondato, delle propriet\u00e0 \"ex proprio suo in minibus Vincentia ... in loco qui dicitur Vicus Domnani\" e \"in loco qui dicitur SusonIa\", luoghi identificati in Orgiano e Sossano.\nOrgiano si sviluppa alla base e sui rilievi dell'ultima propaggine sud dei Colli Berici, all'imbocco della Val Liona, in un punto quindi di notevole importanza strategica, per cui non stupisce che durante l'Alto Medioevo, ma gi\u00e0 intorno al Mille, qui sorgessero due castelli, uno su di un colle sottostante alla chiesa (nei documenti del sec. XIII costantemente chiamato \"castrum vetus\") e l'altro sul monte (\"castrum novum\").\nLe informazioni sul \"castrum vetus\" sono frammentarie ed incerte, ma sembra verosimile che si trattasse di un'opera fortificata assai antica, forse costruita addirittura dai Longobardi nell'VIIII secolo e successivamente acquisita dai vescovi di Vicenza. Questo castello fu presumibilmente coinvolto nelle lotte tra gli appena formati Comuni di Vicenza e di Padova nel XII secolo. Forse in quelle circostanze il castello fu danneggiato e decadde poi rapidamente; infatti, mentre in un atto d'investitura del 1263 sembra ancora efficiente, in un successivo atto del 1306 si deduce che ormai esistevano solo rovine.\nPi\u00f9 importante e di dimensioni notevoli doveva essere il secondo castello, posto subito al di sopra della chiesa e detto \"Barugola\" dal nome della famiglia che lo ebbe in affitto per oltre un secolo. Detto castello risultava di propriet\u00e0 vescovile gi\u00e0 dal X secolo ed \u00e8 quindi probabile che la sua costruzione risalisse all'epoca delle prime scorrerie degli Ungari. Era elencato nei diplomi imperiali di Ottone III del 1000, di Enrico II del 1008, di Federico I Barbarossa del 1158 e di Ottone IV del 1210; e su di esso non gravava conseguentemente la tassa del fodro. Come il \"castrum vetus\", \u00e8 assai verosimile che anch'esso sia stato conteso tra vicentini e padovani nel XII secolo.\nDurante la signoria ezzeliniana non risulta che questo castello sia stato oggetto di assalti o di danni particolari ma -\ncome tanti altri beni in quell'epoca - pass\u00f2 in mani private se nel 1266, dopo la cauta del \"tiranno\", un certo Manfredino figlio di Trentinacio da Orgiano dovette restituire al vescovo Bartolomeo da Breganze il \"castrum Oriani\". A quell'epoca esso era ancora efficiente, e lo era ancora nel 1306, quando il vescovo Altegrado da Lendinara concesse beni e diritti vari ai conti Loschi di Vicenza, ma trattenne per s\u00e9 il castello e la casa vescovile, che quindi dovevano essere ancora agibili.\nStando alle cronache dell'epoca, il castello di Orgiano soffr\u00ec i danni maggiori qualche anno pi\u00f9 tardi, nel 1313, per la violenta reazione dei padovani successiva al passaggio di Vicenza sotto la signoria scaligera. La rovina, tuttavia, non deve essere stata totale se alla fine del Cinquecento Filippo Pigafetta poteva ancora scrivere che \u00aba gli appianati monti siede Orgiano Vicariato col castello\u00bb, gli ultimi resti, d'altronde, sono ancora visibili.\nNel Trecento, durante la dominazione scaligera, Orgiano visse un periodo di sviluppo economico e sociale, diventando sede di Vicariato civile, di cui il nuovo vescovo scaligero Sperandio invest\u00ec nel 1315 i Fracanzani (anch'essi giunti al seguito degli Scaligeri), e che comprendeva nella sua giurisdizione amministrativa diversi paesi del territorio oggi compreso nei comuni di Agugliaro, Asigliano, Pojana Maggiore, Campiglia dei Berici, Noventa Vicentina, San Germano dei Berici e Villa del Ferro.\nEpoca moderna e contemporanea.\nNel 1404 Orgiano, insieme con tutto il territorio vicentino, pass\u00f2 sotto la Repubblica di Venezia. Nel 1431 il Comune promulg\u00f2 il suo primo Statuto, che venne utilizzato anche dalle citt\u00e0 vicine come modello per i loro regolamenti civici.\nAl paese \u00e8 legato il nome di \"Paolo Orgiano\", un signorotto le cui vicende sono state oggetto di studio per analogie con la figura di don Rodrigo nei Promessi sposi.\nDal 1928 Orgiano fu interessata dal passaggio della Ferrovia Treviso-Ostiglia e dotata di una propria stazione, che rimase in esercizio fino al 1967.\nMonumenti e luoghi d'interesse.\nArchitetture religiose.\nChiesa parrocchiale di Santa Maria Assunta.\nL'antica origine del borgo testimoniata dai castelli, insieme con la dedicazione della chiesa, tipica dei primi secoli, avvalorano l'ipotesi di un'antica origine della chiesa parrocchiale, ma solo dal 1263 \u00e8 accertata l'esistenza di una chiesa collegiata. L'importanza assunta nei secoli successivi dal paese, come vicariato civile, trova corrispondenza nello sviluppo della collegiata, dalla quale dipendevano sei chiericati. Dal 1560 al 1770, per decreto di papa Pio IV, fu officiata dai monaci Olivetani di Sant'Elena in Venezia.\nLeggermente in collina rispetto al centro del paese, venne ricostruita nel 1740 e ingrandita intorno al 1860, quando venne anche costruita l'alta scalinata di 81 gradini. Il maestoso torrione del campanile risale invece al 1500. Venne restaurata nel 1980.\nAl suo interno la chiesa conserva una tela di Bartolomeo Montagna, raffigurante \"La Vergine, San Giuseppe e il Bambino\" e una di Alessandro Maganza, con \"San Carlo e Sant'Antonio Abate\". Di pregio sono l'altar maggiore, in marmo di Carrara con le statue dei santi Pietro e Paolo, e i cinque altari barocchi, uno dei quali dedicato a San Gaetano Thiene, patrono del paese. Di notevole valore artistico \u00e8 anche il crocifisso ligneo del 1400, posto sulla parete centrale del presbiterio.\nDel Beato Silo di Orgiano, misterioso eremita vissuto in epoca non ben precisata, ma oggetto di culto e venerazione nei secoli XV-XIX, \u00e8 scomparsa ogni memoria. Le sue presunte reliquie furono trasferite nel 1853 dall'oratorio all'altare di San Gaetano, nella parrocchiale, tuttavia ne \u00e8 cessato il culto.\nOratori.\nDegli oratori esistenti nel territorio di Orgiano, costruiti in gran parte come cappelle private delle famiglie aristocratiche del paese, alcuni sono scomparsi, come quelli di San Feliciano del XIV secolo, di San Giovanni Battista del 1508 e della Madonna annesso a casa Marzari Revese, mentre \u00e8 stato ridotto a magazzino l'oratorio di Santa Teresa d'Avila di casa Muzan.\nSono invece ancora in funzione gli oratori di San Francesco d'Assisi, collegato a Villa Fracanzan Piovene, eretto nel 1668, e quello, dedicato a San Rocco del XVI secolo, donato dagli eredi della famiglia Dalla Banca alla parrocchia e successivamente completamente restaurato. Del XVI secolo, quest'oratorio conserva al suo interno una quattrocentesca statua in terracotta, venerata col nome di Madonna delle tempeste, secondo un'antica leggenda che afferma che una violenta tempesta imped\u00ec il trasferimento della statua dalla chiesa dove si trova a un altro ambiente.\nChiuso \u00e8 invece l'oratorio dei Santi Antonio Abate e Lazzaro, cui erano annessi un convento e un ospedale, funzionanti dal XIV al XVI secolo. Una lapide in caratteri gotici - che rimanda ai flagellanti, che avevano fondato e gestivano l'ospedale, e alle loro pratiche di penitenza - \u00e8 ancora visibile sulla facciata.\nAll'interno dell'oratorio si trovava un affresco della Madonna con bambino - ora collocato su una parete della chiesa parrocchiale - che alla base riporta la preghiera pi\u00f9 antica che si conosca rivolta alla Vergine, preghiera scoperta anche in un papiro egiziano del III secolo e quindi di grande valore storico e teologico.\nArchitetture civili.\nPalazzo dei Vicari.\nEdificio maestoso e severo, costruito dalla famiglia Fracanzan nel 1592, \u00e8 situato in piazza Marconi. Utilizzato come sede municipale e come centro d'incontri culturali e galleria per mostre d'arte.\nRestaurato negli ultimi anni del Novecento, l'interno del palazzo \u00e8 ricco di lapidi e di iscrizioni, a ricordo di fatti e personaggi illustri del paese.\nVilla Fracanzan Piovene.\nDella prima met\u00e0 del Settecento, progettata dall'architetto Francesco Muttoni, fatta costruire dalla famiglia Fracanzan e di propriet\u00e0 della famiglia Piovene, ospita il Museo della \u201cVita quotidiana e lavoro in villa\u201d.\nVilla Bevilacqua Grazia Strobe.\nEdificio artisticamente importante, \u00e8 stato costruito negli ultimi decenni del Seicento e sorge in frazione Spessa, al confine con la provincia di Verona.\nL'ignoto architetto ha usato largamente il bugnato rustico, secondo il costume veronese, da cui derivano anche le pittoresche inferriate del piano terra.\n\u00c8 composta da un corpo centrale, dalla barchessa e dall'oratorio.\nLa villa rivela al suo interno un singolare fasto, anche se in stato rovinoso ed in fase di restauro, e presenta affreschi settecenteschi di autore sconosciuto e decorazioni neoclassiche in alcune sale oltre ad una elegantissima, scenografica scala.\nLa cappella risale al 1693 ed \u00e8 anch'essa di autore ignoto. Molto bello \u00e8 l'interno con le tre statue dell'altare e le due cariatidi.\nCultura.\nLa Biblioteca Civica di Orgiano fa parte del Servizio Bibliotecario Provinciale Vicentino.\nNel capoluogo, durante la prima settimana di agosto si svolge la Tradizionale Sagra di San Gaetano e in settembre la Festa dei Trattori. Durante il primo weekend di Giugno viene organizzata la Festa del panin onto. \nNella frazione di Pilastro vi \u00e8 la Festa dei \"bisi\" nella terza settimana di maggio e una sagra paesana nella frazione di Spessa nella terza settimana di luglio.\nGeografia antropica.\nFrazioni del comune di Orgiano sono Pilastro, con una popolazione di circa 275 abitanti, e Spessa, con circa 100 abitanti.\nAltre localit\u00e0 o contrade sono Campagnola, Capitello Ronego, Crosetta, Case Segalin, Frassenara e Teonghio.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1908 distacco della frazione di Asigliano eretta in comune autonomo con denominazione omonima, ora Asigliano Veneto (Censimento 1901: pop. res. 1116)."}
{"id": "37270", "revid": "332343", "url": "https://it.wikipedia.org/wiki?curid=37270", "title": "Pedemonte", "text": "Pedemonte (\"Pedemonte\" in cimbro e ) \u00e8 un comune italiano di 704 abitanti della provincia di Vicenza in Veneto.\nGeografia fisica.\nTerritorio.\nCon una superficie di poco pi\u00f9 di 1200 ha, Pedemonte \u00e8 uno dei pi\u00f9 piccoli comuni del Vicentino. \u00c8 posto sulla riva sinistra dell'Astico, che lo divide dal territorio di Lastebasse, ai piedi di scoscesi e boscosi pendii che risalgono verso gli altipiani di Lavarone e di Luserna. Solo nel fondovalle e su qualche terrazzo vi sono tratti piani, un tempo coltivati.\nNella fascia inferiore i boschi sono prevalentemente di carpino nero e di roverella, nella parte superiore di faggio, di abete bianco e rosso; in basso, lungo il torrente tra Giaconi e Carotte, vi sono soprattutto arbusti di salice.\nOrigine dei nomi.\nIl toponimo \"Pedemonte\" - termine generico che indica un'estensione comunale, non un abitato - deriva evidentemente dalla posizione dell'abitato, posto al di sotto degli altipiani di Lavarone e Luserna.\nQuello della frazione \"Casotto\" pu\u00f2 derivare dai \"casotti\", le baracche del fondovalle usate dai contadini che, per ragioni di sicurezza, vivevano sulle pendici del monte; oppure - altra interpretazione ma che conduce ad un significato simile - da \"Ca' Sotto\", in contrapposizione con le case di sopra.\nLa frazione \"Carotte\" trae il nome da \"case rotte\".\nStoria.\nMedioevo.\nUna leggenda - registrata in una pergamena custodita nell\u2019archivio Trapp - ma che non ha alcuna fondatezza storica, attribuisce l'erezione della chiesa di Brancafora a papa Bonifacio IV, vissuto nel VII secolo, il quale l'avrebbe arricchita di molte indulgenze.\nLa prima menzione storica in questo luogo si riferisce all'ospizio per i pellegrini e i viandanti a Brancafora, dove la strada della valle dell'Astico - che collegava il territorio vicentino al Trentino e alla Germania - si biforcava con una deviazione verso la conca di Caldonazzo e Levico nell'alta Valsugana.\nQuanto alla data di fondazione dell'ospizio vi sono solo ipotesi. La prima ritiene che, dopo la donazione di Berengario del 917 al vescovo di Padova, questi abbia fatto costruire su questo territorio gli ospizi di San Pietro di Valdastico e di Brancafora, necessari per l'assistenza ai numerosi pellegrini che transitavano per la valle. Una seconda ipotesi attribuisce l'erezione dell'ospizio ai monaci benedettini dell'abbazia di San Felice di Vicenza, molto attivi nel territorio vicentino fin dal secolo VIII e che avevano dei consistenti possedimenti nella zona di Caltrano, l'antica pieve alla quale convergevano tutte le chiese dell'alto Vicentino.\nAccanto all'ospizio fu presto eretta una chiesa dedicata a \"Santa Maria di Brancafora\", la denominazione che ha indicato sia la chiesa che la localit\u00e0 fino a tutto il 1700. Di fatto, fin dall'inizio del millennio si svilupp\u00f2 una notevole devozione alla Madonna di Brancafora: testimonianze scritte di essa risalgono al 1300 e registrano l'arrivo di pellegrini provenienti sia dall'Alto Vicentino che dal Trentino.\nLe citazioni pi\u00f9 antiche di Brancafora sono del 1154, un documento con il quale il papa Adriano IV confermava al vescovo di Padova una serie di possedimenti tra i quali Brancafora, e del 1199, in cui si registra una donazione di L. 10 all'ospizio da parte di Speronella, moglie di Ezzelino II.\nFin dall'inizio alla chiesa di Brancafora facevano riferimento tutti i masi sparsi nella parte terminale della valle dell'Astico e in parte anche sull'altipiano, essendo la chiesa di Brancafora l'unica esistente nella zona.\nVerso la met\u00e0 del Trecento, durante la dominazione scaligera, il territorio di Pedemonte fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEpoca moderna.\nNel 1461 Jacob Trapp comper\u00f2 dal duca dei Tirolo Sigismondo l'intera giurisdizione di Caldonazzo, cui Pedemonte e il suo territorio furono sempre soggetti; e nel 1535 le comunit\u00e0 di Pedemonte e Casotto, dopo lunghe diatribe e lotte, furono inserite nel principato di Trento e quindi nell'impero asburgico, rimanendovi fino alla conclusione della prima guerra mondiale. Dal punto di vista ecclesiastico rimasero sotto la diocesi di Padova fino al 1785 quando, per decreto dell'imperatore Giuseppe II, passarono sotto la diocesi di Trento.\nLa giurisdizione della famiglia Trapp cess\u00f2 nel 1803, insieme al principato vescovile di Trento, in occasione delle guerre napoleoniche.\nEpoca contemporanea.\nNel 1914, allo scoppio della prima guerra mondiale, i giovani di Pedemonte furono arruolati nell\u2019Imperial regio Esercito austro-ungarico e inviati a combattere sul fronte orientale; nel maggio 1915, al momento dell'entrata in guerra dell'Italia, la popolazione fu evacuata e portata insieme ad altre comunit\u00e0 trentine nella zona di Braunau am Inn, vicino all'Inn, dove rimase, in un ambiente di baracche, freddo, fame e malattie, fino alla fine delle ostilit\u00e0.\nNel 1920 il territorio fu annesso al Regno d'Italia sotto la giurisdizione della Provincia di Trento; Pedemonte pass\u00f2 dalla provincia di Trento alla provincia di Vicenza per volont\u00e0 del governo fascista nel 1929, conservando per\u00f2 il sistema catastale tavolare austriaco, con gli uffici del catasto e il libro fondiario con sede a Trento.\nNel 1964, quando la diocesi di Trento rinunci\u00f2 a Bolzano e i confini ecclesiali furono unificati con quelli civili della provincia, anche la parrocchia di Pedemonte fu staccata dalla diocesi di Trento e unita a quella di Vicenza.\nLa frazione di Casotto fu comune a s\u00e9 stante fino al 1940, anno in cui era stata aggregata agli abitati di Pedescala, Forni e San Pietro per formare il nuovo comune di Valdastico. Nel 1980, in seguito a referendum e a delibera regionale, fu unita a Pedemonte.\nLa popolazione, tramite referendum del 10 marzo 2008, ha espresso la volont\u00e0 di far ritornare i due paesi parte della provincia autonoma di Trento.\nMonumenti e luoghi d'interesse.\nAltri luoghi d'interesse.\nTutta la vallata ha un particolare richiamo dal punto di vista paesaggistico, da Casotto Alto (con il cimitero stretto attorno alla chiesa e il bel panorama sulla valle), a Scalzeri (che mantiene una patina di antichit\u00e0 rurale), a Brancafora (centro spirituale del paese, ricco di storia).\nCultura.\nIstruzione.\nNel Comune di Pedemonte vi sono una scuola dell'infanzia e una scuola primaria statali.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nGeografia antropica.\nAttualmente Pedemonte \u00e8 formato da otto contrade: Carotte, Ciechi, Quadri, Brancaf\u00f3ra, Longhi, Sc\u00e0lzeri, Casotto Alto, Casotto Basso.\nStoricamente invece erano presenti:\nEconomia.\nSono state in gran parte abbandonate la povere coltivazioni del passato, di cui sono ancora testimonianza le terrazze spianate lungo i fianchi della montagna; in esse venivano anche coltivati alberi da frutto e modesti vigneti, che hanno fornito il simbolo allo stemma comunale; sparito quasi del tutto anche l'allevamento del bestiame. Ridotta la produzione sono sparite anche le aziende, come due caseifici, per la trasformazione dei prodotti.\nCon il secondo dopoguerra si \u00e8 conclusa per\u00f2 la forte emigrazione che aveva caratterizzato la prima met\u00e0 del Novecento. Molti emigrati sono ritornati in paese, dando vita ad un attivo artigianato locale; dopo il 1965 sono state create una ventina di imprese, molte delle quali sono state posizionate in una zona artigianale e industriale creata allo scopo.\nInfrastrutture e trasporti.\nSulla sponda destra dell'Astico, la valle \u00e8 percorsa dalla Strada statale 350 di Folgaria e di Val d'Astico che collega Calliano a Schio, assicurando una buona viabilit\u00e0, con pi\u00f9 corse giornaliere garantite dalla Societ\u00e0 Vicentina Trasporti (SVT).\nSulla sponda sinistra, la vecchia strada austriaca \u00e8 stata irreparabilmente distrutta tra Scalzeri e Casotto durante l'alluvione del 1966. Alcuni ponti collegano la SS 350 con gli abitati del comune su questa sponda.\nAmministrazione.\nVariazioni.\nLa circoscrizione territoriale ha subito le seguenti modifiche: \nSistema Catasto - Libro fondiario (Tavolare).\nCome retaggio della passata appartenenza al Trentino, il sistema fondiario che regola il trasferimento degli immobili \u00e8 quello tavolare, vigente un tempo nell'impero asburgico. In applicazione di una norma di attuazione dello Statuto di Autonomia del Trentino, gli organi a ci\u00f2 preposti in provincia di Trento hanno competenza anche a Pedemonte."}
{"id": "37271", "revid": "2128848", "url": "https://it.wikipedia.org/wiki?curid=37271", "title": "Pianezze", "text": "Pianezze (\"Pian\u00e9se\" in veneto, talvolta indicata come \"Pianezze San Lorenzo\") \u00e8 un comune italiano di abitanti della provincia di Vicenza in Veneto.\nGeografia fisica.\nIl territorio comunale \u00e8 situato nella fascia pedemontana meridionale dell'altopiano dei Sette Comuni e comprende un'area in parte collinare e in parte planiziale compresa tra il corso del torrente Astico e quello del fiume Brenta.\nIl territorio collinare \u00e8 soggetto al rischio di smottamento durante i forti temporali ed \u00e8 caratterizzato dalle coltivazioni di ciliegi, ulivi e viti. Degni di nota i vari \"sentieri delle ciliegie\" che si snodano tra le colline e i boschi.\nStoria.\nPianezze \u00e8 citata per la prima volta nel 1025 (\"Planicia\"), toponimo che allude al pianoro circondato dalle colline in cui sorge il centro abitato. I primi insediamenti umani sono comunque pi\u00f9 antichi: durante il recente restauro della chiesa dei Santi Filippo e Giacomo, di origine longobarda o franca, sono emersi reperti del periodo protostorico.\nNel 1262 \u00e8 citata - come \"Pianezza\" - nel \"Regestum possessionum comunis Vincencie\", in cui si elencavano i beni incamerati dal Comune di Vicenza dopo la morte di Ezzelino III da Romano. Nello scritto \u00e8 ricordata come uno dei cinque colmelli del comune di Marostica (gli altri erano Marostica stessa, Molvena, Roveredo e Marsan), ad indicare che, all'epoca, Pianezze non era altro che una delle borgate che costituivano la citt\u00e0. Ad essa e al suo Vicariato civile rimase legata anche sotto la dominazione viscontea e veneziana, sino alla caduta della Serenissima. Durante la successiva dominazione francese, divenne comune autonomo.\nI documenti del periodo medievale nominano pi\u00f9 volte le chiese del posto (S. Lorenzo, S. Nicol\u00f2, S. Giacomo), ma non fanno alcun cenno all'esistenza di castelli o di altre fortificazioni.\nEconomia.\nCaratteristica \u00e8 la produzione della ciliegia \"Sandra\", una variet\u00e0 locale a maturazione precoce; la tradizionale \"Sagra della ciliegia Sandra\" si tiene nel terzo week end di maggio, in anticipo rispetto alle sagre della ciliegia tradizionale che si tengono nelle due settimane successive, la Sagra delle Ciliegie di Marostica e la Mostra-mercato delle ciliegie di Mason Vicentino.\nLa ciliegia di Marostica ha ottenuto il marchio IGP (Indicazione geografica protetta) dopo la pubblicazione del Disciplinare di produzione sulla Gazzetta Ufficiale nel 2000 e in quella della Comunit\u00e0 Europea nel 2001.\nSport.\nLa squadra di calcio \u00e8 il Pianezze FC, militante in prima categoria."}
{"id": "37272", "revid": "2164271", "url": "https://it.wikipedia.org/wiki?curid=37272", "title": "Piovene Rocchette", "text": "Piovene Rocchette (\"Piovene\" in veneto) \u00e8 un comune italiano di abitanti della provincia di Vicenza in Veneto. Fa parte dell'Unione montana Pasubio Alto Vicentino.\nGeografia fisica.\nPiovene Rocchette \u00e8 situata nell'Alto vicentino, con la parte pi\u00f9 antica del comune addossata alle pendici del Monte Summano.\nData la posizione del paese, posto ai piedi del Summano, Piovene Rocchette \u00e8 considerato comune di pianura, ma pi\u00f9 della met\u00e0 del suo territorio si estende in montagna. Piovene, infatti, occupa tutto il declivio a pascoli e a boschi che dalla cima del Summano scende al piano verso est; \u00e8 di Piovene anche il versante nord del monte che, pi\u00f9 aspro, accidentato e boscoso, affonda nell'Astico tra Rocchette e Meda.\nLa pianura, che sulla riva destra del fiume si apre sempre di pi\u00f9, \u00e8 di natura alluvionale e glaciale, come testimoniano i grossi macigni arrotondati messi in luce durante la costruzione dell'autostrada. Il Summano, solcato da numerose valli, maggiormente incidenti a nord di Piovene, nonostante la sua forma a cono che fa pensare ad un'origine vulcanica, \u00e8 di natura calcarea poggiante su piedistallo basaltico.\nIl clima \u00e8 mite e favorisce una ricca variet\u00e0 di piante mediterranee tra cui l'ulivo. Situato nella parte pi\u00f9 bassa, il paese presenta estati calde e afose e inverni freddi con temperature che vanno da 8 a -3 gradi\nIn tutti i boschi vi \u00e8 il carpino, sulla cima del Summano insieme con il faggio, nella fascia inferiore insieme con la robinia, la roverella, l'orniello.\nOrigini del nome.\nLa denominazione originaria del comune era semplicemente \"Piovene\", nome che deriva probabilmente dalla ricchezza di acque (\"pluviae\") che caratterizza il suo territorio. Altra ipotesi, formulata dallo storico vicentino Giovanni Mantese, \u00e8 che il nome derivi da \"juvenum\" (come per Giavenale), con riferimento al dio Giove o agli \"juvenes\", i giovani soldati romani dislocati nel vicino \"castrum\".\nIl secondo nome, \"Rocchette\", fu aggiunto con Regio Decreto del 19 ottobre 1933, vista l'importanza che aveva assunto la localit\u00e0 cos\u00ec denominata, grazie agli stabilimenti dei Lanifici Rossi, della Stazione ferroviaria e delle \"Birrarie\", probabilmente con riferimento a piccole fortificazioni di segnalazione, pi\u00f9 che di difesa, esistenti in zona.\nStoria.\nEpoca antica.\nSenza dubbio in questa zona vi furono insediamenti in epoca preistorica, come attestano le ricerche fatte a Castel Manduca nei primi anni del Novecento; in quegli anni venne messa in luce una significativa serie di reperti: resti di abitazioni ed oggetti per gli usi quotidiani (macine e pestelli, frammenti di vasi e ciotole, coltelli, raschietti e lame di pietra scheggiata).\nAnche la successiva presenza romana \u00e8 provata dal rinvenimento di numerose monete del II e I secolo a.C. in diverse localit\u00e0, ma specialmente nella zona delle Garziere e nella zona di Castel Manduca alle falde del Summano; altri reperti sono stati trovati durante gli scavi per la costruzione dell'autostrada della Valdastico.\nInteressanti le lapidi ritrovate, in particolare quella sepolcrale della famiglia Papiria (I sec. d.C.) rinvenuta nel 1816, scavando le fondazioni del campanile, e attualmente murata nel muro frontale di recinzione della casa canonica. In essa si legge l'iscrizione funeraria, su lapide di epoca romana, di Papiria Massima dedicata alla madre Letilia Macrina; risale al periodo compreso tra il 69 e il 192 d.C. quando, probabilmente, Piovene era \"municipium\" romano. Altre lapidi - come quelle di Remmio Palemone - sono state rinvenute sul Summano.\nIn epoca tardo romana il territorio di Piovene fu munito di una fortificazione a difesa e a controllo della Valle dell'Astico; forse da qui partirono le azioni di rappresaglia contro il Bostel di Rotzo.\nMedioevo.\nAlla fine dell'epoca romana e per tutto l'Alto Medioevo, sulle strutture romane di difesa si innestarono i tre castelli medioevali: castel Manduca, castel Pelluca e castel della Rocchetta, definito dal Caldogno \"inespugnabile\", castelli che svolsero una funzione strategica nel controllo della Val d'Astico e del suo sbocco verso l'alta pianura vicentina.\nNel 917, insieme al territorio compreso tra l'Astico e il Brenta, anche quello di Piovene fu donato dall'imperatore Berengario al vescovo di Padova.\nNella seconda met\u00e0 del XII secolo, quando il Comune di Vicenza espanse il suo potere su tutto il territorio, anche Piovene fu ad esso sottomessa; nel 1224 l'abitato si costitu\u00ec in comunit\u00e0 rurale, dotandosi di statuti. Pi\u00f9 tardi nel castel Manduca ebbero dimora gli Ezzelini; una parte di esso fu assegnato in dote da Ezzelino II il Monaco alla figlia Cunizza, sposa ai Conti di Breganze, che ancora nel 1666 conservavano qualche possedimento in loco.\nCaduto Ezzelino III, il castello fu confiscato alla sorella Emilia dal Tribunale dell'Inquisizione e, subito dopo, il Comune di Vicenza se ne impossess\u00f2. Successivamente, Piovene continu\u00f2 a seguire le sorti di Vicenza sotto la dominazione dei padovani, degli Scaligeri e dei Visconti.\nNel 1311 il comune di Piovene acquist\u00f2 dalla citt\u00e0 di Vicenza parte del monte Summano, fra cui quella porzione di terreno sulla cima del monte dove venne fabbricata l'abitazione dei frati. Qualche anno dopo, durante le lotte tra gli Scaligeri e i Padovani anche la \"villa\" di Piovene fu pi\u00f9 volte saccheggiata.\nPer lungo tempo il paese ebbe come signori i \"da Piovene\", che avevano come simbolo il leone uscente.\nVerso la met\u00e0 del Trecento, durante la dominazione scaligera, il territorio di Piovene e di Rocchette fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEpoca moderna.\nNel gennaio 1494 vennero definiti sul Summano i confini dei comuni di Piovene, Santorso e Velo. A quel tempo Piovene figurava fra le \"ville\" del Vicariato di Schio.\nQuindici anni dopo - nel 1509, durante la guerra della Lega di Cambrai - mille soldati dell'esercito di Massimiliano I d'Asburgo occuparono l'abitato, saccheggiandolo e distruggendolo in parte. Negli anni seguenti fu colpito dalla peste, che ritorn\u00f2 a pi\u00f9 riprese anche nel secolo successivo, mietendo numerose vittime. Nel 1668 gli abitanti di Piovene erano 847, alla fine del 1700 erano 1507 e 219 le famiglie.\nEpoca contemporanea.\nDurante il Regno d'Italia del periodo napoleonico i comuni di Carr\u00e8 e di Chiuppano furono aggregati a quello di Piovene. Nel 1813 gli abitati di Piovene e Cogollo vennero collegati da un nuovo ponte di pietra a una sola arcata, ponte Pilo, ideato dall'architetto Andrea Zordani di Cogollo; in precedenza sull'Astico esisteva un modesto ponte in legno, poggiante su due pilastri in muratura.\nDopo la sconfitta di Napoleone il territorio fu assoggettato al Regno Lombardo-Veneto, parte dell'Impero d'Austria, il quale rispetto al dominio francese risollev\u00f2 un po' l'economia, ridusse il pagamento delle tasse e abol\u00ec la leva militare obbligatoria.\nNell'estate del 1866 - dopo la Terza guerra d'indipendenza cui parteciparono, nelle truppe austriache, anche 20 piovenesi - il Veneto venne annesso al Regno d'Italia.\nIl 23 dicembre 1869 a Rocchette, frazione di Piovene, fu aperto il Lanificio Rossi e la richiesta di manodopera port\u00f2 ad un aumento della popolazione della zona. Qui il 2 gennaio 1893 venne consegnata, a mezzo trasporto ferroviario, la prima automobile acquistata in Italia: la Peugeot Type 3 di Gaetano Rossi (figlio di Alessandro), allora direttore dei 4 stabilimenti Lanerossi di Rocchette. L'esemplare, numero 25 dei 64 prodotti, venne pagato 5552,20 franchi ed \u00e8 tuttora conservato al Museo dell'automobile Carlo Biscaretti di Torino.\nDurante il primo conflitto mondiale tutta la Valle dell'Astico fu zona di prima linea sul fronte di guerra, specialmente dopo la \"Strafexpedition\" del maggio 1916. La popolazione dovette abbandonare il paese ben due volte, nel luglio del 1916 e nel novembre del 1917, e furono accolte in Lombardia, Piemonte e Campania, mentre nel paese, che fu ripetutamente bombardato, si avvicendarono le truppe italiane: gravi danni subirono gli opifici Rossi e la Birreria Summano Zanella o Fabbrica Birra Real Summano del 1873. Nei punti strategici vennero fatti poderosi lavori di sbancamento per costruire piazzole, trincee e baraccamenti; in particolare le localit\u00e0 \"Castello di Meda\" (in territorio comunale di Velo d'Astico) e \"Sogno\" furono sottoposte a colossali lavori di fortificazione, con chilometri di trincee scavate nella roccia e ricoveri dove i soldati potevano dormire, rifocillarsi e ripararsi in caso di bombardamento o di attacco. Il Monte Summano, con quanto rimaneva ancora in mano italiana dei Sette Comuni e delle Prealpi Vicentine, venne ad assumere importanza di primo piano per la difesa, come \u00e8 testimoniato dalle numerose gallerie e manufatti ancor oggi visibili in molti punti. Anche la zona di pianura compresa fra il Summano e le Bregonze, porta aperta verso Vicenza, venne solcata da trincee fortificate (sulle rive alte del torrente Astico), da normali trincee, postazioni, camminamenti protetti da ripetute linee di fili spinati e collegati alle adiacenti difese delle Colline delle Bregonze.\nNel 1921 alla chiesa di Rocchette fu assegnato un sacerdote fisso e nel 1928 Rocchette divenne curazia, dipendente dalla parrocchia di Piovene, a sua volta dipendente dalla diocesi di Padova. Nel 1954 la curazia fu elevata a parrocchia intitolata a S. Giuseppe; nel 1960 fu benedetta la prima pietra di una nuova chiesa, consacrata nel 1970 e ristrutturata nel 2009.\nDurante il secondo conflitto mondiale Piovene Rocchette non sub\u00ec sofferenze o danni di rilievo, a parte il serio danneggiamento del Ponte Pilo nella notte tra il 29 ed il 30 aprile 1945, operato delle truppe tedesche in ritirata attraverso la Valle dell'Astico, in direzione del Trentino. Precedentemente, nel primo pomeriggio del 2 gennaio 1945 alle ore 16:20, c'\u00e8 stato un semplice mitragliamento della Stazione di Rocchette (frazione industriale del Comune), senza sgancio di bombe, da parte di due caccia-bombardieri americani P47 Thunderbolt; aerei che appartenevano sicuramente allo stesso gruppo (questa volta in numero di 8) che esegu\u00ec la successiva incursione a Schio il giorno 14 febbraio successivo contro gli stabilimenti Lanerossi, causando la morte di 11 civili. Altri episodi di mitragliamenti sono avvenuti il 12 marzo 1945 contro \"\u00abun biroccio trainato da cavallo\u00bb\", presso il confine con il territorio di Zan\u00e8, ed il 12 aprile successivo contro un veicolo di propriet\u00e0 del Lanificio Rossi di Rocchette, in via Chiuppano, presso la Segheria Bernardi. \nCi sono state delle schermaglie fra partigiani e i militi della GNR, delle Brigate Nere e della X\u00aa Flottiglia MAS, subentrati alla Milizia della Strada, che aveva sede nello stabile delle Scuole Elementari sin dal 1944; un episodio significativo \u00e8 quello dell'agguato serale del 23 novembre 1944, alle ore 20:00, contro due Ufficiali inferiori della GNR - i Sottotenenti diciannovenni Ivo Paciotti e Gianfranco Balzi, entrambi Morciano di Romagna (RN) - in localit\u00e0 Grumello; a seguito delle indagini da parte delle autorit\u00e0 locali, il fatto fu giudicato di natura passionale ad opera di forestieri estranei al paese, escludendo lo \"\u00absfondo politico-insurrezionale\u00bb\", e subito archiviato, tralasciando ogni forma di repressione.\nOltre al Ponte Pilo, ricostruito poi tra l'agosto 1946 e il giugno 1947, i tedeschi distrussero anche la Colonia Alpina comunale (detta \"Casina del Summano\"), ricostruita a 1200 metri s.l.m. nel 1937 dal locale Fascio di Combattimento, sulle rovine del Rifugio della Sezione Vicentina del CAI del 1889 andato distrutto durante la Grande Guerra, perch\u00e9 ritenuta covo e rifugio dei partigiani; nel 1944 le Scuole Elementari accolsero sia truppe tedesche che repubblichine della GNR, sostituite nel maggio del 1945 da una guarnigione britannica di Reparti Sudafricani. Non mancarono violenti atti di rappresaglia, come quello del 9 settembre 1944 nei pressi della Birreria Summano Zanella di Rocchette, dove vennero fucilati cinque giovani della Valle dell'Agno; altri 16 abitanti di via Levrena furono tenuti in ostaggio dai tedeschi per rappresaglia contro gli attacchi delle forze partigiane: con loro si aprirono la strada nella ritirata fino a Meda, dove vennero liberati. Ufficialmente, in Italia, i tedeschi si arresero con l'Atto di Capitolazione firmato il 29 aprile a Caserta - divulgato solo a partire dalle ore 14:00 del 2 maggio, che decretava la deposizione delle armi e la conseguente fine delle ostilit\u00e0 - ma, sul Monte Summano, le alture dell'Angelo restarono occupate fino al 1\u00ba maggio per l'esistenza del transito di gruppi ritardatari e sbandati, privi di collegamenti con il \"\u00abgrosso\u00bb\", che continuavano ad attraversare il territorio comunale, sfociando in brevi scontri a fuoco con i partigiani, fortunatamente solo con feriti e senza vittime da entrambe le parti.\nNegli anni settanta venne costruita, da Vicenza fino a Piovene Rocchette, l'autostrada A31 della Valdastico; il progetto originario prevedeva anche l'estensione a nord, verso Trento, in collegamento con l'Autostrada del Brennero. Negli anni successivi per\u00f2 il Trentino ha continuato ad opporsi a questo prolungamento per vari motivi, anche ambientalisti.\nCultura.\nIstruzione.\nA Piovene Rocchette vi sono due scuole dell'infanzia statali e una privata paritaria, due scuole primarie e una secondaria di primo grado statali.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nCori polifonici.\nIn paese hanno sede i cori polifonici Coenobium Vocale con organico maschile diretto dalla maestra Maria Dal Bianco e l'Ensemble La Rose con organico femminile diretto dalla maestra Jose Borgo.\nGeografia antropica.\nIl nome del comune \u00e8 composto da quelli delle due localit\u00e0 principali, oggi difficilmente distinguibili visto che la recente espansione urbana ha portato alla formazione di un unico centro abitato senza discontinuit\u00e0.\nPiovene \u00e8 il nucleo pi\u00f9 importante sia dal punto di vista storico che demografico. Sede municipale, si posiziona grossomodo al centro del territorio, con la parte pi\u00f9 antica addossata alle pendici orientali del monte Summano.\nRocchette \u00e8 invece localizzata subito a nord-est, stretta fra la vecchia linea ferroviaria Rocchette-Asiago (oggi convertita in parte in percorso pedonale ed in parte ciclo-pedonale) e il torrente Astico. Fu una localit\u00e0 marginale sino alla 1869, quando l'apertura di uno stabilimento della Lanerossi la rese uno dei poli industriali pi\u00f9 importanti del Vicentino.\nIn tempi ancor pi\u00f9 recenti si \u00e8 aggiunto il Grumello, un quartiere sviluppatosi lungo la SP 350 presso il confine con Santorso.\nEconomia.\nCome altri centri dell'Alto Vicentino - Arsiero, Schio e Valdagno - nella seconda met\u00e0 dell'Ottocento Piovene pass\u00f2 rapidamente da un'economia di tipo esclusivamente agricolo a quella industriale, il che influ\u00ec notevolmente sull'incremento demografico. L'inizio si ebbe nel 1868 quando Alessandro Rossi acquist\u00f2 dal Comune \"il diritto di un antico mulino da macina\" sulla riva destra dell'Astico, cui segu\u00ec l'acquisto di una vasta area adiacente per costruire uno stabilimento tessile. La costruzione della diga e delle strutture murarie fu affidata alla \"Societ\u00e0 dei Lavaroni\", muratori e carpentieri di Lavarone, cui si un\u00ec rapidamente altra manodopera, che raggiunse in breve le 500 unit\u00e0.\nLo stabilimento per la filatura e la tintoria della lana pettinata venne inaugurato il 23 dicembre 1869, dopo due anni di lavoro: allora impiegava 500 dipendenti. Nel volgere di un triennio furono realizzati altri tre stabilimenti il Rocchette 2\u00b0 per la tessitura, in territorio di Cogollo (abbandonato e trasferito a Schio dopo l'alluvione del 1966), il Rocchette 3\u00b0 (costruito nel 1887-88 in seguito all'arrivo dell'elettricit\u00e0) e quello di Ca' Lapi (sulla destra dell'Astico e abbandonato dopo i danni della I guerra mondiale). In sostanza, dopo un secolo dall'inizio dell'attivit\u00e0 tutti gli stabilimenti sono stati chiusi e trasferiti altrove e buona parte dei piovenesi per lavorare deve portarsi nei paesi vicini.\nOperano in paese alcune industrie nel settore del legno, dei marmi e della meccanica e laboratori artigianali per la lavorazione del ferro, del legno, della maglieria.\nAncora viva \u00e8 la lavorazione della pietra, che conta una tradizione antichissima: in pietra di Piovene erano i capitelli compositi del romano Teatro Berga di Vicenza, come anche Palazzo Trissino di Vicenza, costruito con i lucidi marmi bianchi di Piovene. Lo stesso Andrea Palladio si serv\u00ec di questa pietra per altri palazzi vicentini, dal bianco al verdone, dal rosso al grigio, ricordati dal Macc\u00e0 con ampia descrizione. Egli ci fa anche sapere che verso la fine del Settecento le cave erano cinque e vi lavoravano diverse centinaia di operai, che con il loro lavoro \"introducevano nel paese non poca soma di denaro\".\nInfrastrutture e viabilit\u00e0.\nDopo la costruzione del viadotto \"Sant'Agata\" sull'Astico - che ha in gran parte assorbito il traffico di \"ponte Pilo\" verso Cogollo e Arsiero - da Piovene passa anche la Strada statale 350 di Folgaria e di Val d'Astico, che si distacca dalla vecchia strada per Velo-Arsiero, a nord del paese, subito dopo il nuovo stabilimento della Lanerossi.\nPiovene-Rocchette \u00e8 anche stazione terminale dell'Autostrada Valdastico (A31), con l'uscita in comune con Chiuppano.\nFino ad alcuni decenni fa Rocchette era un piccolo nodo ferroviario delle linee a scartamento ridotto che raggiungevano Arsiero, Asiago, Schio e Thiene. Caratteristico soprattutto il trenino a cremagliera \"Rocchette-Cogollo-Canove-Asiago\", che svolse la sua attivit\u00e0 dal 4 dicembre 1909 al 31 luglio 1958 e che fu particolarmente prezioso per il rifornimento del fronte nei tragici giorni della Strafexpedition nel 1916. La stazione ferroviaria \u00e8 stata demolita e l'area utilizzata come zona PEEP.\nIl servizio giornaliero di autolinee \u00e8 curato dalla Societ\u00e0 Vicentina Trasporti (SVT).\nAmministrazione.\nGemellaggi.\nNel 2012 il comune di Piovene Rocchette ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37274", "revid": "1996278", "url": "https://it.wikipedia.org/wiki?curid=37274", "title": "Sorisole", "text": "Sorisole (\"Sur\u00ecsel\" o \"S\u00fcr\u00ecsel\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia fisica.\nTerritorio.\nA nord confina con i Comuni di Sedrina e Zogno, a est con Ponteranica, a sud con Bergamo e Paladina, a ovest con Alm\u00e8 e Villa d'Alm\u00e8. Oltre ai centri di Sorisole capoluogo ed alle frazioni Azzonica e Petosino sono pure presenti i nuclei abitati di Premerlino, Comunelli, Botta Alta, Serit, (Grom) Sant'Anna, Grumel Mez, Boscalgisi, Madonna dei Campi, Rigla, Botta Bassa, Laxolo, Castel d\u00e8 Pilis e Canvarola-Valli.\nSorisole \u00e8 classificato dalla legge n. 991/1952 comune parzialmente montano ed \u00e8 classificato dalla OPCM 3274/03 nella zona sismica 3 (scuotimenti modesti).\nOrografia.\nIl territorio \u00e8 caratterizzato da variet\u00e0 ambientali che vanno dall'ambito montuoso, a quello collinare, alla pianura. Si estende infatti fra le cime dei monti Corna dell'Uomo (m 972), Canto Alto (m 1.146), Campanua (m 902), Luvrida (m 827) e la piana dei Dross (m 286) a ridosso delle colline di Bergamo, con un dislivello di 860 m. Pu\u00f2 essere suddiviso in tre aree:\nIdrografia.\nAd eccezione della val Baderem, posta sul limitare est del paese, il territorio di Sorisole appartiene al bacino idrografico del fiume Brembo. \u00c8 presente un reticolo idrografico strutturato in subbacini di modeste dimensioni nei quali scorrono i torrenti:\nClima.\nSorisole gode di un clima tipicamente temperato delle medie latitudini. La vicinanza alle prealpi orobiche e la posizione collinare permettono di evitare i fenomeni di nebbia invernale persistente e di afa estiva.\nLe medie climatiche rilevate dagli anni sessanta agli anni novanta sono le seguenti:\nStoria.\nL'origine del toponimo dovrebbe trovare origine da \"Siliceolae\", con il quale si indicherebbe una localit\u00e0 posta in prossimit\u00e0 di una strada selciata. Tuttavia questa non \u00e8 l'unica ipotesi riguardante l'origine etimologica del nome, che potrebbe derivare anche dal nome proprio \"Surridius\", oppure da \"super insulam\", indicando un territorio posto a nord di quella che comunemente \u00e8 conosciuta come Isola bergamasca. Anche l'attuale frazione di Azzonica, un tempo separata da Sorisole, ha un'antica origine, tanto che il suo toponimo potrebbe derivare dal nome personale Azzone, di chiara origine germanica. Tuttavia queste sono solo ipotesi, non accompagnate da elementi certi.\nNella sua storia Sorisole ha condiviso spesso il proprio destino politico ed amministrativo con il vicino paese di Ponteranica, con il quale si trovava inserito gi\u00e0 nella \"corte regia della Morla\" di epoca longobarda.\nEd \u00e8 a questo periodo che risalgono i primi documenti scritti che attestano l'esistenza del borgo: nel 747 un atto infatti riporta che alcuni terreni appartenenti al \"fundus\" di Sorisole vennero donati dal re longobardo Rachis al prete Limenone.\nIl periodo successivo fu caratterizzato dallo sviluppo del feudalesimo che, inserito nel contesto del Sacro Romano Impero, vide i due borghi finire in gestione alla diocesi di Bergamo prima, ed ai monaci della valle di Astino poi, come riportato in documenti e testamenti.\nDopo una breve parentesi comunale (documentata con atti risalenti al 1249), quell'epoca si caratterizz\u00f2 per i violenti scontri tra le fazioni guelfe e ghibelline, che non risparmiarono nemmeno i borghi di Sorisole ed Azzonica. Entrambi di fazione guelfa, rivestirono un ruolo di primissimo piano nello scenario delle lotte nella provincia bergamasca. Questo costrinse i paesi a dotarsi di fortificazioni intorno al nucleo abitativo.\nLe cronache del tempo ci raccontano numerosi fatti di sangue, incendi e distruzioni negli ultimi anni del XIV secolo, con attacchi e rappresaglie a cui pose momentaneamente fine l'intervento di Galeazzo Visconti. La tregua dur\u00f2 poco, tanto che gi\u00e0 nel 1404 i ghibellini della citt\u00e0 di Bergamo attaccarono Sorisole e Ponteranica, distruggendo edifici difensivi e causando pi\u00f9 di trecento morti.\nLa situazione si ribalt\u00f2 due decenni pi\u00f9 tardi con l'arrivo della Repubblica di Venezia che appoggiava la fazione guelfa. La Serenissima eman\u00f2 una serie di privilegi ed agevolazioni per Ponteranica e Sorisole, che si erano apertamente schierate a favore della dominazione veneta durante le lotte che questa combatt\u00e9 contro il Ducato di Milano sostenuto dai ghibellini. Seguirono quindi secoli socialmente e politicamente tranquilli, con l'agricoltura motore trainante dell'economia dell'intera zona, considerata fiscalmente \"terra separata\" e quindi non soggetta a dazi ed imposizioni fiscali.\nIn quegli anni avvenne l'unione amministrativa tra Sorisole ed Azzonica i cui abitanti, aiutati dai rapporti privilegiati dalla Serenissima, formarono la \"compagnia dei Bastazi\", una cooperativa a cui venne affidata la gestione e lo scarico delle navi nel porto di Venezia, prerogativa mantenuta fino alla caduta della Repubblica di San Marco, avvenuta nel 1797.\nSubentrata la Repubblica Cisalpina, diventata nel 1805 Regno d'Italia, con decreto del 31 marzo 1809 Sorisole venne aggregato a Bergamo diventandone una frazione e perdendo ogni autonomia amministrativa. Sconfitto Napoleone e passata la Lombardia agli Austriaci, con sentenza del 26 novembre 1815 ottenne la separazione da Bergamo ricostituendosi come entit\u00e0 autonoma.\nCon la seconda Guerra di Indipendenza Sorisole pass\u00f2 al Regno sabaudo. Le elezioni del 1860 nominarono Francesco Bacuzzi primo sindaco.\nIl 26 settembre 1944 avvenne l\u2019\"eccidio di Petosino\". Otto partigiani, cinque nei boschi e prati vicini al paese e tre davanti all'asilo, furono trucidati da militi della RSI. Il giorno seguente venne fucilata la nona vittima.\nSimboli.\nStemma Concesso con Regio Decreto del 21 agosto 1937, \u00e8 cos\u00ec costituito: campo di cielo, tre monti al naturale ristretti su una campagna; quello mediano pi\u00f9 alto sormontato da un castello turrito, dietro il castello il sole raggiante.\nGonfalone\n\u00c8 rappresentato da un drappo di colore rosso ornato di ricami d'argento, con lo stemma e l'iscrizione in argento \"Comune di Sorisole\". Le parti di metallo e i nastri sono argentati. L'asta verticale \u00e8 ricoperta di velluto rosso con bullette argentate poste a spirale. Nella freccia \u00e8 rappresentato lo Stemma del Comune e sul gambo inciso il nome. Cravatta e nastri tricolorati dai colori nazionali frangiati di argento.\nMonumenti e luoghi d'interesse.\nChiesa dei Santi Pietro apostolo e Alessandro di Bergamo.\nLa prima pietra fu posata il 18 maggio 1704 in luogo dell'antica parrocchiale dedicata a santa Maria. La progettazione fu affidata alla famiglia Micheli, stirpe di capimastri e architetti di Albegno, ma vi lavor\u00f2 anche l'architetto Giovanni Battista Caniana. Fu consacrata il 12 aprile 1739, ma i lavori proseguirono ancora per molti anni. La facciata presenta statue di santi dello scultore Anton Maria Pirovano. All'interno le decorazioni a stucco della volta e delle navate, esempi di transizione dal barocchetto allo stile neoclassico, sono opera di Carlo Camuzio, membro della famiglia ticinese che lavor\u00f2 anche nella Cappella Colleoni di Bergamo. La volta presenta cinque grandi dipinti, raffiguranti la \"Storia di san Pietro\", realizzati da Donnino Riccardi a partire dall'agosto 1787. Nella prima cappella sulla destra \u00e8 presente la pala con la \"Vergine tra i Santi Rocco, Cristoforo, Bernardino da Siena e Sebastiano\", opera di anonimo del primo quarto del Settecento. Sul lato sinistro la prima cappella ospita il fonte battesimale in marmo della met\u00e0 del XV secolo. Nella cappella successiva \u00e8 presente la tela dell'Assunta, opera di Gian Paolo Cavagna dei primi dieci anni del XVII secolo. Sulle pareti laterali due opere di Francesco Zucco entrambe datate 1611 raffiguranti l'Adorazione dei pastori e l'Adorazione dei Magi. Il pulpito fu realizzato in collaborazione tra i Caniana ed i Fantoni fra il 1746 ed il 1750. Pregevole \u00e8 il coro in legno di noce, opera di Francesco Antonio Caniana e di Giovanni Sanz. Le grandi tele dell'abside sono di Mauro Picenardi, Francesco Silva, Vincenzo Angelo Orelli e Giovanni Raggi e raffigurano il martirio di S. Alessandro, il martirio di S. Pietro, l'offerta dei pani a Melchisedech, la moltiplicazione dei pani, l'Assunta. La chiesa dispone di due cantorie con organo e controrgano sui due lati della navata. Il vecchio organo nel 1725 fu smontato da Andrea Bossi e sistemato da Giuseppe Serassi. Nel 1779 i fratelli Andrea e Giovanni Serassi ne realizzano uno nuovo. Venne poi rifatto nel 1869 dai fratelli Parolini, nel 1903 da Luigi Balicco Bossi e nel 1979 da Emilio Piccinelli. In sacrestia vi sono i ritratti di numerosi parroci. Spicca quello di don Lorenzo Calvi eseguito da Vittore Ghislandi, pi\u00f9 conosciuto come Fra' Galgario. Sono pure presenti altri dipinti: quello di S. Francesco con il benefattore Lanfranchi di anonimo del secondo quarto del Seicento e la tela con la Madonna con Ges\u00f9 Bambino, i dogi, una dogaressa ed un gentiluomo databile tra il XVI e XVII secolo, opera di Jacopo Negretti detto Palma il Giovane. Fra i vari mobili di pregevole fattura \u00e8 presente quello realizzato da Giuseppe Caniana eseguito dal 1752 al 1753.\nChiesa di San Pietro \"in vinculis\".\nPrima parrocchiale del paese, non si hanno notizie certe sulla sua fondazione. In una relazione redatta il 15 settembre 1666 si scriveva che la chiesa era ritenuta fra le pi\u00f9 antiche della diocesi. Probabilmente di epoca longobarda, il primo documento in cui \u00e8 citata \u00e8 datato 1\u00ba luglio 1184. Ne parlano altri documenti datati 23 febbraio 1250 e giugno 1337. Il titolo di parrocchiale pass\u00f2 nel XVI secolo alla Chiesa di Santa Maria. Il campanile in pietra, databile XII secolo, presenta una monofora su ogni lato ed \u00e8 addossato al fianco nord della chiesa. La parete ovest presenta due strati di affreschi. I pi\u00f9 recenti, risalenti al XIV e XV secolo, raffigurano Sant'Agata, la Madonna in trono con Bambino e Santa Caterina d'Alessandria.\nAree naturali.\nParco dei Colli di Bergamo.\nIstituito con Legge Regionale n. 36 del 18 agosto 1977, \u00e8 un'area naturale protetta comprendente l'intero territorio comunale, oltre che parte di altri nove Comuni limitrofi. \u00c8 collocato sulle prime propaggini delle Prealpi Orobie, tra i colli della citt\u00e0 di Bergamo e la vetta del Canto Alto. Sono presenti boschi cedui di castagno, frassino, carpino, rovere. Per quanto riguarda la flora si possono osservare l'asfodelo, il giglio rosso, il giglio martagone, la peonia selvatica, il bucaneve, la rosa di natale. \u00c8 presente il capriolo, la volpe, il tasso e per quanto riguarda gli uccelli sono segnalati il picchio rosso, il fringuello, l'allocco, la poiana. Numerosi sono i sentieri per escursioni adatte ad ogni esigenza: dalla semplice passeggiata a divertenti percorsi in mountain-bike. A fianco del torrente Quisa, immersa nel verde, si snoda una pista ciclopedonale adibita solo allo svago.\nFalesia \"C\u00f6rna di Marte\".\nStruttura rocciosa situata poco sopra il paese, \u00e8 attrezzata per il free climbing. \u00c8 utilizzata dagli arrampicatori per l'allenamento, soprattutto in autunno e inverno per la felice esposizione al sole. Si raggiunge partendo dalla localit\u00e0 Baderem e seguendo la segnaletica si raggiunge la sorgente del torrente Morla. Cambiato il versante orografico si arriva alla base della placca rocciosa dove \u00e8 presente una bacheca con la descrizione delle vie di salita.\nCultura.\nBiblioteche.\nLa biblioteca comunale ha due sedi: a Sorisole presso il Municipio ed a Petosino presso il Centro civico. Appartiene al sistema bibliotecario intercomunale Area Nord-Ovest della provincia di Bergamo.\nScuole.\n\u00c8 presente l'Istituto Comprensivo Statale \u201cAntonio Lanfranchi\u201d, costituitosi il 1\u00ba settembre 2000, che comprende tutte le scuole primarie e secondarie di primo grado del Comune. Ha due sedi: a Sorisole ed a Petosino. Per le superiori gli studenti sorisolesi frequentano nella maggioranza gli istituti della limitrofa citt\u00e0 di Bergamo e cos\u00ec per l'universit\u00e0, anche se in questo caso tanti frequentano pure le universit\u00e0 di Milano.\nIl primo documento relativo all'istruzione scolastica a Sorisole \u00e8 il testamento del 1625 di Antonio Lanfranchi che destina parte della sua eredit\u00e0 al pagamento di un maestro che insegni a leggere e scrivere agli abitanti del paese. Altri documenti del 1856 e del 1884 attestano la presenza di scuole elementari. Solamente nel 1963 vengono istituite le allora scuole medie inferiori a Sorisole e Petosino.\nSociet\u00e0.\nEvoluzione demografica.\nSorisole, limitrofo alla citt\u00e0 di Bergamo, quindi appetibile per la possibilit\u00e0 di usufruire facilmente di tutti i servizi amministrativi, infrastrutturali e sociali, ha visto dagli anni sessanta del novecento un notevole incremento edilizio che ha portato al raddoppio del numero degli abitanti in pochi decenni. I dati censuari consentono di conoscere l'evoluzione nel tempo della popolazione: dalle classi di et\u00e0, alla composizione delle famiglie, dalla suddivisione per attivit\u00e0 economica a quella per grado di istruzione:\nEtnie e minoranze straniere.\nLa presenza di cittadini stranieri \u00e8 diventata significativa a partire dagli anni novanta. Al 31 dicembre 2013 risiedono 547 stranieri che rappresentano il 5,9% della popolazione. Maggiormente rappresentate sono le seguenti cittadinanze:\nReligione.\n\u00c8 da ritenersi acquisito il dato che la parrocchia San Pietro di Sorisole esista almeno dal secolo XI. Con bolla in data 10 maggio 1479 il papa Sisto IV concesse ai sorisolesi l'\u201cjuspatronatus\u201d, il diritto cio\u00e8 di scegliersi direttamente il parroco. Questo a seguito della costituzione del beneficio parrocchiale avvenuta nel 1478 consistente nel mettere a disposizione della parrocchia i fondi necessari al mantenimento del parroco. Il diritto continu\u00f2 nei secoli fino a quando i capifamiglia, con votazione del 3 aprile 1949, vi rinunciarono.\nNel 1935 venne istituita la seconda parrocchia, dedicata alla Beata Vergine del Buon Consiglio, nella frazione Petosino, mentre la terza, dedicata a San Giuseppe, fu istituita nel 1958 nella frazione Azzonica.\nOltre alle sette chiese aperte normalmente al culto, sono presenti, disseminati su tutto il territorio, ben trentotto capitelli votivi o santelle nei quali vi sono notevoli opere pittoriche.\nQualit\u00e0 della vita.\nIl reddito imponibile IRPEF del 2011, dichiarato da 5113 persone fisiche, ammonta complessivamente a \u20ac 118.935.966 per una media pro-capite di \u20ac 23.261. Il 16,4% ha dichiarato redditi tra i 10.000 ed i 15.000 euro, il 23,6% tra i 15.001 ed i 20.000, il 22,8% tra i 20.001 ed i 26.000, il 13,5% tra i 26.001 ed i 33.500, solo l'1.2% ha dichiarato redditi oltre i 100.000 euro. La media provinciale \u00e8 stata di 24.109 euro\nInfrastrutture e trasporti.\nStrade.\nLa Strada Statale 470 della Val Brembana attraversa il territorio comunale.\nFerrovie.\nL'abitato era servito dalle stazioni di Ponteranica-Sorisole e Petosino poste lungo la ferrovia della Valle Brembana, attiva fra il 1906 e il 1966. La seconda di esse era raccordata con la locale Societ\u00e0 del Gres.\nMobilit\u00e0 urbana.\nSorisole \u00e8 servito da due linee della rete di autobus (7 e 9), gestite da ATB Consorzio. \n\u00c9 in corso la progettazione di una nuova linea di tram (T2 Bergamo-Villa d'Alm\u00e8) che prevede una fermata presso la frazione di Petosino. Sar\u00e0 gestita da TEB.\nSport.\nLa societ\u00e0 sportiva di Sorisole, fondata nel 1968, si chiama Polisportiva Sorisolese; la formazione ha sempre militato in campionati provinciali a carattere dilettantistico.\nA Petosino vi \u00e8 la societ\u00e0 Virtus Oratorio Petosino, rifondata nel 2007, con squadre che gareggiano nei campionati dilettantistici di calcio e pallavolo.\nAmministrazione.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "37275", "revid": "1318658", "url": "https://it.wikipedia.org/wiki?curid=37275", "title": "Pojana Maggiore", "text": "Pojana Maggiore (anche Poiana Maggiore, \"Pojana\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nSituato nella parte pi\u00f9 meridionale della provincia di Vicenza, il territorio di Pojana Maggiore si presenta completamente pianeggiante (il capoluogo \u00e8 situato a 14 m s.l.m.) con modesti corsi d'acqua a carattere locale, quali il \"Ronego\" e l\"'Alonte\", che segna per un tratto il confine settentrionale e orientale del comune.\nClassificato nella zona sismica 4 (sismicit\u00e0 molto bassa), il territorio comunale si trova al confine con altre due province venete: Verona a ovest e Padova a sud. Dista 40\u00a0km da Vicenza, 45\u00a0km da Padova e 50\u00a0km da Verona.\nIn epoca storica la zona era attraversata dall'antico letto del fiume Adige, il cui corso si spost\u00f2 a sud a seguito degli sconvolgimenti idrogeologici altomedioevali iniziati con la Rotta della Cucca (589 d.C.). L'antico passaggio dell'Adige e gli eventi ad esso collegati sono tutt'oggi testimoniati dai toponimi di alcune localit\u00e0 del comune, come \"Sabbioni\", \"Conche\" e \"Rotte\".\nIl territorio \u00e8 delimitato da tre fiumi: il Ronego, il Gu\u00e0 e l'Alonte.\nOrigini del nome.\nIl termine \"Pojana\" sembra derivi dal longobardo \"plojum\", col significato di \"luogo coltivato ed arato\".\nStoria.\nEpoca antica e Medioevo.\nI numerosi reperti rinvenuti in territorio pojanese suggeriscono che esso fosse gi\u00e0 abitato in epoca preistorica. Le pi\u00f9 antiche testimonianze della presenza romana risalgono alla fine del II - inizi del I secolo a.C., mentre la prima vera colonizzazione avvenne durante il regno di Augusto, quando la zona di Este e le terre circostanti vennero concesse come premio di guerra ad alcuni soldati reduci della battaglia di Azio. Questa colonizzazione port\u00f2 alla bonifica del territorio, con lo scavo del letto dei fiumi, la costruzione degli argini e di una rete di canali, la ripartizione del terreno tramite la centuriazione e la costruzione di strade; impostazione sopravvissute fino al giorno d'oggi (ad esempio via Vicentina e via Pelosa sono tratti di antiche strade romane).\nVerso la met\u00e0 del Trecento, durante la dominazione scaligera, il territorio di Pojana fu sottoposto, sotto l'aspetto amministrativo e fiscale, al Vicariato civile di Orgiano e tale rimase sino alla fine del XVIII secolo.\nA lungo conteso tra Vicenza, Verona e Padova, il territorio pojanese, insieme con tutto il vicentino, entr\u00f2 a far parte della Repubblica di Venezia nel 1404.\nEpoca contemporanea.\nCaduta la Serenissima, Pojana cadde sotto le dominazioni francese e austriaca che si alternarono in questa regione; dal 1814 entr\u00f2 a far parte del Regno Lombardo-Veneto) e nel 1866, al termine della Terza guerra di indipendenza, fu annessa al Regno d'Italia.\nAll'inizio del Novecento dipendeva, sotto l'aspetto amministrativo, dal mandamento di Lonigo. Nel 1911 il paese fu collegato al capoluogo dalla nuova linea ferroviaria Vicenza-Montagnana, vi fu installata la rete elettrica pubblica e, due anni dopo, il primo telefono. In paese esisteva anche l'ufficio telegrafico, la scuola comunale, la Congregazione di carit\u00e0 e un servizio postale giornaliero. Tra le iniziative finalizzate alla cooperazione e alla promozione sociale, istituite in questo periodo: la Cassa Rurale e Artigiana, la Societ\u00e0 di Mutuo Soccorso, la Cooperativa di consumo, la Latteria sociale, le due Cooperative tabacchi, la Cooperativa agricola e la Cooperativa ortofrutticola.\nEra un paese di campagna la cui popolazione svolgeva un'attivit\u00e0 prevalentemente agricola, pur essendo presenti anche un notaio, il medico condotto e il farmacista, un veterinario, un'ostetrica, due ingegneri e un avvocato; pochi gli artigiani e commercianti che svolgevano un'attivit\u00e0 perlopi\u00f9 connessa all'agricoltura e spesso venivano retribuiti in natura. La terra apparteneva a grandi proprietari che dominavano la vita del paese, mentre la massa della popolazione maschile era composta da fittavoli o braccianti. Alcuni di questi erano salariati fissi, ma la maggior parte chiamati dai grandi proprietari a svolgere lavori occasionali, quindi senza occupazione per una gran parte dell'inverno, durante il quale potevano sopravvivere soltanto grazie alle opere pubbliche appositamente create dal Comune, a quel tempo la principale aziende non agricola del paese. Le abitazioni erano modeste ma dignitose nel centro del paese, mentre nelle contrade periferiche spesso la gente viveva in malsani \"casoni\" di terra cruda e paglia. Forte era l'attaccamento della gente ad una religione cattolica ancora molto tradizionale. Questa situazione non consentiva un incremento demografico della popolazione che, nel 1900, era di circa 3.500 abitanti: costante l'emigrazione verso i paesi europei ma soprattutto oltre Atlantico.\nLa prima guerra mondiale sconvolse completamente la vita del paese: come tutta la provincia, anche Pojana fu dichiarato \"zona di guerra\". La maggior parte dei giovani maschi fu chiamata al fronte (ne morirono 106, i reduci furono 139) e il lavoro fu completamente a carico dei vecchi, delle donne e dei bambini; il paese vide il passaggio e l'acquartieramento di truppe, l'arrivo dei profughi di Roana che si fermarono fin dopo la fine della guerra, la cui eredit\u00e0 fu l'impoverimento delle campagne e la mancanza di risorse per la popolazione contadina, come pure l'arricchimento di chi riusc\u00ec ad approfittare della situazione; questo periodo vide anche l'emergere, come in tutto il Basso vicentino, delle lotte contadine.\nQueste, alimentate dalle leghe rosse e dai cattolici, furono particolarmente dure:, si susseguivano scioperi, comizi e cortei, contrastati da serrate dei proprietari, che lasciavano senza lavoro centinaia di salariati. A Pojana e Noventa vi furono violenze, le masse invasero le fattorie, vi furono numerosi arresti e anche un morto. \nNel 1920 a Pojana e a Villaga vinsero le elezioni i socialisti e nel 1921 i comunisti; i nuovi amministratori iniziarono subito una gestione del Comune ispirata ai principi del marxismo, facendosi parte attiva durante la stipula dei patti colonici e ottenendo condizioni estremamente progressiste per l'epoca. A loro volta, gli agrari si organizzarono nell'Associazione Agraria del Basso Vicentino, prima cellula da cui in seguito si sarebbe sviluppata l'Associazione Agraria Vicentina. A Pojana si costitu\u00ec anche il primo fascio della provincia. Durante tutto il periodo il clima sociale rimase alquanto turbolento tanto che, a seguito di ulteriori violenze e minacce, nel 1921 l'intero consiglio comunale si dimise ed il Comune venne commissariato. Qualche anno pi\u00f9 tardi, il sindaco sarebbe stato sostituito dal podest\u00e0, nominato dal governo fascista.\nCultura.\nA Pojana vi sono due scuole dell'infanzia, due scuole primarie e una scuola secondaria di primo grado; \u00e8 anche presente la biblioteca comunale.\nGeografia antropica.\nFrazioni del comune di Pojana Maggiore sono Cagnano (con circa 800 abitanti) e Cicogna.\nAltre localit\u00e0 o contrade sono: Ponte Cazzola, Paradiso, Scavezz\u00e0, Contellena-lovato, Conche, Spello-tognetti, Ponte Novo, Capitello.\nEconomia.\nIl territorio ha una vocazione prevalentemente agricola. La maggior parte delle industrie \u00e8 collocata nella frazione di \"Cagnano\".\nCome in tutto il Basso vicentino, fra le due guerre mondiali venne introdotta a Pojana la coltivazione del tabacco, che divenne ben presto cos\u00ec importante per l'economia del paese da superare di gran lunga le tradizionali colture del grano e del mais sempre meno redditizie. Essa dava anche possibilit\u00e0 di occupazione alla popolazione femminile contadina, che cos\u00ec contribuiva al bilancio familiare nei mesi in cui era ridotto il lavoro nei campi.\nInfrastrutture e trasporti.\nPojana Maggiore \u00e8 collegata ai centri vicini tramite strade provinciali, e dal 2015 alla viabilit\u00e0 nazionale tramite il tratto sud dell'Autostrada A31 Valdastico (casello di Noventa Vicentina distante 7\u00a0km).\nIl comune \u00e8 servito dalle autolinee interurbane gestite da Ferrovie e Tramvie Vicentine (FTV) e Busitalia-Sita Nord.\nTra il 1887 e il 1948 Pojana Maggiore fu servita da una fermata della Tranvia Vicenza-Noventa-Montagnana, gestita dalla Societ\u00e0 Tramvie Vicentine (diventata in seguito FTV). Questa linea era importantissima per l'economia del Basso vicentino, perch\u00e9 favoriva gli scambi con il capoluogo, tra cui il trasporto delle barbabietole allo zuccherificio di Montagnana; nel 1941 la Societ\u00e0 Eridania Zuccherifici Nazionali install\u00f2 presso la stazione ferroviaria di Pojana un impianto per pesare le barbabietole provenienti dalle campagne circostanti e destinate agli zuccherifici; fu smantellato negli anni ottanta insieme con l'edificio della stazione.\nAmministrazione.\nGemellaggi.\nPojana Maggiore \u00e8 gemellata con:\nInoltre il comune di Pojana Maggiore ha aderito alla lista dei comuni gemellati con la fondazione \"Citt\u00e0 della Speranza\".\nSport.\nLa principale societ\u00e0 calcistica del paese \u00e8 l\"'AC Spes Pojana\". Fondata nel 1927, gioca le sue partite interne al \"Campo sportivo Lino Ghirotto\" di Pojana Maggiore. I colori sociali sono il giallo e il blu. Nella stagione 2012-2013 disputa il campionato di Seconda Categoria organizzato dal Comitato regionale Veneto della FIGC.\n\u00c8 presente anche l'associazione sportiva \"GS Pojana Maggiore\".\nL'associazione, nata nel 1984, gestisce una squadra amatoriale di calcio a 11 maschile ed \u00e8 iscritta al torneo provinciale CSI Vicenza.\nEsiste inoltre una societ\u00e0 di pallavolo, l\"'ASD Volley Basso Vicentino\", che collabora nel territorio con i paesi di Sossano e Campiglia dei Berici. Le squadre in categoria seniores, nella stagione 2012-2013, disputano i campionati di Serie C (maschile) e Serie D (femminile)."}
{"id": "37276", "revid": "124681967", "url": "https://it.wikipedia.org/wiki?curid=37276", "title": "Posina", "text": "P\u00f3sina (\"P\u00f3xena\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl comune comprende tutta la valle omonima la quale, assieme alla Val di Ferro appartenente al comune di Laghi e alle Valli di Tovo e di Riofreddo appartenenti al comune di Arsiero, forma il bacino del torrente Posina.\nCaratteristiche sono le numerose contrade, mentre il centro \u00e8 situato nel fondovalle alla sinistra orografica del torrente omonimo, che nasce in Val Caprara e che alimenta un laghetto artificiale meta di passeggiate e pesca sportiva. Caratteristiche sono le numerose contrade sparse nel suo ampio territorio.\nLa valle \u00e8 una delle pi\u00f9 caratteristiche del territorio vicentino; lunga circa 20\u00a0km, piuttosto angusta per la tipica forma a \"V\", collega la Val di Terragnolo, sul confine trentino, con la Valle dell'Astico. \u00c8 percorsa in tutta la sua lunghezza dal Posina, alimentato dalle acque dei numerosi affluenti, solitamente brevi e a volte di notevole pendenza, che scendono ora tra pareti di roccia nuda, ora tra distese di boschi e di prati.\nDominano la valle i monti Pasubio, Majo, Priafor\u00e0 e Novegno, mete di escursioni, trekking e passeggiate. Su tutto domina il monte Pasubio a cui si pu\u00f2 accedere attraverso le suggestive Val Caprara, Val Sorapache o arrivati al Passo Xomo per la Strada degli Scarubbi o per la Strada delle 52 gallerie, grandiosa opera di ingegneria militare della Grande Guerra. Al Passo della Borcola (1206 s.l.m.) si incrociano la strada per Val Terragnolo e Rovereto col Sentiero Europeo E5 che collega il monte Maggio col Pasubio.\nIl clima, piuttosto fresco d'estate, si fa rigido d'inverno, quando una buona parte della vallata resta sempre in ombra.\nLa vegetazione presenta esemplari tipici della montagna come il pino mugo e il faggio che ricoprono i versanti di Cima Grama, di Monte Majo, di Monte Pruche, quelli a nord di Fusine e i roccioni a Nord Est di Monte Cogolo fin quasi a valle. In altre localit\u00e0 il faggio \u00e8 presente insieme con l'abete rosso, il larice, il carpino nero, il castagno. Quest'ultima pianta, indubbiamente importata e che tanta parte ebbe nel passato per la povera economia locale, amante di terreni profondi e acidi, occupa ancor oggi aree estese; il ciliegio selvatico, che rivela la sua presenza soprattutto con le fioriture di primavera o con i fiammanti colori dell'autunno, \u00e8 presente un po' dovunque.\nOrigini del nome.\nSecondo Giuseppe Pasqualigo, Posina deriva da \"posse\", termine attestato nel latino medievale che significa \"possedimento\". Rimanderebbe dunque al dominio dei conti di Velo.\nIn tempi pi\u00f9 recenti, questa ipotesi \u00e8 stata messa in dubbio da Giovanni Mantese, secondo il quale il toponimo ha origini comuni con quello di Fusine, cio\u00e8 dal latino \"fuxina-foxina\" ovvero \"officina\", riferimento alle attivit\u00e0 di estrazione e lavorazione dei metalli. Lo confermerebbero le forme \"Puxina\" e \"Poxina\" che compaiono nei documenti antichi. Una derivazione analoga ha il toponimo Forni.\nPer Carlo Battisti e Dante Olivieri va collegato a \"pausa\", ad indicare un luogo in cui riposa il bestiame.\nIl toponimo Posina compare per la prima volta in un documento del 1115 che ricorda la pestilenza e la carestia che avevano colpito il territorio vicentino; non si riferisce tuttavia al centro abitato, ma all'intera val Posina, andando a soppiantare quello di \"valle Nigriera\" utilizzato in un diploma imperiale del 19 luglio dell'anno Mille.\nGiuseppe Pasqualigo cita un documento del 1200 in cui sono elencati i vari feudi della famiglia Velo, tra cui Posina. Questa notizia non \u00e8 stata confermata dagli storici successivi che non sono riusciti a individuare lo scritto.\nUn altro testo del 1216 attesta che il vescovo di Trento Federico Vanga concesse a tale Olderico di Posena il feudo di Costa Cartura (attuale Costa di Folgaria) perch\u00e9 fosse coltivato. Non \u00e8 chiaro se con questo toponimo si indicasse il paese o, ancora una volta, la valle.\nStoria.\nMedioevo.\nLa valle venne colonizzata da parte di due etnie: dapprima quella euganea-veneto-latina - il che spiega perch\u00e9 Fusine, costruita da gente venuta dal basso e legata ai Velo, fosse considerato il centro pi\u00f9 antico di queste contrade e il capoluogo dell'intera vallata fin oltre il 1600 - poi nel XIII secolo quella tedesca, la cui presenza \u00e8 ancor oggi documentata nella toponomastica.\nPosina viene nominata per la prima volta come centro abitato nel 1216 e ricordata come \"villa\" del territorio vicentino in uno statuto del 1262, due anni prima che il comune di Vicenza decidesse, lungo questa valle, la costruzione della strada per Rovereto. Pare che Posina godesse di una certa autonomia fin dal 1200, ma solo nel 1462 riusc\u00ec a svincolarsi dai Velo e a erigersi a comunit\u00e0 rurale, dotata di un patrimonio proprio; tuttavia rest\u00f2 soggetta ad alcuni oneri dovuti ai Velo, dai quali si liber\u00f2 solo nel 1690.\nVerso la met\u00e0 del Trecento, durante la dominazione scaligera, il territorio di Posina fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEpoca moderna.\nCome tutto il territorio vicentino, nel 1404 anche la vallata del Posina entr\u00f2 a far parte della Repubblica di Venezia, restando paese di confine fino al 1918.\nDurante la guerra veneto-viscontea del 1439 i posenati, a differenza di altre comunit\u00e0, restarono dalla parte veneziana. Il contrario avvenne durante la guerra della Lega di Cambrai, quando le truppe di Massimiliano, nel 1510, giunte al Passo della Borcola costrinsero alla fuga i veneziani: per evitare rappresaglie i posenati passarono - come d'altronde fece la citt\u00e0 di Vicenza - dalla parte dell'Imperatore; sei anni dopo, tutti i paesi della valle, ritornati sotto Venezia, vennero saccheggiati e incendiati dai tedeschi in ritirata. La peste lasci\u00f2 segni profondi, come era avvenuto in precedenza nel 1446, nel 1452 e nel 1478.\nNel marzo 1587 Fusine e le due contrade di Laghi e Cavallaro, pur legate con tasse e balzelli ai conti Velo, cominciarono a reggersi come \"Comune delle tre contrade\" tutelato e protetto dalla citt\u00e0 di Vicenza: esse formarono un solo comune - con sede a Fusine - fino al 1689, quando Laghi e Cavallaro, dopo ripetute istanze e liti, ottennero l'autonomia. Fusine rimase comune fino al 1807, anno in cui fu unito a Posina.\nIl 1562 fu un anno terribile per la vallata: un'alluvione travolse tre mulini e diverse case, l'inverno fu terribile e segnato dalla fame, con i lupi che scendevano dai monti e assalivano la gente in pieno giorno anche nei paesi pi\u00f9 grossi. Non molto diversa fu la situazione negli anni successivi: per tutto il Seicento e il Settecento la miseria, la povert\u00e0, le pesanti tasse, le malattie endemiche e il banditismo gravarono sulla gente del paese e dei paesi vicini.\nNel 1685 fu costruita la strada Fusine-Sella-Cavallaro. Nel 1701 la valle fu coinvolta nella Guerra di successione spagnola con passaggio di truppe austriache e conseguenti danni.\nL'Ottocento.\nAgli inizi dell'Ottocento, la situazione della popolazione non migliorava. Durante l'occupazione francese, che tante speranze ed entusiasmi aveva alimentato nella povera gente, stanchi di subire vessazioni, i montanari marciarono minacciosi dapprima su Schio e Thiene, quindi su Vicenza inneggiando a Venezia, saccheggiando le case dei filo-francesi, chiedendo giustizia, ma furono duramente dispersi e condannati come briganti.\nNel 1802 inizi\u00f2 l'insegnamento nelle scuole maschili (mentre le classi femminili saranno create solo nel 1870), con sedi presenti a Posina, Fusine, Ganna e Cavallaro. Nel 1807 Fusine si un\u00ec a Posina, mentre Cavallaro si un\u00ec a Laghi.\nIl passaggio sotto il Regno Lombardo-Veneto segn\u00f2 un periodo di maggiore tranquillit\u00e0. Nel 1816 fu introdotta nella valle la coltura della patata.\nQuando per\u00f2 nel 1848 le Province Venete insorsero contro l'Austria, i posenati, guidati dal loro parroco, si posero a difesa del Passo della Borcola. Durante la Repubblica Romana (1848-49) rappresentanti di Posina erano presenti a Roma, altri appartenevano ai \"Crociati Vicentini\" e nel giugno 1848 combatterono per la difesa di Vicenza. Nel 1859 alcuni giovani del paese emigrarono in Piemonte per arruolarsi nell'esercito piemontese; qualcuno nel 1860 fu con Garibaldi in Sicilia e nel 1867 era ancora con lui a Mentana.\nCon l'annessione del Veneto al Regno d'Italia nel 1866, Posina ritorn\u00f2 ad essere terra di confine.\nNel 1880 Fusine era nota per le numerose fabbriche di chiodi che venivano prodotti a mano, lavorazioni che scomparvero in seguito alla meccanizzazione della produzione; l'ultimo forgiatore lavor\u00f2 fino al 1950.\nNel 1891 fu aperta la strada degli \"stancari\" da Arsiero a Rio Freddo. Nel febbraio 1910 arriv\u00f2 nella valle la corrente elettrica. Nel 1911 fu aperta la strada della \"strenta\", la strettoia prima di Castana. Nel 1914 rientrarono dall'estero ben 350 emigranti.\nIl Novecento.\nCon lo scoppio della prima guerra mondiale, Posina venne a trovarsi in prima linea. Nei primi giorni del conflitto, fine maggio 1915, gli italiani migliorarono le posizioni di confine occupando il Col Santo, la Costa della Borcola, la Borcola, la Borcoletta e il Monte Maggio; gli alpini del VI Verona, guidati da Luigi Beber della posinate contr\u00e0 Doppio, conquistarono il Pasubio. Gli abitanti in grado di lavorare, uomini donne ragazzi e ragazze, furono adibiti ai lavori militari (strade e difese).\nUn mese dopo, le 265 famiglie delle contrade alte (Cervi, Griso, Lighezzoli, Colli, Ressi, Leder, Costa, Xomo, Spagnoli, Mogentale, Spini, Sella, Fornasa, Tamazzolo, Pui, Pelle, Monte) trovarono rifugio nelle contrade pi\u00f9 in basso. Era proibito suonare le campane: in cambio ogni sera in piazza suonava la fanfara. La canonica venne occupata dalle truppe. Un ospedaletto da campo fu sistemato nell'asilo, in casa Zambon e Leder. Nel rigido inverno la popolazione si diede da fare per alleviare le fatiche e le tribolazioni dei soldati, con viveri e indumenti di lana.\nIl 18 maggio 1916, sotto l'incalzare del nemico durante la \"Strafexpedition\", venne intimato lo sgombero immediato della popolazione: la sede del Comune fu portata a Longare, mentre la popolazione dispersa nel vicentino. La valle fu occupata dagli Austriaci, che si ritirarono nel luglio dello stesso anno, ma la guerra continu\u00f2 e la gente ottenne di ritornare solo tra il febbraio e il maggio 1919.\nLa non facile opera di ricostruzione fu affidata all'impresa Toffanin di Lonigo, che ripar\u00f2 o ricostru\u00ec con circa 1000 operai, quasi tutti del luogo, ben 700 edifici di Posina e Laghi.\nAgli inizi degli anni trenta, per\u00f2, inizi\u00f2 lo spopolamento della vallata, per l'emigrazione in pianura o all'estero. Nel 1931 furono riattivate le strade Posina-Borcola e Fusine-localit\u00e0 Costamala.\nDurante la seconda guerra mondiale, Posina divenne presidio tedesco, stretto in una morsa dalle forze partigiane della \"Garemi\": le contrade furono incendiate e la gente deportata.\nCome nel primo dopoguerra, anche nel secondo riprese l'esodo della popolazione verso terre lontane e verso la pianura vicentina, mentre chi restava ha trovato lavoro come pendolare nelle vicine zone artigianali di Arsiero e Velo d'Astico oppure esercita qualche attivit\u00e0 legata al turismo.\nMonumenti e luoghi d'interesse.\nPaesaggio.\nTutto il territorio di Posina, con le sue contrade, le sue valli e le sue montagne, con la sua storia e la sua gente semplice e ospitale, merita di essere conosciuto ed apprezzato.\nDal fondovalle numerosi sentieri raggiungono le contrade e i pascoli alti per proseguire verso le cime del Novegno, del Gamonda, del Pasubio, del Majo e del Maggio. Di origini antichissima, utilizzati e migliorati nel primo conflitto, abbandonati in parte dopo gli anni sessanta, sono stati in parte recuperati dal C.A.I. di Thiene.\nInteressante per chi intende conoscere alcune fra le pi\u00f9 ridenti contrade di Posina \u00e8 il \"Giro delle Contrade\", partendo e ritornando a Posina, tra boschi di castagni e prati erbosi dopo aver toccato le contrade Fuccenecco, Telder, Collo, Paoli, Leparo, Bal\u00e0n, Ressi, Sega.\nCultura.\nIstruzione.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nScuole.\nA Posina vi sono una scuola dell'infanzia e una scuola primaria, entrambe statali.\nEventi.\nManifestazioni tradizionali:\nGeografia antropica.\nL'unica frazione di Posina \u00e8 quella di Fusine. Sul territorio vi \u00e8 oltre un centinaio di contrade sparse, alcune costruite lungo la strada di fondovalle, altre sulle pendici della montagna, talora su di un poggio soleggiato dominante la valle, altre volte su un pianoro.\nEconomia.\nFino agli anni sessanta del Novecento per gli abitanti di Posina l'attivit\u00e0 pi\u00f9 importante fu l'agricoltura, che vantava una tradizione secolare e soprattutto nella seconda met\u00e0 del secolo precedente aveva avuto un incremento notevole. In quegli anni, scrive il Pasqualigo, \"torn\u00f2 generale in questi abitanti sia di migliorare le sementi che di ridurre i terreni sfruttando le possibilit\u00e0 di irrigazione\".\nTuttavia il prodotto delle terre arative, frumento, sorgo, formenton, fu sempre piuttosto \"limitato\" rispetto alle esigenze della numerosa popolazione; \"\"immenso tornava invece quello dei frutti, pesche, ciliege, noci, castagne, che a vilissimo prezzo... vengono condotti nei mercati della pianura\". Nel 1877 fu introdotta, in via sperimentale, anche la coltivazione del tabacco.\nRiferendosi alla zootecnia, il Pasqualigo esalta \"le eccellenti vacche da latte e i buoi ingrassati che pesano alle volte da 10 a 16 e fino a 20 quintali\".\nNel corso della seconda met\u00e0 del Novecento l'agricoltura \u00e8 diventata un'attivit\u00e0 marginale, sostituita da altre fonti di reddito, quali l'artigianato e l'industria; una grossa fetta della manodopera locale trova per\u00f2 occupazione a Seghe di Velo e ad Arsiero. Diverse sono le imprese artigiane impegnate nella lavorazione del legno, nell'edilizia, nelle confezioni.\nIn localit\u00e0 Zanchi \u00e8 stata creata una zona artigianale, anche se oggi \u00e8 venuto a mancare un artigianato specifico, come quello delle borchie da scarpe e dei chiodi: nelle numerose fucine (una trentina) situate lungo il Posina, come fanno fede i toponimi Forni Alti e Fusine, fino agli anni '30 si lavor\u00f2 intensamente il ferro e una buona parte dei manufatti veniva assorbita come si diceva allora \"dal governo\"\"; poi la secolare attivit\u00e0 non seppe trovare strade alternative e a poco a poco si spense; cos\u00ec come si spensero, soppiantati da nuove tecnologie, i ben 13 mulini ricordati da Pasqualigo.\nIn contr\u00e0 Lissa sorge uno stabilimento per l'imbottigliamento dell'acqua minerale, la \"Fonti di Posina spa\".\nNel secondo dopoguerra nella valle si \u00e8 sviluppato il turismo, portato avanti in maniera familiare e limitato rispetto alle possibilit\u00e0 paesaggistiche della zona: il paese offre strutture ricettive per un turismo tranquillo, indicato per il soggiorno della terza et\u00e0 e dell'infanzia.\nI ristoranti sono numerosi, frequentati e noti in tutto l'Alto Vicentino. Tutta la vallata \u00e8 nota per la bont\u00e0 e genuinit\u00e0 dei prodotti agricoli locali; le specialit\u00e0 gastronomiche sono: gnocchi prodotti con le patate locali, trote, formaggi e insaccati.\nInfrastrutture e trasporti.\nBocchetta Campiglia, inizio della storica Strada delle 52 gallerie, dista circa dieci chilometri.\nLe strade secondarie, lontane dal traffico automobilistico, sono utilizzate nella bella stagione da molti ciclisti con mezzi sia da strada che mountain bike.\nSport.\nIl piccolo paese vanta una societ\u00e0 di calcio a 5, l'Alto Astico Posina, che disputa attualmente il campionato veneto di Serie D e gioca le gare interne presso la palestra di Velo d'Astico."}
{"id": "37277", "revid": "123679204", "url": "https://it.wikipedia.org/wiki?curid=37277", "title": "Pove del Grappa", "text": "Pove del Grappa (\"P\u00f3e\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl Comune di Pove del Grappa \u00e8 situato a nord-est della Provincia di Vicenza. Il territorio si sviluppa da quota 100 (riva sinistra del fiume Brenta) fino a quota 1.529 m s.l.m. (Monte Asolone) del Massiccio del Grappa. Pove \u00e8 l'ultimo paese che si incontra sulla destra prima di imboccare il Canale di Brenta, importante valle del fiume Brenta e via di transito verso la Valsugana, Trento e il nord Europa; per chi proviene da nord \u00e8 il primo paese che si apre alla Pianura Padana.\nLa posizione soleggiata, al riparo dai venti e fuori dal pericolo di nebbie e brinate, frequenti nella pianura sottostante, regala un clima mite e piacevoli viste. Dalle pendici del Grappa si possono scorgere il Ponte degli Alpini, il Brenta, e i frontali colli di Sant'Eusebio, Priv\u00e0 e Caluga, ma soprattutto l'estendersi della pianura dai Colli Berici agli Euganei e, in condizioni di luce ottimali, fino al Piave.\nGrazie alla SS 47, che attraversa la parte sud del comune, risulta comodo e rapido raggiungere le vicine citt\u00e0.\nPove \u00e8 suddivisibile in tre distinte fasce geografiche a seconda dell'altitudine:\nZona di pianura.\nQuota 110-250 m s.l.m. Compresa fra il fiume Brenta e le pendici del Grappa, \u00e8 la zona maggiormente urbanizzata, suddivisa a sua volta in due sottozone: quella ubicata ad ovest della SS 47, con numerose attivit\u00e0 produttive, in cui si rilevano due contrade storiche, Via Rea e Via Boschi; quella ad est della SS 47 che comprende la zona maggiormente urbanizzata, il municipio e le principali infrastrutture.\nZona di mezza costa.\nQuota 250\u2013780 m s.l.m. \u00c8 la fascia che collega la pianura con la zona montana, caratterizzata da pendenze variabili e da suggestivi sentieri, alcuni dei quali didattici, immersi fra pareti sassose, creste (che fungevano da trincee naturali), gallerie e cunicoli scavati nella roccia durante la Prima guerra mondiale.\nZona di montagna.\nQuota 780-1.529 m s.l.m. Ubicata a monte della zona di mezza costa, fra le localit\u00e0 Costalunga, Nosellari, Campo Solagna, Ponte San Lorenzo, Val della Giara e Cibara, \u00e8 costituita da boschi e pascoli a basse pendenze. Sono presenti edifici che fungono da seconde case, bar, trattorie e alcune malghe dove si pratica l'alpeggio estivo.\nLa cima pi\u00f9 alta \u00e8 il Monte Asolone posto a 1.529 m e frontale a ovest di Cima Grappa.\nOrigini del nome.\nAnticamente chiamata \"Povedum\", sono due le teorie per la derivazione del nome \"Pove\". Entrambe ricavano il nome dalla flora antica presente sul territorio. \"Povedum\" o \"Povedo\" sono contrazioni del latino \"povoledum\" ossia pioppeto da \"populus\" pioppo. La seconda teoria parte dalla Poa (Alpina), una graminacea frequente nel Veneto (plurale poe / \"Poe\" che \u00e8 anche il nome veneto per Pove).\nNel corso degli anni il nome divenne Pove, nel 1950 assunse l'attuale denominazione di Pove del Grappa e, in seguito, l'appellativo aggiunto di \"Conca degli Ulivi\".\nStoria.\nPove del Grappa \u00e8 citata in un documento del 917 come parte della Marca Trevigiana, alla quale rimase fino al XII secolo. Nel 1198 divenne posto di confine fortificato sotto Vicenza. Fu interessata dalle vicende umane e storiche degli Ezzelini, accertate, censite e documentate dopo la loro definitiva sconfitta avvenuta nel 1260. Nei secoli XV e XVI fu in contesa con la vicina Romano per questioni territoriali.\nMonumenti e luoghi d'interesse.\nChiesa parrocchiale di San Vigilio.\nLa chiesa dedicata a San Vigilio (patrono) risale al periodo neoclassico. La facciata fu terminata nel 1869. All'interno, affreschi di Giovanni De Min (1848), un crocifisso ligneo fiammingo del Quattrocento, di pregevole fattura, pale di Jacopo da Ponte (\"San Vigilio in Gloria\" del 1537, posta sull'altare) e di Girolamo Bassano, pi\u00f9 noto come Girolamo dal Ponte. Sono inoltre presenti altari del Settecento.\nAll'interno della chiesa \u00e8 presente anche un crocifisso ligneo quattrocentesco (132x110 cm) che la tradizione vuole essere stato realizzato in una sola notte da un pellegrino boemo (o austriaco o fiammingo) diretto a Roma, in occasione del Giubileo del 1300. Secondo una leggenda locale, il pellegrino lo avrebbe realizzato in due giorni e una nottata a partire da un tronco d'ulivo per donarlo poi al parroco di Pove del Grappa in segno di riconoscenza per l'ospitalit\u00e0 ricevuta. Il manufatto sacro ha dato ispirazione alle feste del Divin Crocifisso di Pove del Grappa.\nChiesa di San Pietro.\nNel territorio comunale sono anche presenti due chiesette di epoca antecedente: la pi\u00f9 centrale, dedicata a San Pietro, \u00e8 probabile divenne una delle chiese incastellate dopo il diploma di Berengario I nel 915. Nel 1189 Pr\u00e9 Viviano giura fedelt\u00e0 a Vicenza entro la cinta di questa chiesetta (\"apud centam sancti Petri\").\nNel 1488 risulta in cattive condizioni (appare senza il tetto). Venne quindi restaurata nel corso del Cinquecento.\nLa chiesa al suo interno custodisce tre altari (sec. XVII) con pale (del 1700): San Pietro, Apollonio e Santa Lucia, San Bovo, San Giuseppe.\nLa chiesa si trova dietro all'attuale Piazza Europa in prossimit\u00e0 del Museo dello Scapellino Povese.\nChiesa di San Bartolomeo.\nL'altra, dedicata a San Bartolomeo (o di San Bortolo), databile a prima del 1000, \u00e8 una piccola chiesetta costruita dai frati Benedettini vicino all'intersezione tra la Strada Imperiale che portava in Germania e la Pedemontana che serviva i territori dal Piave al Brenta. \u00c8 l'unica chiesetta del territorio che conserva l'architettura antica. Se ne riscontrano tracce nel documento di Berengario (915) con cui la donava al vescovo di Belluno. Era allora nota come Chiesa di \"S.Bartolomeo della Nave\".\nLa bella chiesetta si trova lungo la riva destra del fiume Brenta nelle prossimit\u00e0 di Villa Rubbi. I Rubbi la acquisirono nel 1929 rendendola agibile dopo che, nel 1800, venne chiusa al culto per il degrado in cui versava. La piena del 1966 spazzer\u00e0 via il protiro, mentre i preziosi affreschi vennero collocati al Museo di Bassano. Alla morte del proprietario la chiesetta venne data in eredit\u00e0 alla Fondazione Pirani-Cremona che la gestisce tuttora. L'edificio, difficilmente visibile da lontano, \u00e8 accessibile a piedi dal sentiero del lungo Brenta.\nCapitelli votivi.\nSul territorio del paese sono presenti una cinquantina di capitelli votivi.\nSociet\u00e0.\nTradizioni e folclore.\nFeste quinquennali in onore del Divin Crocifisso.\nLe feste, ispirate alla leggenda del Crocifisso ligneo del XV secolo della chiesa di san Vigilio, sono attestate dal 1831, anche se \u00e8 probabile che abbiano radici pi\u00f9 antiche. Dall'Ottocento, le feste hanno cadenza quinquennale e si tengono negli anni che terminano con 0 o 5.\nIn occasione delle feste, il crocifisso ligneo viene rimosso dalla teca che lo ospita nella parrocchiale di San Vigilio e, dopo essere stato intronizzato, viene portato per le vie del paese. Dal 1885 alla processione si affianca una sacra rappresentazione della Passione di Cristo. Sfilano oltre 600 personaggi in costume raffiguranti scene del Vecchio e del Nuovo Testamento, culminando con la rappresentazione notturna della morte e della resurrezione di Ges\u00f9 Cristo.\nGeografia antropica.\nFrazioni.\nPove ha tre frazioni che si trovano nella parte montana del paese: Costalunga (a circa km dal centro), Ponte San Lorenzo (una parte) e Val della Giara (a circa 7\u00a0km).\nEconomia.\nIl marmo.\nSono quattro i tipi di marmo e pietra estratti dalle rocce del monte La Gusella e dal Praolin che si ergono su Pove del Grappa. In primis il Biancone (o \"Biancon\"), simile al marmo, che ha reso famosi gli scalpellini povesi nel mondo per la sua somiglianza al Marmo di Carrara; il \"Guaregno\", un calcare rosa screziato di bianco e ricco di fossili; il \"Corsoduro\"; ma soprattutto il \"Campaniletto\" (dalla colorazione grigiastra).\nLegata all'estrazione del marmo era l'arte dello scalpellino. Il noto architetto Vincenzo Scamozzi ne d\u00e0 ampia risonanza nel suo trattato sull'architettura universale riconoscendo alle cave di Pove e agli scalpellini povesi una notoriet\u00e0 diffusa su tutto il territorio vicentino\nTra le opere, che si conservano nelle vicinanze, derivano dai povesi il Tempio-Ossario di Bassano, l'Ossario di Asiago e l'Ossario del Grappa. Gli scalpellini furono chiamati da Napoleone a lavorare nelle Procuratie di Venezia, dal Canova per la costruzione dei tempio di Possagno, ma anche all'estero: la cattedrale di Colonia, la Basilica di Santa Teresa a Lisieux in Francia, il monumento eretto alla regina Elisabetta, il Palazzo del Governo di Berlino.\nAgricoltura: l'olivo e la produzione olearia.\nImportati dai Romani, ci sono tracce fin dal 1131 quando la presenza degli ulivi nella zona di Angarano, fu documentata in un atto di compravendita agraria. I lunghi secoli di coltivazione selezionarono poi la pianta, affinandone l'adattabilit\u00e0 al clima locale e rendendola estremamente resistente ai freddi inverni del pedemonte. \nComponente fissa del paesaggio agrario, l'olivo intreccia i suoi coltivi alle rustiche abitazioni; la gente ha per questa pianta un'affezione innata che spinge a coltivarla in ogni ritaglio di terreno.\nLa produzione, di recente rivalutata e tutelata (a denominazione di origine controllata), avviene mediante brucatura in modo del tutto manuale o con l'ausilio di particolari pinze.\nPer la particolarit\u00e0 della zona, l'olio extravergine prodotto \u00e8 di qualit\u00e0 rinomata a livello locale e nazionale, ed \u00e8 fiore all'occhiello dei ristoratori per la scarsissima percentuale di acidit\u00e0 contenuta. Con le sue oltre 20.000 piante d'ulivo coltivate Pove fa parte delle Citt\u00e0 dell'Olio d'Italia"}
{"id": "37279", "revid": "1543377", "url": "https://it.wikipedia.org/wiki?curid=37279", "title": "Sotto il Monte Giovanni XXIII", "text": "Sotto il Monte Giovanni XXIII (: , \"S\u00f3ta \u2019l Mut\" : in dialetto bergamasco, \"Sotto il Monte\" fino al 1963) \u00e8 un comune italiano di abitanti della provincia di Bergamo in Lombardia.\nSituato all'estremit\u00e0 settentrionale dell'isola bergamasca e delimitato dalle propaggini del Monte Canto, dista circa 18 chilometri a ovest dal capoluogo orobico.\nStoria.\nDalle origini medioevali all'Et\u00e0 Moderna.\nI primi insediamenti sul territorio comunale ebbero origine in localit\u00e0 Bercio, e dovrebbero risalire al IX secolo quando l'intera provincia di Bergamo era assoggettata al dominio dei Franchi, i quali crearono l'istituzione del Sacro Romano Impero e con essa il feudalesimo.\nQuesti territori, posti in una posizione soleggiata sui declivi del monte Canto, vennero infeudati al vescovo di Bergamo, il quale a sua volta li diede in gestione ai monaci benedettini che vi si stanziarono in localit\u00e0 Fontanella.\nFondata da Alberto da Prezzate, l'abbazia rettoria di Sant'Egidio in Fontanella caratterizz\u00f2 profondamente la vita del borgo, a partire dagli edifici come la torre di San Giovanni, posta sulla sommit\u00e0 del monte. Conseguentemente il borgo che si svilupp\u00f2 ai piedi di esso venne quindi identificato come \"Sotto il monte dei frati\", poi ridotto in Sotto il Monte.\nDurante il periodo medievale non si verificarono episodi di particolare rilievo, nemmeno i famigerati scontri tra le fazioni guelfe e ghibelline che imperversavano nel resto della provincia e nei comuni limitrofi. A tal riguardo si pensi che la torre di San Giovanni non venne mai utilizzata per fini difensivi o bellici, tanto da essere trasformata in torre campanaria gi\u00e0 nel XIV secolo.\nL'Et\u00e0 contemporanea.\nL'elemento che caratterizz\u00f2 quei secoli fu la povert\u00e0 degli abitanti, dediti a vivere con quello che il lavoro nei campi era in grado di fornire, riuscendo a malapena a soddisfare i requisiti minimi di sussistenza. A tal riguardo \u00e8 chiara una testimonianza di quel tempo:\n\u00c8 chiaro che le dominazioni che si susseguirono poco interessarono gli abitanti del borgo, che mantennero la struttura del nucleo abitativa quasi immutata fino al XX secolo.\nEd \u00e8 proprio dopo la met\u00e0 di quel secolo che per il paese di Sotto il Monte le cose cambiarono radicalmente: in primo luogo cominci\u00f2 a svilupparsi un fenomeno di industrializzazione che cambi\u00f2 il modo di vivere degli abitanti, che poco a poco abbandonarono l'agricoltura, ma soprattutto vi fu un sacerdote cattolico originario del borgo, Angelo Giuseppe Roncalli, nato in contrada Brusicco il 25 novembre 1881, che assurse agli onori delle cronache di tutto il mondo quando, diventato negli anni cardinale ed arcivescovo, il 28 ottobre 1958 venne eletto papa con il nome di Giovanni XXIII.\nDa quel momento Sotto il Monte si leg\u00f2 indissolubilmente al nome del suo illustre cittadino, il quale, dal canto suo, ricord\u00f2 sempre con orgoglio le sue umili origini:\nDopo la morte del pontefice, avvenuta il 3 giugno 1963, il paese, in suo onore, assunse l'attuale denominazione ufficiale di \"Sotto il Monte Giovanni XXIII\".\nSimboli.\nIl comune ha come simboli lo stemma e il gonfalone concesso con Decreto del Presidente della Repubblica il 20 gennaio 1961:\nBlasonatura stemma:\nBlasonatura gonfalone:\nCon D.P.R. 7 gennaio 2010 al comune \u00e8 stato concesso il titolo di citt\u00e0.\nGeografia antropica.\nContrade\nEcco l'elenco completo delle contrade:\nBaita, Baradello, Bedesco, Bercio, Boarolo, Botta, Brusicco, C\u00e0 Caprino, C\u00e0 Maitino, Caneve, Casoracchio, Catolari, Centralino, Corna, Fontanella, Gerole, Grumello, Monasterolo, Portici, Pratolongo, Villaggio Larco, Zandona.\nMonumenti e luoghi d'interesse.\nGran parte dei luoghi d'interesse riguardano i luoghi in cui nacque e visse Papa Giovanni XXIII, al quale la citt\u00e0 \u00e8 stata intitolata, meta di pellegrinaggi e di devozione popolare.\nArchitetture religiose.\nChiesa di Santa Maria.\nLa chiesa di Santa Maria, in cui il piccolo Angelo Roncalli ricevette il battesimo e qualche anno pi\u00f9 tardi vi celebr\u00f2 la sua prima messa. Risalente al XV secolo, conserva dipinti e affreschi di buon pregio.\nChiesa di San Giovanni Battista.\nLa chiesa di San Giovanni Battista, risalente all'inizio del XX secolo. All'interno si possono ammirare numerosi affreschi settecenteschi originariamente collocati nella vecchia parrocchiale e altri di Bartolomeo Nazari e Francesco Capella, nonch\u00e9 un'imponente statua processionale della Madonna.\nCappella di Maria Regina della pace.\nLa cappella di Maria Regina della pace, consacrata nel 1976. Questa presenta un altare proveniente dall'Antica basilica di San Pietro in Vaticano, e un intarsio policromo raffigurante Papa Giovanni XXIII, incantevole opera dell'artista tranese Andrea Gusmai.\nAbbazia rettoria di Sant'Egidio in Fontanella.\nL'abbazia di Sant'Egidio, edificata in localit\u00e0 Fontanella nel corso del X secolo in stile romanico, \u00e8 uno degli edifici medievali meglio conservati di tutta la provincia. All'interno si possono trovare affreschi e dipinti di ottima fattura risalenti tra il XII e il XV secolo.\nArchitetture civili.\nCa' Maitino.\nCa' Maitino, raro esempio di villa signorile nel paese. Risalente al XV secolo e appartenuta all'antica famiglia dei Roncalli, venne posseduta dagli Scotti. Nel 1925 Mons. Angelo Giuseppe Roncalli prese in affitto alcune camere da adibire a casa di vacanza. Dopo l'elezione a pontefice i marchesi Scotti donarono a Giovanni XXIII le stanze da lui occupate. Ora \u00e8 un museo dedicato al pontefice visitato tuttora da molti pellegrini.\nCascina Colombera.\nLa cascina Colombera, dove visse il pontefice a partire dall'et\u00e0 di 12 anni, \u00e8 ora gestita da un gruppo missionario.questa struttura \u00e8 chiamata P.I.M.E. Cio\u00e8 pontificio istituto missioni estere.\nCascina Palazzo.\nLa cascina Palazzo, \u00e8 il luogo di nascita di Angelo Roncalli e in cui visse fino ai 12 anni.\nArchitetture miste.\nTorre campanaria di San Giovanni.\n\u00c8 inoltre presente la torre di San Giovanni, posta sul colle che domina il paese e risalente al IX secolo. Originariamente costruita come baluardo d'avvistamento sulla pianura, venne utilizzato anche come torre campanaria."}
{"id": "37280", "revid": "2128848", "url": "https://it.wikipedia.org/wiki?curid=37280", "title": "Quinto Vicentino", "text": "Quinto Vicentino (IPA: ; \"Quinto Vixentin\" o, pi\u00f9 semplicemente, \"Quinto\" in veneto, IPA: ) \u00e8 un comune italiano di abitanti della provincia di Vicenza in Veneto.\nIl municipio \u00e8 ospitato in Villa Thiene, opera di Andrea Palladio risalente agli anni 1545-1546.\nStoria.\nToponimi.\nIl nome prende origine dal fatto che il paese \u00e8 posto alla \"quinta\" pietra miliare romana da Vicenza. Le pietre miliari erano difatti poste una ogni miglio lungo le strade principali dell'antica Roma, in questo caso la Via Postumia che collegava Genova con Aquileia. Un miglio romano corrispondeva a circa 1480 m. e, pertanto, Quinto Vicentino distava circa 7,4\u00a0km da Vicenza.\nMedioevo ed et\u00e0 moderna.\nTanto il Barbarano che il Pagliarino fanno cenno ad un \"fortissimo castello\" posseduto in questa localit\u00e0 dai nobili da Lanz\u00e8, che erano insediati sul posto fin dal XII secolo. Anche se non si sono trovati documenti in proposito, \u00e8 abbastanza verosimile che il castello sia stato costruito da questi nobili e poi distrutto durante le lotte tra vicentini e padovani.\nVerso la met\u00e0 del Trecento, durante la signoria scaligera, il territorio di Quinto fu sottoposto, sotto l'aspetto amministrativo, al Vicariato civile di Camisano e tale rimase, anche sotto la dominazione veneziana, sino alla fine del XVIII secolo.\nNel 1404 - insieme con Vicenza e tutto il territorio vicentino - Quinto entr\u00f2 a far parte dei Domini di Terraferma della Serenissima e vi rimase fino al passaggio all'Austria nel 1797.\nCultura.\nIstruzione.\nA Quinto, capoluogo e frazioni, vi sono tre scuole dell'infanzia, una scuola primaria e una scuola secondaria inferiore.\nA Lanz\u00e8 vi \u00e8 anche un asilo nido integrato.\nNel capoluogo vi \u00e8 anche la Biblioteca comunale, che fa parte della rete di biblioteche vicentine.\nAmministrazione.\nVariazioni.\nLa denominazione del comune fino al 1867 era Quinto."}
{"id": "37282", "revid": "124325544", "url": "https://it.wikipedia.org/wiki?curid=37282", "title": "Roana", "text": "Roana (\"Rob\u00e0an\" in cimbro) \u00e8 un comune italiano di abitanti della provincia di Vicenza in Veneto. Si tratta di un comune sparso in quanto la sede comunale si trova nella frazione Canove.\nLocalizzata sull'altopiano dei Sette Comuni, Roana \u00e8 abitata dalla minoranza etnico-linguistica dei Cimbri ed \u00e8 una delle ultime isole linguistiche dove ancora si parla la lingua cimbra.\nOrigini del nome.\nL'etimo del toponimo \u00e8 ancora molto discusso anche a causa della scarsit\u00e0 di attestazioni antiche (la prima, nel 983, come \"Rauna\"). Probabilmente non ha origini germaniche, dato che in cimbro suona \"Rob\u00e0an\" o \"Row\u00e0an\" e non pu\u00f2 quindi essere avvicinato al termine \"r\u00f2an\" \"pendio\", variamente attestato nell'Altopiano e non solo. Per alcuni si lega al latino \"rubus\" \"rovo\", per altri a \"ro(v)a\" \"ghiaia, area franosa\", termine assai diffuso nelle Alpi Orientali e in particolare nel Bellunese. Il suffisso -\"ana\", tuttavia, potrebbe suggerire un prediale derivato da un \"Rubus\" o, pi\u00f9 verosimilmente, da un \"Roius\" (da cui \"Roiana villa\").\nStoria.\nRoana \u00e8 una delle localit\u00e0 interessate dalle vicende umane e storiche che si svolsero tra l'XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini.\nPropriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nPrima guerra mondiale.\nIl comune di Roana, come tutti gli altri comuni dell'altopiano, \u00e8 stato direttamente interessato dagli eventi della prima guerra mondiale.\nProprio con una cannonata sparata dal forte Verena sull'omonimo monte l'Italia sanc\u00ec la sua entrata in guerra.\nPer pi\u00f9 di due anni, come diretta conseguenza dell'offensiva austro-ungarica denominata Strafexpedition, dal 25 giugno 1916 fino alla fine del primo conflitto mondiale, il territorio comunale di Roana fu letteralmente tagliato in due dalla linea del fronte, che seguiva da Ovest a Est l'andamento del torrente Assa, con le localit\u00e0 di Mezzaselva, Roana e Camporovere immediatamente a ridosso della prima linea imperiale e le localit\u00e0 di Tresch\u00e8 Conca, Canove e Cesuna in territorio Italiano.\nMonumenti e luoghi d'interesse.\nIl laghetto artificiale della Lonaba, in localit\u00e0 Spilleck di Roana, con gli anni \u00e8 diventato uno dei simboli del turismo estivo e invernale - non solo del Comune di Roana - e meta di week-end in ogni stagione.\nDall'estate 2008 \u00e8 stata inaugurata una nuova struttura, completamente rinnovata: il laghetto \u00e8 stato reso balneabile e dotato di un impianto di depurazione naturale.\nDi fianco ad esso, e pi\u00f9 precisamente nella foresta naturale adiacente, \u00e8 stato creato anche un AcroPark. \u00c8 presente inoltre uno stadio del ghiaccio, denominato PalaRobaan.\nSul monte Verena si trovano i resti del forte Verena, imponente fortezza italiana costruita a difesa del vecchio confine di Stato e perduta dall'esercito italiano durante l'Offensiva di Primavera.\nIl ponte di Roana, caratteristico ponte ad arco costruito nel 1906 e ricostruito dopo la Grande Guerra a seguito della sua distruzione. Collega le frazioni di Roana, separate dalla Val d'Assa, sul cui fondo sono presenti antiche incisioni rupestri.\nSociet\u00e0.\nLingue e dialetti.\nRoana e specialmente la frazione Mezzaselva rappresenta l'ultima localit\u00e0 dell'altopiano dei Sette Comuni dove \u00e8 ancora in uso la lingua cimbra, un idioma di tipo germanico introdotto nel medioevo dall'immigrazione di popolazioni provenienti dall'area bavarese.\nSecondo le stime pi\u00f9 recenti, attualmente il cimbro \u00e8 utilizzato solo da una decina di anziani, tuttavia molti termini sopravvivono nell'italiano colloquiale, specie nei modi di dire, e nella toponomastica. In verit\u00e0 una buona parte dei Roanesi (e, pi\u00f9 in generale, degli abitanti dell'altopiano) si ritengono cimbri pur non conoscendone la parlata.\nLa salvaguardia di questa lingua \u00e8 oggi affidato all'Istituto di cultura cimbra con sede nel centro del paese.\nGeografia antropica.\nIl comune di Roana \u00e8 composto da 6 frazioni che sorgono a circa 1.000\u00a0m s.l.m.: \nCultura.\nEventi.\nDal 2006 a Roana si svolge la festa \"Hoga Zait\" (in cimbro \"tempo alto\"), dedicata alla cultura cimbra.\nInfrastrutture e trasporti.\nDal 1910 al 1958 il comune \u00e8 stato servito dalla ferrovia Rocchette-Asiago. Sul territorio vi furono tre stazioni: Tresch\u00e8 Conca, Cesuna e Canove.\nAmministrazione.\nGemellaggi.\nRoana \u00e8 gemellata con:\nAltre informazioni amministrative.\nLa circoscrizione territoriale ha subito le seguenti modifiche: nel 1869 aggregazione di territori del soppresso comune di Tresch\u00e8 Conca; nel 1906 distacco di territori per la ricostituzione del comune di Tresch\u00e8 Conca (Censimento 1901: pop. res. 880); nel 1928 aggregazione di territori del soppresso comune di Tresch\u00e8 Conca.\nNel 2006 la popolazione degli otto comuni dell'Altopiano (Asiago, Conco, Enego, Foza, Gallio, Lusiana, Roana e Rotzo) vot\u00f2 a grande maggioranza (94%) a un referendum per il distacco del territorio dalla Regione Veneto e per la successiva aggregazione alla Regione Trentino-Alto Adige. L'anno seguente arriv\u00f2 il parere negativo da parte sia della provincia di Bolzano che da quella di Trento, mentre il Parlamento, che doveva dare l'esito definitivo, non si espresse mai."}
{"id": "37283", "revid": "1543377", "url": "https://it.wikipedia.org/wiki?curid=37283", "title": "Romano d'Ezzelino", "text": "Romano d'Ezzelino (\"Roman\" in veneto) \u00e8 comune italiano di abitanti della provincia di Vicenza in Veneto.\nGeografia fisica.\nRomano d'Ezzelino si estende sulle pendici meridionali del Monte Grappa ed \u00e8 circondata da una serie di rilievi collinari, mentre verso sud si apre la vasta pianura veneta:\nil centro abitato di Costalunga si trova sul massiccio del Grappa, quello di Romano capoluogo tra le pendici collinari e la pianura, mentre San Giacomo, Fellette e Sacro Cuore si trovano in pianura.\nStoria.\nIl nome Romano deriva dall'alleanza veneto-romana avvenuta all'epoca della centuriazione di Cittadella e Bassano, secondo lo studioso G. Tabacco dovrebbe derivare da \"Arimanno\" di origine Longobarda, (vedi Romano di Lombardia, Romans d'Isonzo, etc.) che, come i toponimi \"fara\", indicavano insediamenti di \"uomini dell'esercito\" posti a presidio dei valichi strategici. Il riferimento a \"Ezzelino\" riguarda invece la famiglia degli Ezzelini che dopo il 1199 qui si trasferirono da Onara.\nIl potere raggiunto da Ecelo II \"il Monaco\" e dai due figli (Ezzelino III da Romano e Alberico II o Alberico da Romano) fino al 1260 fu tale che furono ricordati anche come \"da Romano\".\nRomano d'Ezzelino viene citato nel Paradiso della Divina Commedia (c. IX, v. 25), dove Dante Alighieri, guidato da Beatrice, arriva nel cielo di Venere. Gli viene incontro lo spirito della sorella di Ezzelino III, Cunizza da Romano, che gli rivolge queste parole:\nIl Colle \u00e8 un riferimento al Col Bastia, dove oggi \u00e8 visibile una torre campanaria a base circolare in ricordo dell'antica fortezza dei Da Romano. L'attuale Torre venne eretta nel 1827 progettata da Giovanni Zardo, discendente dei Canova.\nOltre alla Torre Ezzelina, sul Col Bastia vi sono l'antica chiesetta di Romano e il monumento a Dante Alighieri, ove son riportate le terzine del Paradiso.\nUn altro legame tra Dante e Romano d'Ezzelino \u00e8 nel canto XII dell'Inferno, nel 7\u00b0 cerchio, dove il poeta relega tra i dannati Ezzelino III, detto il Tiranno: \"...E quella fronte c'ha 'l pel cos\u00ec nero \u00e8 Azzolino\".\nIl monte Grappa fu teatro di sanguinosi combattimenti durante la prima guerra mondiale. Altrettanto lo fu durante la seconda guerra mondiale, con il rastrellamento del 1944.\nSimboli.\nLo stemma \u00e8 frutto di un malinteso: rappresenta le ipotetiche armi di Ezzelino III da Romano ricostruite da Giovan Battista Verci, le quali portano un cimiero sormontato da un ferro di cavallo tenuto tra il becco di un cigno coronato. Nell'araldica medioevale il ferro di cavallo nel becco significa giustizia o sudditanza obbediente.\nLo stemma si articola in uno scudo diviso a met\u00e0, a sinistra otto fasce oro-verdi, a destra nove gigli, sormontato da un elmo coronato, simbolo della grandezza della famiglia, che porta una crocetta sulla visiera a indicare il passato da crociati, e come cimiero mezzo cigno coronato ad ali aperte che tiene nel un ferro di cavallo, insegna, come detto di Ezzelino III da Romano.\nPrima dell'annessione al Regno d'Italia il comune adottava lo stemma gentilizio degli Ecelini pubblicato da Giovan Battista Verci nel 1779.\nLo stemma (che differisce dal modello qui riprodotto) \u00e8 cos\u00ec blasonato: \"partito: nel 1\u00ba fasciato di verde e d'oro di nove pezzi, nel 2\u00ba d'argento seminato di gigli, afferrato da un cigno alato e coronato, la cui coda scende a fianco dello scudo, sorgente da una corona e tenente col becco un ferro di cavallo.\"Tale stemma in realt\u00e0 \u00e8 quello di Luigi I il Grande d'Ungheria, alleato dei Carraresi.\nOnorificenze.\nRomano d'Ezzelino \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nSituata nella zona nord di Romano d'Ezzelino, la valle probabilmente prende il nome dalla santa Felicita conservata nella chiesa di S. Giustina di Padova oppure dalla benedettina Felicita che fond\u00f2 il convento nella valle. In un documento del 1000, l'imperatore Ottone III concedeva il mercato di Santa Felicita. Nel 1445, fu annesso da parte della badessa del monastero di S. Felicita un terreno con casa a Casale (Semonzo) tramite permuta: si trattava dell'attuale pizzeria \u201cAntica Abbazia\u201d all'epoca adibita ad ospizio. Negli anni successivi, con la crisi dei Benedettini nel nord est, i monaci e le suore abbandonarono il posto ed inizi\u00f2 la presenza degli eremiti che trasformarono i locali in monasteri per tutto il XVI secolo, abbandonandoli definitivamente nel secolo successivo. La presenza religiosa in valle \u00e8 simboleggiata dal capitello della Madonna del Buon Consiglio, eretto nel 1816 come voto contro le alluvioni e i temporali e difeso con una struttura muraria nel 1922 come ringraziamento per lo scampato pericolo e lo sfollamento della Grande Guerra. Durante la Grande Guerra, era stata creata una teleferica che portava rifornimenti in quota 1000 nella zona Col Campeggia, ed inoltre era stata costruita una pompa idroelettrica che attingeva acqua dal posto per spingerla fino alle linee del fronte.\nSempre durante la guerra era stata costruita una \"ferrovia leggera\" che aveva una caratteristica veramente unica perch\u00e9 con 5 rotaie: due per lo scartamento 750\u00a0mm per le locomotive a cremagliera, due con la scartamento 600\u00a0mm, per i carri, oltre al binario della cremagliera.\nLa villa \u00e8 situata all'interno di un parco ottocentesco che ha sostituito l'antico giardino formale. Si tratta di un corpo a pianta rettangolare di origine cinquecentesca, ma restaurato nei secoli successivi, con due facciate (una verso il parco, l'altra sulla corte), con il settore mediano aperto al pianterreno da quattro fori architravati cui corrisponde al piano nobile una quadrifora con balaustra. Un timpano triangolare conclude la composizione.\nAll'interno vi si trovano stucchi e affreschi settecenteschi.\nAdiacente al lato sud della villa vi \u00e8 una limonaia cinquecentesca a colonne ioniche reggenti un frontone triangolare. Il lato nord \u00e8 costituito da una lunga fabbrica con portico scandito da lesene giganti che ripartiscono gli archi inframmezzati da strette aperture architravate. Balaustre e vasi decorativi risalgono agli anni '20 del '900. Questo corpo a portico si prolunga a ovest in un'ala dove \u00e8 situata una cappella dalla facciata caratterizzata da due campanili a torre con cupola a cipolla. La cappella, costruita nel 1720 e ampliata nel 1772, sostituisce una precedente quattrocentesca e conserva all'interno affreschi attribuiti a Giovanni Battista Canal. All'interno \u00e8 decorata da stucchi e affreschi, parte settecenteschi, parte novecenteschi.\nAd oggi \u00e8 utilizzata per met\u00e0 come casa di riposo mentre l'altra met\u00e0 \u00e8 un istituto privato di scuole secondarie superiori.\nLa cappella \u00e8 stata ampliata nel 1772 e al suo interno si trovano due tele della scuola tiepolesca.\nSociet\u00e0.\nEtnie e minoranze straniere.\nAl 31 dicembre 2016 gli stranieri residenti nel comune sono , ovvero l'8,11% della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa denominazione del comune fino al 1868 era Romano."}
{"id": "37285", "revid": "125904236", "url": "https://it.wikipedia.org/wiki?curid=37285", "title": "Ros\u00e0", "text": "Ros\u00e0 (\"Rox\u00e0\" in veneto) \u00e8 un comune italiano di abitanti della provincia di Vicenza in Veneto.\nIl comune ha 4 frazioni (Travettore, Sant'Anna, San Pietro, Cusinati) e confina con Bassano del Grappa, Cartigliano, Cassola, Rossano Veneto e Tezze sul Brenta. Il municipio si trova a 96 m sul livello del mare, nel cuore della pianura Veneta.\nUn parco rurale di rilevanza comunitaria insiste sul territorio comunale, il Parco Civilt\u00e0 delle Rogge, creato per preservare il nucleo delle numerose rogge che dal parco rurale si diramano, rogge alle quali il comune \u00e8 molto legato fin dal loro scavo tra il 1360 e il 1370 e che hanno profondamente influenzato la crescita e lo sviluppo dell'agro rosatese.\nGeografia fisica.\nTerritorio.\nRos\u00e0 \u00e8 situata nel nord-est della penisola italiana, nel cuore della regione Veneto, in provincia di Vicenza. La cittadina, ai piedi delle Prealpi vicentine, possiede una ubicazione privilegiata rispetto ai principali centri del territorio (Padova, Vicenza, Venezia, Verona). Numerose rogge risalenti alla met\u00e0 del 1300 nate per l'irrigazione dei campi scorrono attraverso il territorio comunale. L'acqua viene prelevata dal fiume Brenta all'altezza del Ponte Nuovo di Bassano del Grappa e scorre attraverso la campagna fino a raggiungere Travettore. Da questo canale si dipartono le rogge Ros\u00e0, Munara, Dieda, Vica, Balbi e Moresca. Il territorio comunale \u00e8 totalmente pianeggiante e si trova ad un'altezza di 96 m sul livello del mare.\nClima.\nRos\u00e0 ha un clima semicontinentale con inverni piuttosto freddi e umidi, le estati sono invece calde e afose. Effetti positivi hanno le colline e le montagne che, molto spesso, hanno effetto mitigante sul clima della zona (pi\u00f9 ventilato e meno umido rispetto alla pianura veneta). Il comune ricade nella Fascia Climatica E con 2419 gradi giorno. Per questo motivo l'accensione degli impianti termici \u00e8 consentita fino ad un massimo di 14 ore giornaliere dal 15 ottobre al 15 aprile. Mediamente la durata del giorno \u00e8 di dodici ore e sedici minuti, con punta minima a dicembre (otto ore e quarantanove minuti) e massima a giugno (quindici ore e quaranta minuti).\nStoria.\nDalle origini all'et\u00e0 romana.\nLa fertilit\u00e0 della pianura in questa zona fa ritenere probabile un insediamento paleoveneto del quale al momento sono stati ritrovati solo pochi resti in localit\u00e0 San Pietro di Ros\u00e0. L'intera regione del Veneto era all'epoca abitata da questa popolazione autoctona che, arrivata forse dalla Paflagonia circa 1000 anni a.C. e che aveva successivamente stretto un'alleanza con i Romani, diventando una delle poche popolazioni ad essersi unite pacificamente all'impero romano. I Veneti diventarono quindi un importante alleato dei Romani nelle guerre contro i Galli. Progressivamente la civilt\u00e0 veneta e quella romana si mescolarono e diedero vita ad una nuova tradizione frutto della loro fusione.\nBen presto l'area fu raggiunta da alcune importanti strade romane tra cui la \u201cvia Postumia\u201d, voluta nel 148 a.C. dal console romano Spurio Postumio Albino, che collegava Genova ad Aquileia e la \u201cvia Aurelia\u201d, costruita nel 175 a.C. dal console romano Caio Aurelio Cotta, che collegava Padova ad Asolo e Feltre. La tradizionale centuriazione romana \u00e8 ancora oggi visibile nel territorio comunale, come testimoniano via Bertorelle, via Monsignor Caron, via Ros\u00e0, via Romana e via Colosseo.\nCon la colonizzazione romana arrivarono anche nuove tecniche agrarie, nuovi usi, aumentarono i rapporti commerciali e venne introdotta la lingua latina che mantenne sempre un sostrato paleoveneto, portando secoli dopo ad una visibile distinzione dalle altre lingue della penisola italiana e costituendo infine la lingua veneta. La presenza romana a Ros\u00e0, al contrario di quella paleo veneta, \u00e8 certa: lo testimoniano i resti di una villa Romana, due cippi di confine (uno a San Pietro e uno a Ca'Dolfin) oltre a numerosi utensili.\nInvasioni barbariche.\nCon il progressivo sgretolarsi dell'Impero Romano il territorio comunale venne attraversato da popolazioni provenienti dalle frontiere orientali. Gi\u00e0 nel 168 d.C. erano scesi in Veneto, con veloci incursioni, i Quadi, i Marcomanni e i Sarmati, seguiti da Alemanni e Jutingi. Le crisi economiche che ripetutamente afflissero l'impero in questi anni e le pestilenze che si susseguirono, ridussero la popolazione rurale.\nSeguirono in rapida successione le incursioni dei Visigoti (402), Svevi, Alani (404), Unni (452). A completamento della devastazione causata dalle ripetute invasioni e saccheggi si aggiunse una grossa pestilenza nel 566 che lasci\u00f2 le campagne deserte. Dobbiamo ricordare che gruppi di queste popolazioni barbare si stanziarono nel territorio e si mescolarono nel tempo alla popolazione; recenti ricerche hanno testimoniato infatti che si trovano pi\u00f9 variazioni di DNA confrontando differenti abitanti del Veneto che confrontando gli abitanti di Portogallo e Ucraina. Il Veneto e i suoi abitanti sono da sempre un crogiolo di razze e di popoli integrati e coesi.\nLongobardi.\nCorreva l'anno 566 quando a Bisanzio moriva Giustiniano e i Longobardi calavano in Italia. La loro presenza a Ros\u00e0 \u00e8 testimoniata dai recenti scavi e rinvenimenti in via Brega. Nel 777 inizia anche a Ros\u00e0 il dominio dei Franchi che si protrae fino all'888 quando gli Ungari, un popolo nomade e feroce, cancella in Veneto ogni forma amministrativa superiore alle comunit\u00e0 locali. \u00c8 in questo periodo che nascono i primi castelli, tra cui certamente quello di Bassano, costruiti probabilmente dalla stessa popolazione per difendersi dalle sanguinose scorrerie che causarono enormi danni e immensi lutti nella popolazione rurale.\nBasso Medioevo: dall'XI al XIV secolo.\nA partire dal 1200 il territorio rosatese fu soggetto a numerose dominazioni: Vicenza fino al 1218, gli Ezzelini fino al 1259, Padova per un anno, quindi ancora Vicenza fino al 1319, poi gli Scaligeri fino al 1338, quindi i Da Carrara fino al 1388, i Visconti fino al 1404, infine Venezia.\nRepubblica di Venezia.\nFu proprio Francesco I Da Carrara a realizzare tra il 1360 e il 1370 nella sinistra del Brenta un grande sistema di navigazione; l'agro rosatese fu bonificato e cos\u00ec il territorio, divenuto molto richiesto dal punto di vista agricolo, fu causa di contenziosi con Bassano: in questo contesto nacque la comunit\u00e0 di Ros\u00e0, dapprima intorno alla Chiesetta votiva di Sant'Antonio nel 1450, poi definitivamente come comune autonomo nel 1533. La campagna rosatese, ora bonificata e ben servita da un sistema di rogge, cominci\u00f2 ad attrarre l'attenzione delle famiglie nobiliari veneziane molte delle quali decisero di acquistare terreni a Ros\u00e0 e costruirvi le proprie ville. Nascono in questo periodo Villa Dolfin Bold\u00f9, Villa Morosin, Villa Ca' Diedo, Villa Compostella-Zanchettin, Villa Zanchetta, Villa Remondini-Nardini, Villa Ca' Minotto, Villa Segafredo e Villa Caffo.\nA quell'epoca il comune contava 3.040 abitanti e nel 1622 fu suddiviso in dodici quartieri, le attivit\u00e0 produttive erano la lavorazione della lana e della seta.\nAll'epoca appartenevano al comune di Ros\u00e0 anche i territori dell'attuale comune di Tezze sul Brenta. I 12 antichi quartieri erano:\nNel 1560 nel territorio rosatese inizia la coltivazione del granoturco, il cui prodotto era una fonte di maggior guadagno e di nutrimento per la popolazione. \nLa successiva ripresa economica e demografica costringe la comunit\u00e0 rosatese ad ampliare la sua vecchia chiesa parrocchiale, prima, e a costruirne poi una nuova, i cui lavori, iniziati nei primi anni del Settecento, durano per tutto il XVIII secolo.\nL'invasione Napoleonica, favorita dalla decadenza della Repubblica di Venezia sprofondata nei suoi debiti ormai insostenibili, pone fine alla gloriosa repubblica di San Marco con il Trattato di Campoformio (17 ottobre 1797). Il Veneto venne cos\u00ec annesso all'Impero austro-ungarico. Nel 1807 Napoleone inoltre sigl\u00f2 la separazione di alcuni territori a sud di Ros\u00e0 con la costituzione di un nuovo comune autonomo (Tezze sul Brenta) a cui andarono quattro degli antichi quartieri di Ros\u00e0.\nRisorgimento.\nCon il Congresso di Vienna del 1815 il Veneto e di conseguenza Ros\u00e0 venne, insieme alla Lombardia costituito nel Regno Lombardo-Veneto sottoposto al controllo austriaco. \nA partire dal 1848, con la prima guerra di indipendenza italiana, anche nei veneti comincia a nascere una coscienza politica risorgimentale, imperniata sugli ideali di libert\u00e0 nazionale.\nNel 1866, dopo la terza guerra di indipendenza italiana, il Veneto diventa finalmente parte dell'Italia Unita tramite plebiscito di annessione e Ros\u00e0 acquisisce il titolo di Comune del Regno.\nGrande Guerra.\nRos\u00e0 viene a trovarsi nelle immediate retrovie durante il primo conflitto mondiale e si ritrova ripetutamente colpita dalle bombe sganciate dagli aerei austriaci. La comunit\u00e0 forn\u00ec assistenza ai profughi della Valsugana e dell'Altopiano dei sette comuni che sfollarono in lunghe carovane dalle aree di guerra ritrovandosi senza il minimo indispensabile con cui vivere. Nella seconda parte della guerra anche numerose famiglie rosatesi dovettero emigrare temporaneamente per sfuggire alla distruzione che il fronte sempre pi\u00f9 vicino caus\u00f2. \nNella prima met\u00e0 del Novecento dal centro si staccarono ufficialmente quattro parrocchie: Travettore nel 1931, Cusinati nel 1932, Sant'Anna nel 1942 e San Pietro nel 1947.\nResistenza.\nAnche a Ros\u00e0 i partigiani svolsero un ruolo da protagonisti nella Resistenza contro Nazismo e Fascismo soprattutto durante la Guerra di liberazione.\nDal dopoguerra.\nDopo il ventennio fascista dal 1946 Ros\u00e0 diviene comune della Repubblica italiana.\nL'industria, l'artigianato e il commercio diedero slancio all'economia di Ros\u00e0 e del bassanese dopo il secondo conflitto mondiale. Questo periodo di boom economico provoc\u00f2 di conseguenza una rapida crescita demografica che dura ancora oggi a testimoniare, anche in tempo di grave crisi economica, il benessere della comunit\u00e0. Grazie a questa crescita demografica oggi la ridente cittadina veneta si appresta a divenire comune superiore: comune oltre 15.000 abitanti.\nNome e simboli.\nL'origine del nome di Ros\u00e0 \u00e8 controverso. C'\u00e8 chi lo fa derivare da \"roxata\", roggia, con chiaro riferimento al corso d'acqua scavato da Francesco da Carrara nel 1336 che avrebbe costituito il sistema di irrigazione della zona a sud di Bassano del Grappa; chi invece lo riferisce alla rosada, il fiorire lungo la stessa roggia delle rose, rose che sono diventate lo stemma comunale.\nMonumenti e luoghi d'interesse.\nArchitetture religiose.\nIl duomo \u00e8 il monumento pi\u00f9 celebre del paese. Fu iniziato attorno al 1720, come ingrandimento della vecchia chiesa di Sant'Antonio. Il campanile fu disegnato da Giuseppe Bernardi-Torretti, il primo maestro del Canova e fu completato nel 1817. Nel Duomo di Ros\u00e0 sono conservati dipinti di Leandro, Giovanni Battista e Jacopo da Ponte, statue di Orazio Marinali e di Giuseppe Bernardi-Torretti.\nVille venete.\nRos\u00e0 \u00e8 conosciuta per le sue ville, la pi\u00f9 celebre delle quali \u00e8 senz'altro Villa Dolfin Bold\u00f9, immersa in un grande parco, a Ca' Dolfin, a due km dal centro del paese. La villa, iniziata nei primi anni del settecento, presenta un corpo centrale in pietra rossa, un cortile di ampio respiro, con l'aggiunta di un porticato in stile neoclassico, con statue di ingresso. Nel 1918 fu sede del comando del IX Corpo d'Armata schierato sul Monte Grappa ed il 24 agosto 1918 ospit\u00f2 il re d'Italia Vittorio Emanuele III.\nLa villa pi\u00f9 antica sembra essere per\u00f2 Villa Morosini a Travettore, oggi Gioiagrande, gi\u00e0 Villa Sturm fino all'ultima guerra. Altra villa dei primi anni del Settecento \u00e8 Ca' Diedo, a Cusinati, villa Compostella-Zanchettin e Villa Branca-Bold\u00f9 in stile impero asburgico. Da ricordare, inoltre, Villa Zanchetta a Travettore, dove ebbe inizio la carriera artistica di Tito Gobbi, Villa Remondini-Nardini, Villa Ca' Minotto, Villa Segafredo, Villa Caffo.\nAree naturali.\nIl comune di Ros\u00e0 \u00e8 interessato insieme a Cartigliano e Bassano del Grappa dal Parco Civilt\u00e0 delle Rogge. Il Parco rurale regionale ha un'estensione di 250 ha, di cui 150 ha nel solo comune di Ros\u00e0. \u00c8 situato tra Travettore di Ros\u00e0 e Quartiere Pr\u00e8 di Bassano. L'area, appartenuta in gran parte alla famiglia nobiliare veneziana Morosin, conserva traccia dell'antica divisione fondiaria della zona ed \u00e8 interessata da una rete di antiche rogge. Nel parco \u00e8 conservata una delle ultime strade romane non asfaltate in Veneto.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015, la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nOltre all'italiano, nella popolazione \u00e8 fortemente radicata, soprattutto tra le persone pi\u00f9 anziane, la lingua veneta. Essa deriva dal latino volgare parlato dagli antichi Veneti romanizzati a partire dalla fine del III secolo a.C..\nGeografia antropica.\nQuartieri.\nRos\u00e0 \u00e8 attualmente suddivisa in 11 quartieri, con presidente e colori sociali.\nAnnualmente questi quartieri si sfidano durante l'estate in 2 tornei di calcio amatoriale e il Palio delle Rose.\nQuesti sono i quartieri:\nEconomia.\nOggigiorno, i settori produttivi in cui \u00e8 maggiormente impegnata l'economia rosatese riguardano il mobile, la ceramica, la microutensileria e la meccanica leggera.\nInfrastrutture e trasporti.\nStrade.\nRos\u00e0 \u00e8 nata su un importante crocevia di 3 strade che si intersecano secondo gli assi nord-sud ed est-ovest:\nIl comune sar\u00e0 presto servito anche dalla Superstrada Pedemontana Veneta che lo collegher\u00e0 alla rete autostradale italiana, in particolare alla A4, alla A31 e alla A27.\nFerrovie.\nLa Stazione di Ros\u00e0, che serve la cittadina, \u00e8 inserita nella linea ferroviaria Bassano del Grappa - Padova\nMobilit\u00e0 urbana.\nAutobus.\nIl comune \u00e8 servito sia da Busitalia Veneto con la linea Bassano del Grappa - Padova sia da SVT Societ\u00e0 Vicentina Trasporti con la linea Bassano del Grappa - Rossano Veneto\nPiste ciclabili.\n21\u00a0km di piste ciclabili collegano il centro con le frazioni e con i comuni di Bassano del Grappa, Rossano Veneto, Cartigliano e Tezze sul Brenta.\nSport.\nRos\u00e0 \u00e8 ufficialmente Comune europeo dello sport 2011.\nSport molto diffuso \u00e8 l'atletica leggera, grazie all'associazione N.E.VI.(con campioni d'italia Trevisan Elisa, Baggio Claudia, Marcon Alessandro, Baggio Mauro, Guidolin Lisa).\nIl nuoto, grazie agli impianti comunali, vanta grandi risultati nazionali e internazionali con il Team Veneto."}
{"id": "37286", "revid": "332343", "url": "https://it.wikipedia.org/wiki?curid=37286", "title": "Rotzo", "text": "Rotzo (\"Rotz\" in cimbro) \u00e8 un comune italiano di abitanti della provincia di Vicenza in Veneto.\nSi trova all'estremit\u00e0 occidentale dell'Altopiano dei Sette Comuni, delimitato a sud dalla Val d'Assa e a ovest dalla Val d'Astico.\nOrigine del nome.\nIl toponimo compare a partire dal 1175 nelle forme \"Rozo\", \"Rocium\", \"Rotio\", \"Rotium\". \u00c8 probabile derivi da \"rozzo\", un termine del dialetto vicentino che significa \"gruppo di case\" (dal latino \"roteus\" \"luogo recintato\"); contrariamente a quanto sostenuto da alcuni, non ha nulla a che vedere con il personale germanico \"Rozzo\" poich\u00e9 \u00e8 antecedente all'insediamento dei Cimbri.\nStoria.\nEpoca antica.\nLa presenza umana nella zona di Rotzo \u00e8 molto antica, favorita dalla posizione geografica che domina la sottostante val d'Astico, lungo la quale si muovevano i traffici tra la pianura veneta e l'area trentina. L'insediamento pot\u00e9 giovarsi anche di un'ampia zona pianeggiante derivata da una morena glaciale (\"la Campagna\") e dal clima mitigato dalla pianura sottostante e dalla protezione delle Prealpi.\nProprio nei pressi della frazione Castelletto, in localit\u00e0 Bostel, si trova un'importante area archeologica, in cui sono stati portati alla luce i resti di un villaggio della seconda et\u00e0 del ferro (V-II secolo a.C.). I resti furono scoperti verso la met\u00e0 del Settecento dall'abate Agostino Dal Pozzo, che riport\u00f2 alla luce pi\u00f9 di quaranta casette costituite da mura a secco e fornite di una sola grande stanza con ingresso verso ovest; al centro dell'ambiente, una buca circolare serviva per cuocere i cibi.\nBisogner\u00e0 tuttavia aspettare il Basso Medioevo per avere nuove testimonianze sulla zona.\nMedioevo ed epoca moderna.\nIl toponimo Castelletto suggerirebbe la presenza di una fortificazione in epoca antica; pur mancando dei riferimenti certi, si \u00e8 ipotizzato che questa costruzione dovesse rivolgersi alla sottostante valle dell'Astico, sorgendo nel punto in cui l'antico percorso che saliva da Pedescala raggiungeva l'Altopiano. Sappiamo che la localit\u00e0 fu controllata della famiglia \"de Punciis\" sino al 1250, quando le subentr\u00f2 il noto Ezzelino da Romano.\nSi collocherebbe attorno all'anno Mille la fondazione della chiesa di Santa Margherita, considerata per questo la pi\u00f9 antica dell'Altopiano.\nLa prima citazione del toponimo Rotzo risale al 1175, nell'atto di sottomissione delle comunit\u00e0 di Bassano e Margnan alla citt\u00e0 di Vicenza: vi compaiono, tra gli altri, i nomi di tre personalit\u00e0 dette \"de Rozo\" dalla localit\u00e0 di origine.\nNel 1204, a seguito di un incontro presso Pr\u00e0 della Varda a Cogollo del Cengio tra i rappresentanti delle comunit\u00e0 locali, vengono stabiliti i confini tra i comuni di Castelletto, Cogollo, Caltrano, Chiuppano, Velo e Arsiero; i confini di Castelletto (in cui rientravano anche Rotzo e Roana) sfioravano Asiago e la Valsugana e comprendevano anche la val d'Assa. Nella met\u00e0 del Duecento si ha la prima notizia della chiesa di Santa Gertrude che nel 1297 - secondo le \"Rationes Decimarum\" conservate negli archivi vaticani - era parrocchiale affiliata alla pieve di Santa Maria di Caltrano. Dalla stessa pieve nel 1587 dipendeva la chiesa di San Nicolai di Rotzo.\nNel medioevo il paese fu coinvolto nella colonizzazione dei Cimbri e segu\u00ec le sorti della Federazione dei Sette Comuni costituita nel 1310. In questa occasione avvenne una riorganizzazione amministrativa che vide la separazione del comune di Roana, mentre Rotzo comprendeva anche Pedescala, localizzata sul fondo della valle dell'Astico, cui si aggiunse nel 1587 anche la vicina San Pietro.\nInteressante una relazione del 1598 inviata da Francesco Caldogno, ispettore dell'Altopiano, al doge Marino Grimani in cui si descrive anche Rotzo. Viene presentata come una localit\u00e0 non molto ampia n\u00e9 bella, ma assai fiorente grazie al clima mite e alla vicinanza con la pianura, che permetteva ai suoi abitanti frequenti scambi economici.\nEpoca contemporanea.\nDopo la fine della Repubblica di Venezia, Rotzo segu\u00ec le sorti degli altri comuni dell'Altopiano che videro la dissoluzione della Federazione nel 1807 da parte di Napoleone. Come tutto il Veneto, fu amministrato dall'Impero d'Austria sino al 1866, quando pass\u00f2 al Regno d'Italia.\nA varie riprese sia nell'Ottocento che nel Novecento Rotzo fu investita dal fenomeno dell'emigrazione, e vide molti suoi abitanti stabilirsi all'estero in Europa o oltreoceano in America e Australia.\nCome tutti gli altri centri dell'Altopiano, Rotzo \u00e8 stato direttamente interessato dagli eventi della prima guerra mondiale. Le famiglie furono costrette ad abbandonare le proprie abitazioni durante il conflitto e da profughi vennero ospitati soprattutto nei paesi di Barbarano Vicentino (Vicenza) e di Stradella (Pavia). Numerose le testimonianze rimaste: tra tutte, spicca il grandioso forte Campolongo.\nMonumenti e luoghi d'interesse.\nChiesa parrocchiale di Santa Gertrude.\nIl primo accenno alla chiesa di Santa Gertrude si trova in un atto notarile relativo all'acquisto di possedimenti da parte di Ezzelino III da Romano (1250). La decima papale del 1297, interessante documento che ci ha tramandato l'organizzazione della diocesi di Padova dell'epoca, la ricorda come dipendenza della pieve di Caltrano, e tale rimase sino al XVI secolo.\nConsacrata nel 1763 al termine di una ricostruzione e nominata arcipretale nel 1795, fu rasa al suolo durante la prima guerra mondiale. L'attuale edificio, in stile neogotico, fu consacrato nel 1938. Al suo interno vi sono solo opere recenti: si citano la tela con \"Santa Gertrude che fa l'elemosina nella chiesa di Rotzo\" di Giuseppe Mincato (1928) e l'affresco del presbiterio con \"Dio Padre benedicente\" di Antonio Soranzo (1937).\nChiesa di Santa Margherita.\nNotizie sulla chiesa dedicata a Santa Margherita di Antiochia, oggi oratorio dipendente dalla parrocchia di Rotzo, si trovano in documenti ufficiali solo dal 1488, anno della visita pastorale del vescovo Barozzi. La tradizione la fa risalire per\u00f2 al X secolo e questo ne potrebbe fare la pi\u00f9 antica chiesa dell'Altopiano.\nVi \u00e8 conservata un'antica campana bronzea, datata 1439. Durante la seconda guerra mondiale essa fu portata in Austria ma, grazie al riconoscimento del suo valore storico, fu risparmiata dalla fusione e riportata nella sua sede originaria.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1940 distacco delle frazioni di Pedescala e San Pietro Val d'Astico aggregate al nuovo comune di Valdastico (Censimento 1936: pop. res. 1825).\nReferendum.\nNel 2006 la popolazione degli otto comuni dell'Altopiano (Asiago, Conco, Enego, Foza, Gallio, Lusiana, Roana e Rotzo) vot\u00f2 a grande maggioranza (94%) a un referendum per il distacco del territorio dalla Regione Veneto e per la successiva aggregazione alla Regione Trentino-Alto Adige. L'anno seguente arriv\u00f2 il parere negativo da parte sia della provincia di Bolzano che da quella di Trento, mentre il Parlamento, che doveva dare l'esito definitivo, non si espresse mai."}
{"id": "37287", "revid": "123779974", "url": "https://it.wikipedia.org/wiki?curid=37287", "title": "Salcedo (Italia)", "text": "Salcedo (\"Sals\u00e9do\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl territorio del Comune si estende in una ridente posizione di colline elevate, affacciato sulla pianura vicentina e digradante con piccoli pianori e poggi, vallette e balze, verso Breganze.\nI suoi confini naturali sono a nord le due valli del Ponte, a est e a ovest le valli dei torrenti Laverda e Chiavone Bianco. Sul territorio, dal cosiddetto Buso del Campanile nei pressi della chiesa parrocchiale, nasce il Chiavone Nero. I due toponimi di Chiavone Bianco e Nero derivano dal colore dei ciottoli trascinati a valle, che a loro volta traggono origine da due differenti strutture geologiche, rispettivamente calcarea del Cretaceo il primo, vulcanica dell'Oligocene il secondo.\nDi quest'ultimo periodo sono testimonianze sia le rocce basaltiche, sia la grande ricchezza di fossili: coralli, molluschi, lamellibranchi, piante, depositi di lignite, pesci e crostacei reperibili in zona. L'origine vulcanica di queste colline risulta anche evidente dalla loro conformazione, come il colle di San Valentino (dove sorge il duplice santuario), il Castellaro (dove attualmente vi \u00e8 il cimitero) e il Puvolo che si incontra salendo da Breganze, nonch\u00e9 in molti altri colli minori. Il punto pi\u00f9 alto della zona \u00e8 Cima Scandalore (m.s.m. 546).\nIl territorio comunale \u00e8 in gran parte coltivato o tenuto a prato, con alcuni tratti boscosi di carpino nero, robinia e castagno, in particolare sul versante nord del colle di San Valentino.\nLe sorgenti d'acqua sono numerose, ma superficiali e di modesta portata e, per l'impermeabilit\u00e0 del terreno, talora determinano smottamenti anche gravi.\nStoria.\nToponimi.\nSalcedo deriva probabilmente da \"salicetum\", toponimo latino che significa bosco di salici, affine a \"roveretum\", bosco di roveri. In alcuni documenti del 1253 e del 1294 il paese \u00e8 menzionato col nome di \"Salzedum\". In un testamento del 1434 si trova invece \"Salcedum\" pertinenza di Perlena. Nel XVII secolo appare ancora il toponimo Salcedo accanto a quello sempre pi\u00f9 usato di Salcedo.\nMedioevo.\nTra il 917 e il 921 Salcedo, come tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago, fu donata dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursione degli Ungari.\nSecondo la tradizione durante il Medioevo esistevano a Salcedo due castelli: uno sul colle Castellaro (la cui sommit\u00e0 \u00e8 oggi occupata dal cimitero costruito nel 1905) e un altro sul Puvolo. Di questa tradizione riferisce il Macc\u00e0, ma dei due castelli non \u00e8 rimasta alcuna documentazione storica e la loro effettiva esistenza \u00e8 dubbia.\nSalcedo \u00e8 ricordato la prima volta come contrada di Breganze in un documento del 983. Dapprima fu feudo della famiglia Breganze, poi degli Ezzelini; nella divisione dei beni di famiglia fatta da Ezzelino il Monaco nel 1223, Salcedo fu assegnata al figlio Ezzelino III, pi\u00f9 tardi detto \"il tiranno\".\nVerso la met\u00e0 del Trecento. il territorio di Salcedo fu sottoposto, sotto l'aspetto amministrativo, al Vicariato civile di Marostica e tale rimase, anche sotto la dominazione viscontea e veneziana, sino alla fine del XVIII secolo.\nEt\u00e0 moderna.\nCos\u00ec come tutto il territorio vicentino, nel 1404 Salcedo pass\u00f2 sotto il dominio della Serenissima, dov'era uno dei quattro decanati di Perlena, facente parte del distretto di Marostica insieme con Mure.\nDurante la guerra della Lega di Cambrai e l'invasione delle truppe di Massimiliano d'Austria nel 1509 gli abitanti di Breganze trovarono rifugio sui colli di Salcedo: in questo periodo fu portata quass\u00f9 la devozione a San Valentino e a Sant'Anna. Nel 1557 Salcedo, che allora contava 301 abitanti, divenne comunit\u00e0 autonoma della Podesteria di Marostica.\nEt\u00e0 contemporanea.\nIn epoca napoleonica i salcedesi si difesero a Montemaggiore. Nell'anno 1836 il paese fu provato dal terremoto e dal colera: il colle di San Valentino, come era accaduto nel Seicento ed in occasione di altre pestilenze, fu nuovamente destinato a lazzaretto. Verso la fine del secolo, nel 1889, la frazione di Mure si stacc\u00f2 da Salcedo, ormai Comune a s\u00e9 stante. Vent'anni dopo venne lanciata l'idea della \"Latteria Sociale Cattolica\" che inizi\u00f2 a funzionare nel 1911.\nDurante la prima guerra mondiale il paese accolse le truppe italiane e alleate. Nel capoluogo ebbero stanza i genieri, mentre a Montemaggiore vi era una polveriera; nel 1917 Palazzo Cantele ospit\u00f2 il piccolo ospedale fino ad allora di stanza a Granezza di Asiago: vi prestavano servizio undici sacerdoti, per i soldati infermi e per la popolazione. Anche l'edificio dell'asilo e della scuola di lavoro, che nel 1913 era quasi completato grazie alle offerte da parte delle famiglie di uova e di trecce di paglia, durante la guerra ospit\u00f2 soldati di passaggio, profughi, truppe francesi e inglesi; fu poi inaugurato nel settembre del 1925. Durante la guerra Salcedo diede il suo contributo con 46 caduti, in onore dei quali venne eretto nel 1920 - uno dei primi in Italia - il monumento esistente in piazza, mentre nella chiesetta del cimitero un altare in loro suffragio.\nNel 1927 vennero inaugurate le nuove scuole, attualmente adibite a municipio.\nNel corso della seconda guerra mondiale nuovi lutti e discordie avvelenarono il clima del paese, fino ad allora abitato da gente tranquilla, lavoratrice e risparmiatrice, legata ai modi di vita frugale. A guerra finita Salcedo conobbe anche il duro calvario dell'emigrazione, seguito verso la fine degli anni sessanta da una fioritura di opere importanti.\nMonumenti e luoghi d'interesse.\nAltri luoghi d'interesse.\nTutta la zona \u00e8 interessante dal punto di vista geologico.\nCultura.\nIstruzione.\nA Salcedo vi \u00e8 solo una scuola dell'infanzia, privata paritaria.\nNel capoluogo vi \u00e8 la Biblioteca civica, che fa parte della rete di biblioteche vicentine.\nMusei.\nIl Museo della bicicletta dispone di uno spazio di 150 m\u00b2 nel quale sono esposti circa 60 modelli di biciclette storiche, a partire dal biciclo Michaux del 1863 fino ai modelli datati attorno agli anni cinquanta del Novecento, insieme ad accessori di vario tipo tutti relativi alla bicicletta e alla sua storia, quali magliette, vestiti d'epoca, cartelloni pubblicitari, manifesti, libri, cataloghi, medaglie, fanali.\nGeografia antropica.\nUnica frazione \u00e8 Laverda, condivisa per\u00f2 con i comuni di Lusiana Conco e di Marostica. Altre localit\u00e0 o contrade sono Burani, Angonese, Sostizzo, Legato, Scandolare, Panzotti, Ronzani, Fontana, Lupiari, Conte.\nEconomia.\nNel corso del Novecento l'economia \u00e8 passata da quella esclusivamente agricola a quella di carattere misto, dove il reddito \u00e8 prodotto da lavoro di fabbrica alternato a quello agricolo.\nL'agricoltura \u00e8 tipicamente pedemontana con pascoli e colture varie: i vigneti, che producono vino d.o.c. di Breganze, ciliegi, castagni. Nel 1984 vi erano 6 allevamenti di suini a carattere artigianale con circa 80 capi e tre grandi allevamenti di bovini da carne con un totale di 270 capi; esistevano ancora altre 43 aziende a conduzione tradizionale con 553 capi.\nUn tempo era diffusa, unica industria manifatturiera, la lavorazione delle trecce, delle sporte e dei cappelli di paglia. Nel tempo le piccole imprese artigianali e industriali si sono sempre pi\u00f9 affermate: caseificio, produzione di ceramiche, maglifici, officine meccaniche e di carpenteria, carrozzerie e autofficine, autotrasporti. A monte del Palazzo Cantele una vasta area \u00e8 stata destinata a zona artigianale per una quindicina di aziende.\nL'emigrazione \u00e8 stata da tempo bloccata, ma non tutta la mano d'opera trova lavoro in paese: il pendolarismo \u00e8 rivolto verso Thiene, Zugliano, Breganze.\nAmministrazione.\nAltre informazioni amministrative.\nLa denominazione del comune fino al 1889 era Mure.\nLa circoscrizione territoriale ha subito le seguenti modifiche: nel 1889 distacco della frazione Mure, aggregata al comune di Molvena (Censimento 1881: pop. res. 953)."}
{"id": "37288", "revid": "123207381", "url": "https://it.wikipedia.org/wiki?curid=37288", "title": "San Germano dei Berici", "text": "San Germano dei Berici (\"San Zerman dei Bereghi\" in veneto) \u00e8 una frazione del comune italiano di Val Liona, in provincia di Vicenza.\nGi\u00e0 comune autonomo (con frazioni Campolongo e Villa del Ferro), il 17 febbraio 2017 si \u00e8 unito al comune di Grancona per costituire l'attuale ente.\nGeografia fisica.\nIl paese si trova nel comune di Val Liona, nel cuore dei Colli Berici.\nStoria.\nNella zona paludosa della Val Liona e nella frazione di Villa del Ferro sono stati ritrovati resti di insediamenti palafitticoli oltre a materiale archeologico di epoca romana.\nLe prime notizie storiche relative al paese si hanno a partire dal XIII secolo: risalgono infatti al 1265 i primi documenti che ricordano la chiesa parrocchiale benedettina, intitolata a san Germano vescovo di Capua, che dette poi il nome al comune. Nel 1266 il vescovo Bartolomeo da Breganze ricevette da un certo Manfredino figlio di Trintinacio da Orgiano la rinuncia ai propri diritti su parecchi beni nell'area di Orgiano e Sossano: tra questi, anche un castello, il \"castrum ville ferri\", presso l'odierna frazione di Villa del Ferro.\nVerso la met\u00e0 del Trecento, durante la dominazione scaligera, il territorio di San Germano fu sottoposto, sotto l'aspetto amministrativo, al Vicariato civile di Orgiano e tale rimase sino alla fine del XVIII secolo.\nNel XVIII secolo il territorio di San Germano fu particolarmente soggetto al fenomeno del brigantaggio, tanto da divenire presidio dell'esercito austriaco per il mantenimento dell'ordine in tutta la zona della Val Liona.\nGeografia antropica.\nFrazioni del comune decaduto di San Germano erano Campolongo (42\u00a0m s.l.m., 100 abitanti) e Villa del Ferro (29\u00a0m s.l.m., 542 abitanti) ora confluite nel comune di Val Liona.\nAltre localit\u00e0 o contrade del comune decaduto erano: Campagnola, Capitello Ronego, Carbonarola, Crosetta, Case Bruni, Case Segalin, Frassenara e Teonghio.\nAmministrazione.\nAltre informazioni amministrative.\nLa denominazione del comune fino al 1867 era San Germano."}
{"id": "37289", "revid": "1632387", "url": "https://it.wikipedia.org/wiki?curid=37289", "title": "San Nazario (Valbrenta)", "text": "San Nazario (\"San Naxaro\" in veneto) \u00e8 una frazione del comune italiano di Valbrenta, in provincia di Vicenza.\nGi\u00e0 comune autonomo (con frazioni Carpan\u00e8, Merlo, Rivalta e San Marino), il 30 gennaio 2019 si \u00e8 fuso con Campolongo sul Brenta, Cismon del Grappa e Valstagna per costituire l'ente attuale.\nStoria.\nIn epoca romana la zona del canale di Brenta fu strategicamente importante per bloccare eventuali invasioni provenienti da nord e per controllare il transito di soldati e merci. A questo periodo viene fatto risalire un fortilizio realizzato presso Pian Castello, localit\u00e0 che sovrasta l'attuale capoluogo a nordest.\nIl comune prende il nome dalla sua chiesa, intitolata a san Nazario martire. La dedicazione a un santo milanese non \u00e8 unica nella zona (si citano san Giorgio a Solagna, sant'Eusebio ad Angarano, sant'Ambrogio a Valrovina) e fa pensare che qui il Cristianesimo sia giunto grazie all'opera di evangelizzatori milanesi tra il V e il VI secolo.\nNel 915 Berengario I donava al vescovo di Padova il canale di Brenta, emettendo al contempo un editto in cui ordinava l'incastellamento delle chiese e dei siti strategici in risposta alle invasioni degli Ungari. In questa occasione, probabilmente, fu recuperato anche l'antico fortilizio di Pian Castello.\nIl toponimo \u00e8 attestato per la prima volta nel 1177: durante una lite fra il monastero di Campese e il pievano di Solagna compare come testimone anche un Alberto da San Nazario.\nIl paese dipese a lungo da Solagna, sia ecclesiasticamente, sia civilmente. Solo nel Seicento raggiunse una propria autonomia: nel 1612 venne istituita la parrocchia e nel 1684, al termine di lunghe contese, il comune.\nDurante l'epoca veneziana, San Nazario \u00e8 una \"villa\" della podesteria autonoma di Bassano, una \u00ab\"terra exempta et separata\"\u00bb da tutte le altre citt\u00e0 e che controllava ambedue le rive del Brenta.\nMonumenti e luoghi d'interesse.\nParrocchiale di San Nazario.\nAnticamente cappella della pieve di Solagna, \u00e8 divenuta parrocchiale nel 1612.\nLa chiesa custodisce alcune pregevoli opere: si citano la pala dell'altare maggiore, dipinto secentesco di scuola dapontiana (forse di Jacopo Apollonio), l'affresco del soffitto di Giovanni De Min (\"Martirio dei santi Nazario e Celso\", 1848), l'altare ligneo della Madonna della Cintura (primi del Settecento), la pala dell'altare delle Anime di Francesco Trivellini.\nSantuario della Madonna dell'Onda.\nLuogo di devozione popolare per tutti gli abitanti del canale di Brenta, conserva un affresco del 1547 con la Madonna della Salute tra i santi Rocco e Sebastiano."}
{"id": "37290", "revid": "1718925", "url": "https://it.wikipedia.org/wiki?curid=37290", "title": "San Pietro Mussolino", "text": "San Pietro Mussolino (\"San Piero Musol\u00ecn\" in veneto) \u00e8 un comune italiano di abitanti della provincia di Vicenza in Veneto.\nAmministrazione.\nCronologia delle successioni nell\u2019incarico di Capo dell\u2019Amministrazione dall\u2019anno 1945:"}
{"id": "37291", "revid": "2107314", "url": "https://it.wikipedia.org/wiki?curid=37291", "title": "San Vito di Leguzzano", "text": "San Vito di Leguzzano (\"San Vito\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl comune situato a 158 m s.l.m. non \u00e8 compreso nel territorio della comunit\u00e0 montana ed insiste nel bacino idrografico del Brenta\u2013Bacchiglione sottobacino Leogra-Timonchio.\nIl territorio \u00e8 attraversato in direzione nord-sud dai torrenti Refosco e Livergon che, fondendosi, danno luogo alle acque del torrente Giara; ad est si trovano il fossato Proe ed il torrente Leogra. Vi sono poi torrenti minori che prendono il nome dalle rispettive valli: Valle Pra Longhi, Valle dell'Orco, Valle Bisele, Valle Nogara, Valle della Volpe e Valle della Guizza.\nStoria.\nToponimi.\nIl toponimo San Vito evidentemente deriva dal nome del santo di devozione benedettina, dato che il paese appartenne per secoli a questi monaci. Nelle carte del XIV e XV secolo, il monte sovrastante San Vito era chiamato \"mons luguzani\".\nLa denominazione del comune fino al 1867 era San Vito.\nEpoca antica.\nIn zona sono ancora visibili le tracce di una centuriazione romana.\nMedioevo.\nDurante l'Alto Medioevo i benedettini, provenienti dal monastero dei Santi Felice e Fortunato di Vicenza, colonizzarono la parte montuosa di San Vito. Probabilmente a San Vito, prima del 1000, c'era un priorato benedettino, cui allude il privilegio del vescovo Rodolfo del 983, che possedeva delle \"curtes\". Nel 1147 l'abate Antonio di San Felice rinnovava l'investitura dei vigneti posseduti dal monastero nelle pertinenze di San Vito.\nAlla fine del Duecento, come appare dalle \"Rationes decimarum\" custodite negli archivi vaticani, San Vito dipendeva dalla pieve di Belvicino. In questo stesso secolo il territorio fu colonizzato da popolazioni di lingua tedesca, dette cimbri, chiamate per lavori di disboscamento, pastorizia e agricoltura.\nNel Trecento, come in molte altre localit\u00e0 del territorio, anche a San Vito venne costituita una Compagnia di Battuti.\nVerso la met\u00e0 del secolo, durante la dominazione scaligera, il territorio di San Vito fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nFino al 1500 il parroco di San Vito veniva designato dall'abate di San Felice, che vi faceva anche le sue visite pastorali\nMonumenti e luoghi d'interesse.\nLa chiesa parrocchiale del capoluogo \u00e8 dedicata ai santi Vito, Modesto e Crescenzia. Nella cinquecentesca chiesa di San Valentino, in via Gonzi a Leguzzano, si pu\u00f2 ammirare un prezioso altare marmoreo, opera di Bartolomeo Mercante, \u201clapicida\u201d del luogo, del 1579. Entrambe le chiese sono di origine benedettina, come testimoniato dall'intitolazione a santi tipici della devozione di questi monaci.\nCome edificio civile la Villa Almerico Dalla Vecchia Novello si affaccia tra altre case su una delle vie del centro storico. Vi si distingue un nucleo antico gravemente compromesso a sud, con colombara e alcune adiacenze attorno. Si sviluppa su tre piani e mostra evidenti caratteri gotici nella struttura e nella presenza di almeno una finestra ogivale, ora tamponata, a est.\nIl territorio comunale mantiene tuttora beni che rappresentano valori e risorse capaci di definire identit\u00e0 e memoria della popolazione locale (edifici religiosi, festivit\u00e0, sagre, ricorrenze, prodotti tipici, sistemi e pratiche colturali, ecc.). Il P.R.G. elenca i seguenti elementi:\nCultura.\nPresso la Corte Priorato-Gandin in via Roma ha sede il Museo etnografico sulla lavorazione del legno, dove si possono trovare strumenti comuni della falegnameria e quelli specifici usati dai carrai e dai bottai, preziosa testimonianza dei mestieri antichi, di cui esistono attestazioni a San Vito a partire dal primo Quattrocento.\nIl museo custodisce una collezione di oltre 2700 oggetti che testimoniano la vita di un tempo: stoviglie, biancheria e oggetti per la casa, attrezzi usati nell'allevamento degli animali, nel lavoro dei campi, o per le attivit\u00e0 del muratore, del ciabattino, strumenti impiegati nella tessitura e nella produzione di filati. La biblioteca del museo offre un ricco archivio cartaceo e fotografico sulle attivit\u00e0 artigianali locali. Una suggestiva cantina ospita gli oggetti che venivano utilizzati nella produzione del vino.\nGeografia antropica.\nIl comune \u00e8 formato dal centro e capoluogo di San Vito di Leguzzano sede municipale, dai nuclei di Costa, di Leguzzano, nonch\u00e9 dai nuclei di antica origine di Gonzi, Leguzzano Mercante, Tason, Nogara, Cazzola, Ancetti, Guizza, Giordani, San Rocco, Ongari, Pozzoli e C\u00e0 Sette posti in zona collinare.\nInfrastrutture e trasporti.\nLa rete infrastrutturale che interessa il territorio \u00e8 formata dalla:"}
{"id": "37292", "revid": "125172575", "url": "https://it.wikipedia.org/wiki?curid=37292", "title": "Sandrigo", "text": "Sandrigo (\"Sandrigo\" in veneto) \u00e8 un comune italiano di abitanti della provincia di Vicenza in Veneto.\nStoria.\nToponimi.\nIn alcuni documenti del XIII secolo la villa di \"Sandrigo\" viene indicata con il nome latino \"Sendricus\". Secondo lo storico vicentino Giovanni Mantese, deriverebbe dalla contrazione di \"Sanctus Enricus\" o, pi\u00f9 probabilmente, di \"Sanctus Uldericus\" - mutato in \"Uldricus\" o \"Dricus\" - il santo protettore dalle invasioni degli Ungari.\nSecondo un'altra opinione il nome potrebbe derivare dal latino \"Fundus Cintericus\", cio\u00e8 il fondo rurale di Cinterio, contadino romano. Il toponimo sarebbe poi cambiato in \"Senter\u00ecco\", \"Sender\u00ecco\", \"Sendrigo\" fino all'attuale dizione.\n\"Lupia\", nome simile ad altri presenti nel vicentino, probabilmente viene dal latino \"alluvies\", alluvione, con riferimento al fatto che la localit\u00e0 si trovava in una zona particolarmente bassa e soggetta alle esondazioni dell'Astico.\nEpoca antica.\nDi epoca romana sono il ritrovamento di un'iscrizione funeraria, degli inizi del II secolo d.C., e la scoperta di un'iscrizione funeraria relativa alla giovinetta cristiana, Macrina, su un sarcofago di marmo greco di risalente al IV - V secolo d.C., che testimonia la presenza di una comunit\u00e0 cristiana, contemporanea a quella di Vicenza.\nDurante una campagna di scavi archeologici del 1920 sono stati portati alla luce resti di una necropoli longobarda.\nMedioevo.\nIl nome della localit\u00e0 compare gi\u00e0 come quello odierno in un documento datato 1080 relativo ad antichi diritti monastici, conservato nell'archivio della Biblioteca Guarneriana di San Daniele del Friuli.\nL'antica chiesa di \"Sendricum\", intitolata a San Salvatore e in un secondo momento a San Sisto proverebbe l'antica origine di \"Sendricum\", nel quale sorse una delle prime pievi (intitolata a Santa Maria, poi ai Santi Filippo e Giacomo).\nQueste origini antiche e la stessa esposizione di Sandrigo al centro di un'area intensamente battuta durante le scorrerie degli Ungari, avvalorerebbero l'ipotesi dell'esistenza in questo luogo di un castello o di altre opere fortificate; non se ne trova per\u00f2 alcun cenno nelle cronache dell'epoca e neppure in altri documenti. Un pallido indizio potrebbe trovarsi nella cronaca del Maurisio; nella sua cronaca egli racconta che nel 1209 il paese sub\u00ec saccheggi, quando Ezzelino il Monaco sconfisse le truppe vicentine e l\u00ec furono catturati i conti Guidone Maltraversi e Corrado da Vivaro. Costoro \u2013 scrive il Maurisio\u00a0\u2013 furono presi \"bench\u00e9 avessero e torri e munizioni fortissime\"; dove fossero tali torri il cronista non lo dice, e par di capire ch'egli alluda alle tante fortificazioni che le due potenti famiglie possedevano nei vari luoghi del vicentino, quindi forse anche qui.\nDa allora la comunit\u00e0 rurale di Sandrigo segu\u00ec le vicende della citt\u00e0 di Vicenza, passando insieme ad essa sotto la signoria di Ezzelino III da Romano, la custodia di Padova e, dal 1311, la signoria Scaligera e infine quella Viscontea.\nDurante questi due secoli, il territorio fu teatro di lotta tra citt\u00e0 e fazioni guelfe e ghibelline. Nel 1338 durante la guerra tra Scaligeri e Repubblica Veneta, il paese sub\u00ec notevoli violenze e danni. Quando poi nel 1378 il Re di Ungheria sped\u00ec un esercito in Veneto per aiutare i suoi alleati Scaligeri contro i veneziani, in una sola notte le sue truppe trasformarono Sandrigo in un cumulo di macerie.\nVerso la met\u00e0 del Trecento, il territorio di Sandrigo fu sottoposto, sotto l'aspetto amministrativo, al Vicariato civile di Marostica e tale rimase, anche sotto la dominazione viscontea e veneziana, sino alla fine del XVIII secolo.\nSandrigo fu anche sede di un'antica pieve; la sua intitolazione a Santa Maria - come la cattedrale e la maggior parte delle antiche pievi della diocesi di Vicenza - fa ritenere che lo fosse ben prima del X secolo. Nel 1297 essa aveva sotto la sua giurisdizione le cappelle di San Giovanni di Longa e di San Pancrazio di Ancignano, donata ai canonici della cattedrale dal vescovo Pistore nel 1185.\nLa storia di Sandrigo fu legata per secoli alle vicende della famiglia Sesso, devota alla causa imperiale, insediatasi nel territorio dal XIV secolo e rimastavi fino ai tempi moderni.\nEpoca moderna.\nDopo la dedizione di Vicenza alla Serenissima nel 1404, per Sandrigo inizi\u00f2 un periodo di relativa tranquillit\u00e0.\nFu per\u00f2 teatro di una battaglia tra le milizie della Repubblica e quelle dell'imperatore Massimiliano I nel 1511 durante la guerra della Lega di Cambrai: i veneti tesero una imboscata alle truppe imperiali nelle immediate vicinanze del paese, uccidendo centinaia di soldati e catturando molti prigionieri. Nella conseguente reazione, solo la tradizionale fedelt\u00e0 dei Sesso alla causa imperiale risparmi\u00f2 alla comunit\u00e0 ingenti danni. Ma due anni dopo, nel 1513, il Comune sub\u00ec un'ulteriore esperienza di saccheggio da parte delle truppe imperiali.\nNel 1530 il palazzo dei Sesso alloggi\u00f2 per breve tempo l'imperatore Carlo V d'Asburgo, in viaggio verso Bologna per ricevere la corona imperiale.\nNel periodo di pace e prosperit\u00e0 che segu\u00ec a queste guerre, Sandrigo rimase sempre sotto il patronato della famiglia Sesso, che vi conserv\u00f2 notevoli propriet\u00e0. Inizi\u00f2 per il paese un'era di sviluppo dell'economia, con il rifiorire dell'agricoltura e dell'allevamento degli animali domestici, tanto che nel Seicento il paese era conosciuto per il suo mercato, un evento importante della zona, che si teneva ogni venerd\u00ec e richiamava acquirenti e commercianti da tutti i paesi vicini.\nNell'Archivio storico del Municipio abbondano i documenti di epoca veneziana; essi permettono di avere una visione dell'intensa attivit\u00e0 del Comune, con testimonianze che risalgono alla fine del XVI secolo.\nEpoca contemporanea.\nDopo la caduta della Serenissima nel 1797, con l'annessione del Veneto al Regno d'Italia nel 1866, il paese ha vissuto e vive un periodo di sostanziale tranquillit\u00e0, potendo contare su una fiorente societ\u00e0 dall'economia agricola.\nCultura.\nIstruzione.\nA Sandrigo, capoluogo e frazioni, vi sono quattro scuole dell'infanzia, due scuole primarie e una scuola secondaria di primo grado.\nNel capoluogo vi \u00e8 anche la Biblioteca civica \"Domenico Pittarini\", che fa parte della rete di biblioteche vicentine.\nEventi.\nUn'importante ricorrenza che si svolge nella cittadina \u00e8 la \"Festa del baccal\u00e0\". Ogni anno, a settembre, nella piazza principale si allestisce uno stand gastronomico nel quale cuochi volontari preparano bacal\u00e0 alla vicentina, secondo l'antica ricetta.\nIl pesce proviene da R\u00f8st, una cittadina norvegese situata nelle isole Lofoten con cui il Comune di Sandrigo si \u00e8 ufficialmente gemellato nel 2001. In Norvegia, in onore di Sandrigo, a una delle Isole Lofoten \u00e8 stato dato il nome di \"Sandrig\u00f8ya\", che significa \"isola Sandrigo\". Per converso, a Sandrigo una piazza \u00e8 stata dedicata a R\u00f8st.\nGeografia antropica.\nFrazioni.\nLupia.\nLa frazione di Lupia conta circa 900 abitanti.\nDi interesse storico-culturale sono da segnalare:\nAncignano.\nLa frazione Ancignano conta circa 1000 abitanti.\nEssa presenta diversi luoghi di interesse storico e culturale:\nAltri luoghi d'interesse:\nTra le manifestazioni folkloristiche si annovera la \"Fiera del Verde\", che ogni anno a inizio aprile raccoglie centinaia di appassionati di botanica.\nAltre localit\u00e0.\nAltre localit\u00e0 sono: Guarniere, Lupiola, Masona, Melette, Soella, Casoni, Tretti, Villa Giaretta, Palmirona, Scaldaferro, Tugurio, Tezze Lupia\nEconomia.\nPartendo da una societ\u00e0 prevalentemente dedita alla produzione agricola, nel secondo dopoguerra Sandrigo \u00e8 diventato un centro industriale, sviluppando un'ampia zona industriale-artigianale sorta nella parte nord ovest del territorio comunale, al di l\u00e0 della strada Marosticana sulla riva sinistra del fiume Astico. Qui hanno trovato allocazione aziende manifatturiere, chimiche e laboratori artigianali.\nNel comune vi \u00e8 stata anche una riscoperta di tradizioni culinarie tipiche del vicentino, come la preparazione del famoso baccal\u00e0 alla vicentina da parte di vari ristoranti e trattorie del luogo. A Sandrigo \u00e8 nata la \"Confraternita del Bacal\u00e0\"; sono stati creati il gemellaggio e scambi culturali con l'isola norvegese di R\u00f8st, famoso centro di pesca dello stoccafisso nel Mare del Nord, e una manifestazione annuale denominata \"Sagra del Baccal\u00e0\", attrazione turistico culinaria alla quale partecipa sempre una delegazione norvegese. Presso l'isola di R\u00f8st \u00e8 stato dato il nome di Sandrigo ad un isolotto.\n\u00c8 inoltre sempre attivo il \"mercato del venerd\u00ec\", momento di incontro e di aggregazione per la comunit\u00e0 sandricense.\nInfrastrutture e trasporti.\nPrincipale via di comunicazione \u00e8 la SP 248 Schiavonesca-Marosticana - che circonda con una circonvallazione il centro abitato.\nIl paese \u00e8 servito da autocorse della SVT (Societ\u00e0 Vicentina Trasporti), nella quale dal 1\u00ba marzo 2016 sono confluite l'Aim Mobilit\u00e0 e le FTV.\nFra il 1910 e il 1961 la citt\u00e0 venne servita da una stazione posta sulla Tranvia Vicenza-Bassano del Grappa, gestita anch'essa dalle FTV.\nAmministrazione.\nElenco storico dei Sindaci di Sandrigo dal 1866 ad oggi.\nSport.\nA Sandrigo sono presenti diverse societ\u00e0 sportive anche leader nei livelli nazionali o internazionali. Tra le pi\u00f9 note:"}
{"id": "37293", "revid": "124846431", "url": "https://it.wikipedia.org/wiki?curid=37293", "title": "Santorso", "text": "Santorso (\"Santorso\" in veneto) \u00e8 un comune italiano di abitanti della provincia di Vicenza in Veneto.\nPosto ai piedi del Monte Summano in posizione soleggiata dista 4\u00a0km da Piovene Rocchette e 4\u00a0km da Schio.\nOrigini del nome.\nIl nome deriva da Sant'Orso, patrono del paese, le cui spoglie sono custodite nel Santuario di San Orso, che sovrasta il centro abitato del paese.\nIl motivo della dedicazione a questo santo deriva da una leggenda. Il nobile francese Orso, vissuto al tempo di Carlo Magno e divenuto re di Dalmazia, dopo aver ucciso in un eccesso d'ira, scatenata dalla gelosia, il padre, la moglie e il figlio si pent\u00ec e chiese il perdono a papa Adriano I. Insieme con l'assoluzione gli fu imposto come penitenza il pellegrinaggio ai santuari a quel tempo conosciuti. Quando giunse a Salzena alle pendici del Monte Summano, comprese di essere arrivato alla sua meta ma appena iniziata la salita del monte il 3 maggio 800 mor\u00ec e fu trovato dalla gente del luogo con il bastone da pellegrino fiorito. Le sue reliquie vennero deposte dapprima nella chiesetta di san Dionigi e poi trasportate nel santuario che venne a lui dedicato.\nUn'altra ipotesi invece attribuisce la dedicazione ai Conti di Vicenza, imparentatisi con le famiglie veneziane dei Candiano e degli Orseolo intorno all'XI secolo. Altra ipotesi ancora fa riferimento alla famiglia di origine longobarda Beroaldi, che per prima sarebbe entrata in possesso di investiture in questo territorio: \"B\u00e4r\" in lingua germanica significa orso e quindi il nome del santo sarebbe derivato dalla traduzione del nome di questa casata. Secondo il Mantese, Beroardi o Beroaldi sarebbe solo una corruzione del nome della famiglia veneziana Badoer, ben conosciuta in questa zona.\nStoria.\nEpoca antica.\nSI ipotizza che, prima dell'arrivo dei veneti, la zona di Santorso sia stata popolata da popolazioni euganee; in localit\u00e0 Grumello sono infatti state scoperte delle tombe contenenti cadaveri con le gambe rannicchiate, inumazione tipica di questo popolo. Altri ritrovamenti archeologici di epoca pre-romana sono stati fatti a Bocca Lorenza.\nAl tempo dei romani l'abitato si chiamava \"Salzena\" ed era una tra le pi\u00f9 ricche ville del Vicentino. In localit\u00e0 Pr\u00e0 Laghetto sono venuti alla luce i resti di una villa romana, insieme con statuette di bronzo, tra le quali una \"Vittoria alata\"; presso il Castello furono ritrovate monete repubblicane e imperiali fino alla decadenza. A quel tempo, in tutta la zona del Summano era fiorente l'arte della lana, fatto testimoniato poi dalla toponomastica medievale. La localit\u00e0 Garziere di Santorso ricorda la cardatura.\nLa strada romana che proveniva da Vicenza, passava per Giavenale e Marano e arrivava a Salzena, costitu\u00ec il cardine della centuriazione dell'Alto Vicentino. La centuriazione si estendeva ai piedi del monte Summano e un importante insediamento militare denominato \"Campo Romano\" esisteva nel \"Fundus Saltienus\" (da cui il toponimo Salzena), nell'area dell'attuale zona industriale Schio-Santorso.\nMedioevo.\nVerso il X secolo Santorso (\"Salzena\") era sede di una \"curtis\", probabilmente di origine longobarda, che comprendeva anche Meda con il suo castello, Piovene e tutto il Summano; saliva al Tretto e al Novegno e scendeva fino a Posina e Laghi, raggiungendo il confine da quella parte.\nNel 910, per far fronte alle incursioni degli Ungari, l'imperatore Berengario I don\u00f2 al vescovo di Vicenza Vitale tre \"curtes\" dell'Alto Vicentino, tra le quali quella di Salzena; il vescovo fortific\u00f2 il territorio facendo costruire tutta una serie di castelli a difesa dei villaggi e delle campagne. La donazione fu confermata con il privilegio dell'anno 1000, con il quale l'imperatore Ottone III esentava i castelli vescovili, tra cui quello di Sicinum, dalla prestazione della tassa del fodro dovuta agli ufficiali dell'impero; un'ulteriore conferma si ebbe nel 1026 da un atto dell'imperatore Corrado II il Salico.\nDurante l'Alto Medioevo sul territorio si insediarono i benedettini, che lavorarono per bonificare i terreni paludosi e renderli coltivabili, e ai quali nel 983, con il privilegio del vescovo vicentino Rodolfo, vennero riconosciuti vari possedimenti. A Santorso i benedettini avevano la chiesa di San Vito\nCon molte probabilit\u00e0 \u2014 perch\u00e9 tutta la zona compresa quella del Monte Novegno era posseduta dai benedettini \u2014 era benedettina anche la chiesa del Monte Summano.\nDurante l'XI e il XII secolo forte fu la contrapposizione tra i vescovi di Vicenza e i conti Maltraversi, che da essi avevano ricevuto i feudi di Malo, Schio e Santorso sulla destra del Leogra, ma che tentavano di usurparli. La contrapposizione port\u00f2 all'uccisione, nel 1184, del vescovo di Vicenza Giovanni de Surdis Cacciafronte da parte di un sicario di Malo, di nome Pietro, probabilmente su mandato del conte Uguccione. Le dispute non cessarono con la sua morte e il successivo vescovo Pistore fu ucciso nel 1202 presso il castello di Belvicino in uno scontro con il conte Uguccione che aveva occupato il feudo vescovile. Dopo questi fatti i Maltraversi furono privati dei feudi.\nDurante il Basso Medioevo, Santorso rimase un feudo di famiglie signorili e segu\u00ec le sorti di Vicenza nei diversi periodi della sua soggezione a potenze regionali esterne: fu dei conti Maltraversi fino alla signoria di Ezzelino III da Romano (1236-1259), poi degli Scrovegni e dei Lemici quando Vicenza fu soggetta a Padova (1266-1311), poi ancora dei Nogarola durante il dominio scaligero (1311-1387) e infine dei Cavalli nel periodo visconteo (1387-1404).\nQuanto a quest'ultimo feudo, Giorgio Cavalli, appartenente a una nobile famiglia veronese che si era distinta durante la signoria scaligera, mentre nell'ottobre 1387 era al servizio di Venceslao di Lussemburgo come consigliere imperiale, interpose i suoi buoni uffici in favore di Giangaleazzo Visconti per farlo nominare duca di Milano. Contemporaneamente a questa nomina, il 13 ottobre 1386 l'imperatore invest\u00ec Giorgio Cavalli dell'antico comitato di Santorso, a suo tempo appartenuto ai Maltraversi. Giangaleazzo impose ai vicentini di rispettare questo privilegio, che comportava una riduzione della giurisdizione del Comune di Vicenza. Nello stesso tempo, cedette in feudo al Cavalli, per una somma annua di 7.800 fiorini, anche Schio, Torre e Pievebelvicino, giustificando tale generosit\u00e0 con il fatto che il Cavalli aveva lavorato a servizio suo e dell'impero.\nEpoca moderna.\nDopo la dedizione di Vicenza alla Serenissima, il Cavalli rinunci\u00f2 al comitato e si pose al servizio della Serenissima.\nSantorso fu sede dal 1474 al 1480 della prima stamperia a caratteri mobili del Vicentino situata in Villa Facci-Ca' Zeno e fondata dal ricco commerciante e cartaio di origine tedesca Enrico da Ca' Zeno (o de Santo Ursio) con il figlio Giovanni Maria, vi lavorarono Giovanni del Reno e Leonardo Acate o Achates da Basilea provenienti da Padova \u2014 dove erano stati attratti dall'Universit\u00e0 e probabilmente chiamati dall'umanista Ognibene Bonisoli da Lonigo \u2014 e che avevano appreso l'arte a Magonza direttamente da Johannes Gutenberg. Uno dei motivi principali che indusse i due personaggi a lasciare la citt\u00e0 per trasferirsi a Santorso fu probabilmente la maggior disponibilit\u00e0 di carta, che a quei tempi veniva prodotta nelle vicine cartiere di Chiuppano, Piovene e Torrebelvicino, alimentate dalla ricchezza dei corsi d'acqua. Ma pure per la lingua, il tedesco, parlato sia da Enrico che dai cimbri del Tretto. Nel 1474, venne stampato il primo libro in territorio vicentino: \"Vite dei Santi padri\" dello stesso Achates. Nello stesso anno usc\u00ec, in folio, il \"Canzoniere\" di Petrarca. Oggi una lapide commemorativa posta sulla parete nord ricorda l'inizio dell'attivit\u00e0 di stampa.\nSimboli.\nLo stemma di Santorso \u00e8 stato concesso con Decreto del presidente della Repubblica del 5 agosto 2013 e si blasona:\nL'Ufficio araldico aveva suggerito di affiancare alla croce rossa in campo argento, la figura di un orso ritto per richiamare il nome del paese. L'amministrazione comunale prefer\u00ec invece che venissero raffigurati gli attributi iconografici di sant'Orso che fu re (lo scettro e la corona) e pellegrino penitente. Secondo la leggenda, il suo bordone fior\u00ec subito dopo la sua morte alle pendici del Monte Summano, il cui rilievo appare disegnato sullo sfondo.\nMonumenti e luoghi d'interesse.\nVilla Miari.\nIn costruzione nel 1910, fu ospedale militare durante la Prima guerra mondiale, come testimonia un cippo commemorativo presente nel parco. Acquistata dall'INAIL nel 1939 come casa di riposo per invalidi sul lavoro, nel 1979 passa alla Regione Veneto che nel 1988 la cede al Comune di Santorso; ristrutturata nel 1994, diviene una istituzione autonoma nel 1997 con l'obiettivo di accogliere anziani non autosufficienti, disabili adulti e post\u2013traumatizzati.\nIn una sua sezione ospita il Centro di Riabilitazione Neurocognitiva e una sede staccata dell'Universit\u00e0 di Padova con la presenza del corso di laurea in fisioterapia. Nel 2015 apre la Scuola Internazionale di Riabilitazione Neurocognitiva Carlo Perfetti, per sperimentare il metodo riabilitativo basato sulle idee dello psicologo britannico Gregory Bateson.\nSociet\u00e0.\nTradizioni e folclore.\nEsiste un vero e proprio inno dedicato a Sant'Orso che veniva usato anche come inno del paese.\nCultura.\nLa Biblioteca comunale nata nel 1975 per iniziativa del Comune.\nIl Museo archeologico dell'Alto vicentino, che fa parte della rete museale dei Musei Altovicentino, conserva vari reperti e organizza escursioni presso la Bocca Lorenza.\nAnnualmente, a giugno, si svolge il Festival Alto Vicentino, mostra internazionale di cortometraggi che richiama partecipanti da tutto il mondo.\nA Santorso ha sede l'Oasi Rossi, un parco ricreativo gestito dalla Cooperativa Sociale Nuovi Orizzonti Onlus. L'Oasi Rossi raggruppa parte dei possedimenti di Alessandro Rossi, \u00e8 aperta da marzo a ottobre e propone spazi e attivit\u00e0 per famiglie e visite scolastiche.\nGeografia antropica.\nFrazioni del Comune: Timonchio.\nEconomia.\nStoria dello sviluppo economico.\nLa posizione del paese in zona pedemontana e la possibilit\u00e0 di usufruire di corsi d'acqua consent\u00ec al paese di sviluppare una florida economia fin dai tempi antichi.\nPosto alla base del Monte Summano e della zona del Tretto, dove poteva pascolare un gran numero di greggi per poi scendere in pianura durante la stagione invernale, probabilmente ancor prima di passare sotto il dominio romano i Veneti esercitavano l'arte della lana. Un'attivit\u00e0 che continu\u00f2 durante tutta l'epoca antica e quella medievale: da essa presero il nome \"Le Garziere\" di Santorso - parola che deriva dalla corruzione di \"cardatoria\", l'attivit\u00e0 di pettinatura della lana - localit\u00e0 nella quale si rinvennero parecchie monete consolari e imperiali.\nNel XIV secolo l'economia locale si svilupp\u00f2 ulteriormente, grazie soprattutto alla presenza di numerosi molini e del maglio sorti lungo la Roggia di Thiene, scavata dal 1278 al 1281 con inizio in localit\u00e0 La Masena dal ramo del torrente Timonchio. Durante tutta l'et\u00e0 moderna e quella contemporanea, sotto la Serenissima e ancor pi\u00f9 dopo l'annessione del Veneto al Regno d'Italia - dal XV al XIX secolo - l'economia locale continu\u00f2 a svilupparsi; lo testimonia il sorgere di ville e, infine, di piccole industrie che punteggiano il paesaggio locale.\nUn fatto particolarmente significativo nella storia del paese fu l'apertura nel 1474 di una delle prime tipografie del Veneto e la prima del Vicentino, ad opera di Leonardo Achates di Basilea e di Giovanni del Reno, probabilmente chiamati in Italia dall'umanista Ognibene dei Bonisolo di Lonigo. I due prototipografi ebbero come allievo e abile prosecutore dell'arte della stampa Enrico da Ca' Zeno di Santorso che a Vicenza impresse anche importanti trattati di carattere notarile.\nProgetto BEWARE.\nIl Comune di Santorso \u00e8 stato nominato capofila per il progetto BEWARE (Better Water Management for Advancing Resilient Communities in Europe) che ha come obiettivo principale la pianificazione di una strategia di adattamento al cambiamento climatico e al rischio di alluvioni e allagamenti in aree urbane e rurali, attraverso il coinvolgimento attivo delle comunit\u00e0 locali.\nBEWARE agisce nell\u2019ambito del Programma LIFE per l\u2019adattamento delle citt\u00e0 al cambiamento climatico e mira ad accrescere la consapevolezza sugli obiettivi dell\u2019Agenda 2030 delle Nazioni Unite per lo Sviluppo Sostenibile, in particolare sugli obiettivi 11, \u201cCitt\u00e0 e Comuni Sostenibili\u201d, e 13, \u201cLotta al cambiamento climatico\u201d.\nI partner che lavorano a questo progetto sono: il Comune di Santorso, il Comune di Marano Vicentino, il Consorzio di bonifica Alta Pianura Veneta, Il Dipartimento Territorio e Sistemi Agro-Forestali (TESAF) dell\u2019Universit\u00e0 degli Studi di Padova, Veneto Agricoltura e ALDA (Associazione Europea per la Democrazia Locale).\nSport.\nTra le varie attivit\u00e0 sportive della citt\u00e0 \u00e8 molto nota la societ\u00e0 di futsal \"Santorso calcio a5\" che ha raggiunto nel 2010 la promozione in serie C1.\nMolto praticata \u00e8 anche la pallavolo; la squadra under 14 femminile nell'anno 2012 si \u00e8 classificata prima nel torneo AICS e ha vinto il titolo di \"campione provinciale\".\nInoltre nell'estate 2013 la squadra dell'under 16 femminile ha conquistato il secondo posto alle nazionali svolte a Cervia perdendo solo nella semifinale contro il Bologna."}
{"id": "37294", "revid": "1652635", "url": "https://it.wikipedia.org/wiki?curid=37294", "title": "Sarcedo", "text": "Sarcedo (\"Sars\u00e9do\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl territorio comunale di Sarcedo si estende nella parte nord in una fertile zona collinare di natura vulcanica, delimitata ad est dal torrente Astico e ad ovest dal torrente Igna, all'inizio delle Prealpi Vicentine e nella parte sud nella pianura alluvionale.\nL'altitudine oscilla fra gli 80 e i 203 m.s.m. I punti pi\u00f9 alti sono Cima Costa, Cima Colombara e Monte Canaglia. Il capoluogo sorge a 156 m.s.l. in una posizione amena e dal panorama vastissimo che spazia dal Monte Grappa all'Altopiano dei Sette Comuni, dal Monte Summano al Novegno, al Pasubio, dalle Piccole Dolomiti ai Lessini, dai Colli Berici ai Colli Euganei e sulla sottostante pianura.\nSarcedo ha un clima continentale umido, con colline ricoperte di ricca e varia vegetazione, di vigneti e di campi arati, di ville circondate da piante ornamentali. Solo una piccola parte del suo territorio \u00e8 ancor oggi tenuta a bosco con prevalenza del carpino nero, del frassino e della robinia.\nStoria.\nOrigine dei nomi.\nIl nome Sarcedo deriva con ogni probabilit\u00e0 dal latino \"querquetum\", che significa querceto ed effettivamente, ancor oggi, la zona collinare di Sarcedo \u00e8 ricca di boschi e di querce secolari. Il Macc\u00e0 testimonia che questo nome era comune ad altri luoghi del Vicentino, in quel di Lonigo, di Castegnero, di Lumignano.\nIl nome compare per la prima volta in un documento del 983, il \"Privilegium\" concesso dal vescovo di Vicenza Rodolfo all'abbazia benedettina di San Felice di Vicenza.\nEpoca antica.\nLa posizione geografica ha favorito gli insediamenti umani gi\u00e0 in epoca preistorica, come testimoniato dai ritrovamenti nella Grotta dei Covoli di materiali fittili di epoca neolitica.\nAltro importante rinvenimento, stavolta nella zona pianeggiante, \u00e8 quello di una necropoli di epoca tardo-romana dove sono state trovate urne cinerarie ed altri oggetti, ora esposti presso il Museo archeologico dell'Alto vicentino a Santorso.\nMedioevo.\nI documenti di epoca medievale relativi a Sarcedo parlano contemporaneamente di un castello e di un castellare e ci\u00f2 fa comprendere che Sarcedo e Bodo - che anticamente costituivano due centri distinti ed autonomi sia sotto l'aspetto civile che quello ecclesiastico, con propri privilegi di mercato e di fiera - avevano due distinti castelli.\nIl castello di Sarcedo.\nIl castello di Sarcedo \u00e8 nominato in tutti i diplomi imperiali, da quello di Ottone III dell'anno 1000 a quello di Ottone IV del 1210 ma, pur essendo un castello vescovile, nei libri dei feudi non si trova traccia alcuna di investiture relative al castello stesso. Probabilmente ci\u00f2 dipende dai contrasti insorti tra la famiglia dei Conti di Vicenza - i Maltraversi - ed i vescovi della citt\u00e0 alla fine del XII secolo, contrasti che culminarono con l'uccisione del vescovo Pistore nell'anno 1200. In seguito a questa morte violenta, la famiglia venne privata di beni e giurisdizioni; si sa che nei primi anni del Duecento Uguccione Maltraversi lott\u00f2 strenuamente per riavere l'investitura di un non identificato feudo che era stato concesso ad altri, ed \u00e8 probabile che si trattasse proprio di Sarcedo.\nAlla luce dei documenti di cui si dispone non \u00e8 dato sapere come poi sia avvenuto il passaggio di giurisdizione; si sa invece con certezza che alla fine del XIII secolo il castello di Sarcedo apparteneva ai Maltraversi, perch\u00e9 di ci\u00f2 d\u00e0 conferma l'Inventario dei beni della famiglia, datato 1292, dove il castello stesso - che risulta in compropriet\u00e0 con la nobile famiglia Verlati - viene descritto con rive, fossati ed adiacenze varie.\nSempre dall'Inventario risulta chiaro che, sul finire del Duecento, il castello era ancora in perfetta efficienza. Nel 1311, l'anno della sottomissione di Vicenza alla signoria degli Scaligeri, il conte Melchioro Maltraversi, pi\u00f9 noto col nome di Boverio o Broverio, lasci\u00f2 per testamento il castello al Comune cittadino, facendo cos\u00ec supporre di averne nel frattempo ottenuta la piena propriet\u00e0.\n\u00c8 probabile che il castello di Sarcedo sia stato distrutto negli anni 1312 - 1314 durante le lotte tra i padovani e i vicentini per il controllo del territorio. Secondo il Mantese, non \u00e8 credibile Filippo Pigafetta quando alla fine del Cinquecento cita \"Sarcedo et Montecchio col castello\".\nPer quanto riguarda la sua ubicazione, il colle che degrada verso Thiene qualche centinaio di metri ad ovest dell'attuale chiesa parrocchiale \u00e8 tuttora chiamato col significativo toponimo \"Castellano\", quasi certamente indicando il luogo ove si trovava l'antico castello; nei primi anni dell'Ottocento, comunque, il Macc\u00e0, nativo del luogo, constat\u00f2 proprio in tal luogo la recente demolizione degli ultimi resti di grosse muraglie.\nIl castello di Bodo.\nDurante il Medioevo la contrada di Bodo costituiva una villa a s\u00e9 stante e aveva una certa importanza; se in questo luogo esisteva un castello, questo per\u00f2 alla fine del Duecento era gi\u00e0 scomparso.\nLe notizie in proposito vengono anch'esse fornite dall'Inventario Maltraversi, donde risulta che Bodo aveva il privilegio di un proprio mercato, aveva un castellare nei pressi della chiesa di San Pietro e dipendeva come giurisdizione \"pro indiviso\" dai Maltraversi e dai Verlati.\nEssendo il colle di San Pietro di modeste dimensioni, si pu\u00f2 ritenere che l'antico castello di Bodo sorgesse immediatamente a sud della chiesetta tuttora esistente, cio\u00e8 nell'area attualmente occupata dalla Villa Tretti, che fu eretta nell'Ottocento sui resti di antiche muraglie; anche se poco elevato, tale posto \u00e8 assai dominante e consente il controllo di tutta la pianura ad est di Thiene.\nNulla dicendo in proposito le fonti storiche di cui si dispone, non \u00e8 possibile indicare la data in cui questo castello fu distrutto n\u00e9 conoscere i motivi per i quali scomparve; forse durante le lotte guelfo-ghibelline della prima met\u00e0 del XIII secolo, o addirittura o alla fine del XII secolo, durante le lotte dei Maltraversi contro i vescovi di Vicenza.\nLa comunit\u00e0 rurale di Sarcedo.\nCome per gli altri comuni del territorio vicentino, la nascita della Comunit\u00e0 rurale di Sarcedo, regolata da uno Statuto, avvenne nel corso del XII secolo.\nDurante la signoria degli Scaligeri la comunit\u00e0 rurale ottenne alcuni privilegi; ad esempio nel luglio 1323 i pastori, che rappresentavano la parte pi\u00f9 consistente della popolazione, ottennero da Cangrande il privilegio di pascolare in pianura da dicembre a Pasqua. Intorno al 1337 il territorio di Sarcedo fu sottoposto, sotto l'aspetto amministrativo, al Vicariato civile di Thiene e tale rimase, anche sotto la dominazione viscontea e veneziana, sino alla fine del XVIII secolo.\nEt\u00e0 moderna.\nNel 1404 Vicenza, e con essa Sarcedo, si diede alla Repubblica di Venezia e da questo momento il paese ne segu\u00ec le sorti. Nel 1542, come non si era mai visto, un nuvolo di cavallette distrusse ogni raccolto, purtuttavia Venezia impose un contributo straordinario per combattere i Turchi.\nNel 1586 si mise per iscritto lo statuto, relativo all'ordinamento interno del Comune. Ma tutto il Seicento fu per il territorio di Sarcedo, in cui vivevano circa seicento abitanti, un periodo di difficolt\u00e0 e di stenti: non vi era alcuna forma di commercio o di redditizia attivit\u00e0 artigianale. Si continuava a vivere di pastorizia, la terra messa a coltura era poca, mentre la restante era tenuta a pascolo e soprattutto a bosco.\nEt\u00e0 contemporanea.\nAl momento della caduta della Serenissima, le truppe napoleoniche francesi saccheggiarono la chiesa ed il contado. Nel settembre 1798, 1200 fanti tedeschi si acquartierarono nella campagna a sud di Villa Capra e il luogo \u00e8 indicato ancora col toponimo Quartieri.\nTutto il territorio pass\u00f2 poi nel 1813 al Regno Lombardo-Veneto e fu annesso infine, nel 1866, al Regno d'Italia. Questo passaggio port\u00f2 ad un modesto sviluppo economico, come in tutta la zona pedemontana; verso la fine dell'Ottocento lungo il canale Mordini sorsero alcuni opifici, come la tessitura Ranzolin e la filatura Scalcerle.\nDurante prima guerra mondiale Sarcedo si ritrov\u00f2 a ridosso della \u201czona di operazioni\u201d, nelle immediate vicinanze del fronte: il paese fu occupato da truppe francesi, inglesi, scozzesi e naturalmente italiane (le brigate Udine, Trapani, Novara, Pescara e la 4\u00aa Brigata Bersaglieri). Dopo la rotta del 1916 sul fronte trentino, il territorio fu predisposto alla difesa, con trinceramenti, postazioni e campi spinati; la strada Sarcedo - Breganze venne protetta da una testa di ponte collegata al caposaldo di Montecchio Precalcino; il Seminario del Barcon divenne un ospedale da campo e Villa Suman sede di comando del XXII Corpo d'Armata. La gente conobbe il fenomeno dei profughi. Sarcedo perse nei campi di battaglia 65 dei suoi figli.\nVi venne allestito un campo di aviazione provvisorio per il Royal Flying Corps nel marzo del 1918 con il comando del 14\u00b0 Wing del Tenente Colonnello Philip Joubert de la Fert\u00e9 in localit\u00e0 Moraro-Vegre; oper\u00f2 fino alla partenza dei reparti inglesi nel febbraio del 1919. Il No. 28 Squadron RAF arriv\u00f2 il 20 agosto 1918 e part\u00ec il 22 ottobre.\nAnche la seconda guerra mondiale non risparmi\u00f2 lutti e difficolt\u00e0. In quegli anni venne anche fatto saltare per sabotaggio dai partigiani il ponte sull'Astico, poi ricostruito a conflitto concluso.\nSolo nel secondo dopoguerra per il paese si apr\u00ec un'epoca di benessere e di nuove risorse.\nMonumenti e luoghi d'interesse.\nArchitetture civili.\nNel territorio di Sarcedo si trovano numerose ville, antiche residenze di campagna di ricche e nobili famiglie, che qui le costruirono favorite dalla felice posizione collinare.\nArchitetture religiose.\nNel territorio di Sarcedo vi sono nove chiese, oltre alle cappelle gentilizie delle ville e a numerosi capitelli votivi.\nAltri luoghi d'interesse.\nNel territorio vi sono alcuni monumenti e siti di interesse.\nCultura.\nIstruzione.\nBiblioteche.\nNel capoluogo vi \u00e8 la Biblioteca civica \"P. Macc\u00e0\", che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nRicerca storica.\nDal dicembre 2005 \u00e8 attivo il Gruppo di Ricerca Storica di Sarcedo che, in collaborazione con il Comune e la Biblioteca civica, pubblica periodicamente i Quaderni storici: \"Sarcedo, storia e Cultura\".\nScuole.\nA Sarcedo vi sono due scuole dell'infanzia (private paritarie), una scuola primaria e una scuola secondaria di primo grado.\nEconomia.\nAttualmente a Sarcedo \u00e8 il settore artigianale quello che conosce una maggiore espansione, ma presenti sono anche i settori industriale e commerciale.\nL'agricoltura, anche se in misura minore rispetto al passato, ha ancora un'importante rilevanza, non solo economica, ma come legame e continuit\u00e0 con le origini e le tradizioni del paese. Le aziende pi\u00f9 grosse, circa 200, sono attrezzate con strutture moderne e orientate alla produzione di frutta e soprattutto di uva da vino che viene quasi tutta lavorata dalla cantina di Breganze. La tradizionale festa dell'uva iniziata nel 1953, sta dando particolare impulso a questo settore.\nEsistono poi allevamenti avicoli e bovini; il latte prodotto viene principalmente lavorato nella latteria di Breganze.\nAnche l'industria e ancor pi\u00f9 l'artigianato vantano un'antica tradizione. Come ci informa il Macc\u00e0, a fine Settecento la Roggia Verlata \"girava\" una cartiera, 6 ruote di mulini e 1 sega da legname.\nDi altre rogge, scavate soprattutto per irrigare, nella seconda met\u00e0 del Cinquecento ricevettero l'investitura i Brandizi, i Nievo, i Chiericati e i Monza.\nAttualmente le aziende artigiane sono circa 150 nei settori della tessitura, meccanica, autotrasporti, serramenti, carpenteria, edilizia, marmi.\nAmministrazione.\nGemellaggi.\nNel 2012 il comune di Sarcedo ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37295", "revid": "547034", "url": "https://it.wikipedia.org/wiki?curid=37295", "title": "Sarego", "text": "Sarego (\"Sar\u00e8go\" in veneto) \u00e8 un comune italiano di abitanti della provincia di Vicenza in Veneto.\nStoria.\nEpoca antica.\nSulle pendici dei colli di Sarego sono stati rinvenuti frammenti di vasellame in terracotta di et\u00e0 preistorica.\nTra il II e il I secolo a.C. il territorio - specialmente quello a nord ovest di Monticello di Fara, prossimo alla Via Postumia costruita nel 148 - fu marcato dalla centuriazione romana, con la quale venivano suddivise le terre date in ricompensa ai legionari veterani, che in tal modo avevano tutto l'interesse a difendere questa essenziale arteria che univa Genova ad Aquileia.\nIn questa zona, in localit\u00e0 Ca' Quinta dove fu poi costruita Villa Quinto, furono scoperti nel 1904 i resti di una villa romana di campagna; gli scavi del 1927 hanno portato alla luce una pavimentazione a mosaico, oltre a vari altri reperti: rivestimenti in marmo, resti di affreschi, una struttura per il riscaldamento della villa, un \"torcularium\" (impianto produttivo).\nIl toponimo di Santa Giustina ricorda la presenza in zona di una chiesetta, poi scomparsa, che attesta l'evangelizzazione protocristiana del territorio.\nMedioevo.\nDel periodo longobardo rimangono ancora numerosi toponimi, il pi\u00f9 importante dei quali \u00e8 Monticello di Fara.\nDa antichi documenti si sa della presenza, nel territorio di Sarego, di due castelli altomedievali: il primo nel capoluogo, il secondo a Meledo.\nSull'origine del primo non si conosce nulla di preciso; considerando, per\u00f2, che il Pagliarino lo definisce \"antichissimo\" e che la nobile famiglia dei da Sarego risiedeva sul posto sin da epoca precedente al Mille, sembra ragionevole collocarne la fondazione nel secolo X, identificandolo in tal modo con l'incastellamento della chiesa primitiva, la quale dipendeva dalla vasta giurisdizione della pieve di Santa Maria di Altavilla ma era di propriet\u00e0 dei da Sarego.\nChiesa e castello dovevano dunque essere di origine gentilizia, ed i diritti vescovili devono essersi accesi solo nel 1132 quando i da Sarego assoggettarono la chiesa alla cattedrale di Vicenza. I diplomi imperiali non elencano il castello di Sarego tra quelli vescovili esentati dalla tassa del fodro; ci\u00f2 non significa ch'esso non dipendesse in qualche modo dai vescovi di Vicenza, ma dimostra semplicemente che non era esentato dalla prestazione.\nSecondo il Pagliarino, il castello \u00abfu gettato a terra dai Veronesi\u00bb; quando non \u00e8 detto, ma \u00e8 abbastanza facile pensare che ci\u00f2 possa essere accaduto intorno al 1313 durante le feroci lotte tra Veronesi e Padovani conseguenti all'occupazione di Vicenza da parte degli Scaligeri.\nIl secondo castello era a Meledo e probabilmente apparteneva alla meno nota famiglia dei Pan de' Campi, di cui parlano tanto il Pagliarino che il Barbarano; sulla fine del Duecento, comunque, ne vennero infeudati i da Sarego, e di ci\u00f2 fanno fede gli atti d'investitura, atti che parlano sempre di \"castrum vetus\", dizione che pu\u00f2 avere due significati: o che questo castello era precedente a quello di Sarego oppure che, al tempo dei documenti che ne parlano, fosse ormai distrutto. Nel secondo caso, esso sarebbe stato distrutto prima dell'epoca ezzeliniana.\nSarego ha dato i natali a Cortesia de' Marassi detto da Sarego che, nel XIV secolo, fu consigliere di Antonio della Scala - e ne spos\u00f2 la sorella Lucia - ed ebbe parte rilevante nella sua rovina. A questa nobile famiglia appartenevano anche Simone e suo figlio Gentile da Sarego, principali finanziatori nel 1386 della costruzione e decorazione della chiesa di San Vincenzo a Vicenza, nella quale vennero sepolti. Nello stesso anno 1386 Cortesia da Sarego, fratello di Simone, lasci\u00f2 in testamento la somma di 1000 lire veronesi per la costruzione di una cappella nella chiesa di Santa Corona a Vicenza, pur disponendo di essere sepolto nella chiesa di Santa Anastasia di Verona, citt\u00e0 che era diventata il centro degli interessi della famiglia dei da Sarego, in quelli anni divenuta tra le pi\u00f9 potenti del territorio vicentino grazie all'appoggio della signoria scaligera. \u00c8 da notare che il nome Cortesia, che si ripet\u00e9 come d'uso molte volte nella dinastia della famiglia, era l'anagramma del nome \"Seratico\" con cui la famiglia era nota a quel tempo. Proprio dalla dizione Seratico deriva l'appellativo di \"seraticensi\" con cui sono chiamati gli abitanti di Sarego.\nL'arma di famiglia dei Sarego era caratterizzata da \"tre spade poste in banda, manicate d'oro\". Lo stemma attuale del comune di Sarego (che \u00e8 troncato) riproduce nella sua parte superiore proprio le insegne della famiglia comitale per lungo dominante sul paese.\nCultura.\nIstruzione.\nL'Istituto Comprensivo \"Francesco Muttoni\" \u00e8 dotato di tre scuole per l'infanzia, tre scuole primarie e una scuola secondaria di primo grado sita in Meledo.\nEventi.\nNel mese di luglio si svolge la sagra della Madonna del Carmine a Monticello di Fara, nel mese di maggio si svolge la sagra di Sant'Ubaldo a Meledo che festeggia anche il patrono S. Maurizio martire il 22 settembre e ad agosto la sagra dell'Assunta a Sarego.\nGeografia antropica.\nFrazioni.\nMeledo.\nA Meledo Alto - dove si trovano le belle opere palladiane di Villa Trissino e di Villa Arnaldi - deturpano la soavit\u00e0 dei colli due enormi cave di calcare in essere dal 1980, sebbene il territorio sia quasi tutto in area SIC (sito di interesse comunitario).\nMonticello di Fara.\nNumerose sono le tracce di presenza romana, come la \"Villa Ca' Quinta\" in localit\u00e0 Santa Giustina. L'edificio pi\u00f9 celebre \u00e8 la Villa Da Porto detta La Favorita, che domina il paesaggio su un basso colle.\nLa localit\u00e0 \u00e8 sede di due grandi industrie: Cartiera Burgo Group (ex Cartiera di Sarego) e Salvagnini S.p.a. La frazione di Monticello di Fara era famosa anche all'estero per la pista di speedway, sede di gare a livello internazionale e mondiale della specialit\u00e0, poi la pista \u00e8 stata trasferita a Lonigo.\nAmministrazione.\nSarego \u00e8 stato il primo comune italiano ad avere un sindaco eletto nelle file del Movimento 5 Stelle."}
{"id": "37296", "revid": "123550295", "url": "https://it.wikipedia.org/wiki?curid=37296", "title": "Schiavon", "text": "Schiavon (\"S\u0107ia\u00f2n\" in veneto) \u00e8 un comune italiano di abitanti della provincia di Vicenza in Veneto.\nStoria.\nToponimi.\nL'origine del toponimo \"Schiavon\" \u00e8 incerta. Sembra che derivi da \"Sclavonum\", accrescitivo di \"slavus\" o \"sclavus\". Non \u00e8 per\u00f2 chiaro a quale gruppo etnico il toponimo si riferisca, perch\u00e9 compare gi\u00e0 nel XII secolo; quindi non pu\u00f2 riguardare un afflusso di persone di etnia slava favorita dalla Repubblica di Venezia nel XV secolo per ripopolare le campagne della terraferma.\nSecondo un'altra ipotesi vi \u00e8 una relazione con il torrente Chiavone visto che in passato la localit\u00e0 era nota come \"Chiav\u00f3n\"; in questo caso occorre per\u00f2 stabilire l'origine di questo nome.\nAnche l'etimologia del toponimo della frazione \"Longa\" \u00e8 incerta; anch'esso appare nel XII secolo, quasi sempre preceduto dall'articolo \"la\", ancora mantenuto nel parlare corrente. Forse deriva dal nome di una famiglia vicentina, quella dei Longo che vi possedeva, poco dopo il 1000, numerosi beni. Altra ipotesi \u00e8 che indichi la strada lunga e diritta - per questo detta la Longa - che veniva da Vicenza.\nIn realt\u00e0 deriva come molti altri toponimi veneti, dall'accorciato di Campi Longhi o Pezza Lunga o Long\u00e0re o L\u00f2ngara, cio\u00e8 un grande campo esteso, ma soprattutto lungo; questi sono vicentini. Longarone il pi\u00f9 famoso.\nEpoca antica e Medioevo.\nAlcuni rilievi aerofotografici del territorio comunale lasciano supporre la presenza di una centuriazione in epoca romana; prima del XII secolo non vi sono per\u00f2 documenti o reperti che attestino la presenza di centri abitati a Schiavon o a Longa.\nDel 1146 - periodo degli Ezzelini - \u00e8 documentata una donazione al monastero di Campese di due \"mansi\" posti sul territorio di Schiavon.\nSecondo il \"Regestum Possessionum Communis Vincentiae\" del 1262, il Comune di Vicenza possedeva a Schiavon \"... itero unum sedimen apud... a mane fossatum castri\". Cinque secoli pi\u00f9 tardi, ai primi dell'Ottocento, il Macc\u00e0, fa presente che ai suoi tempi un prato accanto alla chiesa parrocchiale era ancora denominato \"Castellano\". Questo dimostrerebbe che a Schiavon esisteva un castello, ma ne restano sconosciute le origini e le vicende. Considerato che la \"ecclesia S. Margarite de Sclavone\" \u00e8 antichissima, si pu\u00f2 per\u00f2 ipotizzare che si sia trattato della fortificazione della chiesa, creata nel X secolo all'epoca delle scorrerie degli Ungari. Nelle \"Rationes Decimarum\" del 1297 e del 1303 sono nominate le rispettive chiese di entrambe le localit\u00e0, elevate al rango di parrocchiali.\nIl 4 aprile 1391 l'allora signore di Vicenza Giangaleazzo Visconti concesse alla nobile famiglia Palazzi il feudo gentilizio di Schiavon, del quale la famiglia percep\u00ec le decime sino al 1971.\nEpoca moderna e contemporanea.\nNel 1404 anche Schiavon e Longa - ormai da oltre un secolo appartenenti al \"contado\" di Vicenza - insieme con la citt\u00e0 entrarono a far parte della Repubblica di Venezia; per quattro secoli esse continuarono a essere due comunit\u00e0 rurali distinte, ciascuna guidata da un decano eletto dai capifamiglia e coadiuvato dai massari, che amministravano la parrocchia e talvolta fungevano da esattori di tasse.\nPotenti e ricche famiglie dell'aristocrazia cittadina - come i Chiericati - acquisirono su questo territorio vaste propriet\u00e0 e costruirono la propria residenza di campagna. La vita dei villici invece fu sempre difficile: oltre agli episodi di carestia e le epidemie, furono sempre assillati da tasse pesanti; anche la decima appariva penalizzante se nel 1471 a Longa si andava a rubare per pagarla, come appare da un documento notarile, mentre a Schiavon il malcontento per questo istituto di ordine feudale non era da meno.\nVerso la met\u00e0 del XVI secolo l'agricoltura e l'artigianato vennero incentivate, anche per merito di un provvedimento che Venezia assunse, istituendo nel 1556 un'autorit\u00e0 che provvedesse ad avviare la ricostruzione di argini e bacini; i nobili Mocenigo, Chiericati, Rossi ebbero la concessione per l'irrigazione dei campi sterili nei villaggi di Longa, Schiavon e Pozzo e la conseguente autorizzazione all'allestimento delle rogge.\nCultura.\nIstruzione.\nNel Comune di Schiavon vi sono una scuola dell'infanzia (privata) e due scuole primarie.\nNel capoluogo vi \u00e8 anche la Biblioteca civica, che fa parte della rete di biblioteche vicentine.\nGeografia antropica.\nLa sola frazione del comune di Schiavon \u00e8 quella di Longa.\nAltre localit\u00e0 o contrade sono: Campogallo, Case sparse, Contra' Bosella, Contra' Scovazzolo, Roncaglia Vaccheria, Santa Corona.\nInfrastrutture e trasporti.\nIl trasporto pubblico a Schiavon \u00e8 garantito da autocorse svolte dalla societ\u00e0 vicentine trasporti(SVT).\nFra il 1910 e il 1961 la citt\u00e0 venne servita da una fermata posta sulla Tranvia Vicenza-Bassano del Grappa, gestita anch'essa dalle FTV."}
{"id": "37297", "revid": "322321", "url": "https://it.wikipedia.org/wiki?curid=37297", "title": "Spinone al Lago", "text": "Spinone al Lago (\"Spin\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia fisica.\nTerritorio.\nSituato sulla riva occidentale del lago di Endine, in val Cavallina, dista circa 26 chilometri a est dal capoluogo orobico.\nGeografia antropica.\nEcco l'elenco completo delle localit\u00e0:\nStoria.\nFino a qualche decennio fa il paese aveva la denominazione di \"Spinone dei castelli\" (ed inglobava anche i vicini centri di Monasterolo e Bianzano), nome che denota una storia molto ricca, specialmente nel periodo medievale, grazie alla presenza della famiglia Suardi che comandava anche su gran parte dei paesi limitrofi.\nMonumenti e luoghi d'interesse.\nLa suggestiva Valle del Tuf poco distante dall'abitato, \u00e8 ricca di sorgenti di acqua sulfurea molto rinomata per le sue qualit\u00e0 terapeutiche tanto che il Comune fin dalla fine del XIX secolo riservava alla popolazione \"il diritto di trasportare acqua agli ammalati dietro ricetta del medico e di berla alla Fonte spinosa gratuitamente\".\nCome recita il cartello turistico posto in loco: \"\u201cL'acqua della Valle del Tuf scende da uno sperone di tufo riconoscibile a vista. Le acque un tempo precipitose si immettevano nel fiume Cherio a valle del lago originando una palude che venne bonificata dagli austriaci attorno al 1835. Nella valle oltre al tufo, sono presenti lastroni calcarei e marne nere. Le numorose sorgenti sono captate per l'imbottigliamento e per uso pubblico.\u201d\"\nDal 1982 attorno a questa fonte \u00e8 stato attrezzato a cura del Comune, con l'ausilio degli Alpini e dei volontari, il Parco fontanino degli Alpini dove, oltre ad attingere comodamente l'acqua della Fonte spinosa, si pu\u00f2 sostare o passeggiare liberamente nel folto della vegetazione.\nArchitetture civili.\nTra le principali costruzioni un tempo spiccava un castello, abbattuto nel XV secolo per ordine di un decreto della Repubblica di Venezia che prevedeva la demolizione di tutte le fortificazioni della valle, di cui faceva parte integrante del sistema difensivo.\nLa ex-casa dei conti Suardi, edificata nel XV secolo nel centro abitato su un antico convento preesistente, conserva tracce di affreschi nel cortile interno.\nRisalenti rispettivamente al XVII e XVIII secolo sono villa Valzelli e la ex-villa Patirani. Di quest'ultima resta solo il ricordo e una parte dell'allora esteso parco che giungeva fino al lago.\nArchitetture religiose.\nLa Chiesa di San Pietro in Vincoli di Spinone al Lago in stile romanico, risalente all'XI secolo \u00e8 il pi\u00f9 antico edificio conservatosi. Ampliata e modificata tre secoli pi\u00f9 tardi, conserva numerosi affreschi cinquecenteschi. Posta a lato della statale del Tonale che attraversa il paese, \u00e8 considerata monumento nazionale.\nAl centro del paese si situa la chiesa parrocchiale dei santi Pietro e Paolo.\nEconomia.\nTurismo.\nIl paese gode del sostegno economico dato dal turismo sul lago di Endine, attivit\u00e0 per il tempo libero, ma anche, e soprattutto, dalle fonti di San Carlo. Queste hanno permesso difatti lo sviluppo dell'industria dell'imbottigliamento delle acque.\nInfrastrutture e trasporti.\nFra il 1908 e il 1931 il paese ospit\u00f2 una fermata lungo la tranvia della val Cavallina.\nNel territorio comunale passa la Strada statale 42 del Tonale e della Mendola"}
{"id": "37299", "revid": "260676", "url": "https://it.wikipedia.org/wiki?curid=37299", "title": "Sossano", "text": "Sossano (\"Sos\u00e0n\" in veneto) \u00e8 un comune italiano di abitanti della provincia di Vicenza in Veneto.\nSossano, adagiato ai piedi dell'estremit\u00e0 meridionale dei Colli Berici, \u00e8 delimitato a sud dal fiume Liona.\nGeografia fisica.\nSituato a 19 metri sul livello del mare, il paese \u00e8 limitato a sud dai fiumi Frassenella e Liona e a nord dai Colli Berici. Il nucleo storico del paese (Castro Celsano) si trova nelle vicinanze dell'antica chiesa di San Michele, vicino all'attuale cimitero.\nOrigini del nome.\nSecondo lo storico Barbarano \"vien detto Celsano quasi cielo sano, perch\u00e9 ivi \u00e8 l'aere salutifero, et la nebbia poco si ferma presso il monte\". Il nome pu\u00f2 essere anche fatto risalire a Josano, da \"Giove Sano\", godendo di un clima meraviglioso.\nA tali interpretazioni del nome di Sossano si adegu\u00f2 probabilmente fin da epoca antica il comune di Sossano, adottando uno stemma in cui, divisi da una sbarra d'argento con la scritta \"Coelsanus\", appaiono un cielo sereno con un sole a sedici raggi ed un cielo notturno con un crescente di luna tra due stelle d'argento.\nIn realt\u00e0, il nome potrebbe pi\u00f9 probabilmente derivare da \"fundus Celsianus\", ovvero \"possedimento di Celsio\". Infatti, il suffisso \"\"-anus\" indicherebbe una propriet\u00e0 terriera concessa, nell'Antica Roma, ai veterani militari, fenomeno che influenza ancora oggi numerosi toponimi italiani.\nStoria.\nPreistoria.\nLa particolare conformazione geografica del luogo in cui sorge Sossano favor\u00ec sin da epoca antichissima gli insediamenti umani.\nSulla dorsale del monte della Croce sono state identificate tracce di industrie che risalgono alla preistoria pi\u00f9 remota. Sono stati trovati numerosi reperti risalenti all'et\u00e0 del bronzo e al primo ed al secondo periodo atestino.\nIn pianura, in localit\u00e0 Costa, \u00e8 stata rinvenuta la presenza di numerose industrie dell'et\u00e0 neolitica ed in localit\u00e0 Monticello un villaggio a fondi di capanna risalente all'et\u00e0 del bronzo, portato alla luce durante la seconda guerra mondiale.\nEpoca romana.\nSossano dovette avere un ruolo non secondario durante tutta l'et\u00e0 romana. Lo dimostrano l'identificazione dell'antico Olmo con l'\"ombilicus\" urbano\" e del territorio e i notevolissimi reperti che si attribuiscono al primo ed al secondo secolo d.C. Fondamentali per ricostruire l'assetto del territorio, in et\u00e0 romana, sono il tempio augurale del monte Cistorello e alcuni cippi, quali il basamento della croce del monte della Croce, e la cosiddetta croce di pietra.\nMedioevo.\nVerso l'anno 753 Sant'Anselmo don\u00f2 all'abbazia di Nonantola, presso Modena, che aveva lui stesso fondato, delle propriet\u00e0 \"ex proprio suo in minibus Vincentia ... in loco qui dicitur Vicus Domnani\" e \"in loco qui dicitur SusonIa\", luoghi identificati in Orgiano e Sossano. Anselmo era fratello della regina Geltrude, moglie di re Astolfo, e di Gaido, ultimo duca longobardo di Vicenza e conte di Carlo Magno. Dal secondogenito di Gaido discesero pi\u00f9 tardi i conti di Sossano, di stirpe longobarda, che diedero origine a molte tra le pi\u00f9 antiche e nobili casate vicentine e padovane.\nNella localit\u00e0 detta Sajanega, con la sua celebre e vasta foresta, nel X-XI secolo, fior\u00ec una intensa vita eremitica e vi soggiorn\u00f2 San Romualdo, che qui fond\u00f2 un eremo, dove tra il 1037 e il 1066 visse e mor\u00ec il santo francese Teobaldo, eremita e confessore.\nFra i tanti castelli esistenti nel Basso Vicentino, quello di Sossano fu uno dei pochi a non essere stato costruito dai vescovi di Vicenza; la sua erezione - di poco successiva al Mille - avvenne per opera dei Pilei i quali, prima che signori di Montecchio Maggiore e di altri luoghi, furono conti di Sossano e detti perci\u00f2 \"\"de Celxano\" o \"de Zauxano\".\nIl pi\u00f9 antico documento rimastoci che nomini il castello \u00e8 un atto pubblico del 1087 che risulta \"actum in castro Celxano\"\": a quel tempo dev'essere stato notevolmente forte ed importante, come dice lo storico Pagliarino: \u00ab... circondato dal ponte et fortissimo havendo nella sommit\u00e0 di esso monte una forte rocca\u00bb. Il complesso comprendeva dunque anche una rocca, e sorgeva sulla sommit\u00e0 di un monte che da vari indizi sembra essere quello che vien chiamato monte della Croce.\nLe vicende del castello nel corso XII secolo non sono conosciute; probabilmente esso rimase attivo e forse anzi ulteriormente potenziato, trovandosi nell'area in cui si svolsero le lotte tra vicentini e padovani, in un'epoca in cui si consolidava il potere dei Pilei; all'inizio del Duecento, per\u00f2, i rapporti tra questa famiglia e l'imperatore devono essersi incrinati, perch\u00e9 nel 1220 quest'ultimo tolse il castello ai Pilei e lo cedette al vescovo di Vicenza.\nI fatti di quel periodo non sono molto chiari, data la scarsa documentazione esistente. Nella prima met\u00e0 del secolo esistono atti d'investitura vescovili che riguardano la \"hora castelli\". Probabilmente intorno al 1240 Ezzelino III da Romano, nemico dei Pilei per essere questi alleati di Uguccione Maltraversi, espugn\u00f2 il castello, che comunque non dev'essere stato distrutto; nel 1266 - quando, dopo la morte del tiranno, i beni furono restituiti - Manfredino figlio di Trentinacio di Orgiano rinunci\u00f2 nelle mani del vescovo Bartolomeo da Breganze \u00ab\"comitatibus, jurisdictionibus \u2026 castris Oriani, Ville Ferri et Celxani\"\u00bb.\nAll'inizio del XIV secolo il castello risulta coinvolto nelle feroci lotte scaligero-padovane successive al 1311. Il Pagliar\u00edno riferisce in proposito che i padovani \u00abconsumarono molti giorni indarno mentre si sforzavano di debellare questo castello\u00bb; forse, per\u00f2, non proprio tanto \u00abindarno\u00bb perch\u00e9 risulta che il castello fu distrutto proprio da loro nel 1313.\nDa quel momento del castello si parla sempre meno; sicuramente non fu pi\u00f9 ricostruito e presto le sue rovine diventarono solo un riferimento di carattere topografico; lo dimostra un atto di investitura, fatta nel 1399 dal vescovo Giovanni da Castiglione, nel quale si parla di \"hora castri veteris\".\nVerso la met\u00e0 del Trecento, durante la dominazione scaligera, il territorio di Sossano fu sottoposto, sotto l'aspetto amministrativo, al Vicariato civile di Orgiano e tale rimase sino alla fine del XVIII secolo.\nEpoca moderna.\nCelsano ebbe nel tempo tanta fama per la salubrit\u00e0 dell'aria e la dolcezza del clima, che qui convennero nel 1428, per salvarsi dalla peste che infuriava nelle Venezie, numerosi e celebri umanisti e letterati veneziani. Cessata l'epidemia, fu eretta la chiesa del Santo Sepolcro, e da essa proviene la splendida scultura del Cristo morto, opera di Niccol\u00f2 da Venezia, lo stesso che realizz\u00f2 l'immagine della \"Mater Misericordiae\", conservata oggi nel Santuario della Madonna di Monte Berico a Vicenza.\nDa Sossano proveniva anche lo scultore Bartolomeo Cavazza, che fu il primo maestro del giovane Andrea Palladio.\nEpoca contemporanea.\nNal 1866 Sossano fu annesso, con il resto del Veneto, all'Italia. Dal 1928 al 1967 fu interessato dal passaggio della ferrovia Treviso-Ostiglia e dotato di una propria stazione.\nSimboli.\nLo stemma del Comune di Sossano \u00e8 stato riconosciuto con decreto del capo del governo del 14 aprile 1937.\nCultura.\nA Sossano vi sono tre scuole materne (Sossano, Coloredo e Pilastro), una scuola elementare e una media. La Biblioteca Civica Comunale ha sede nella Villa Loschi Gazzetta.\nGeografia antropica.\nFrazioni del comune di Sossano sono Colloredo, con circa 600 abitanti, e Pilastro, con circa 150.\nAltre localit\u00e0 o contrade sono: Case Ronche-Vangelista, Mozza La Madonetta.\nSport.\nA Sossano, ubicato in via Scarantello,si trova il palazzetto denominato \"PalaSanMarco\" dove gioca le partite casalinghe la squadra di futsal Don Romeo C5 militante in serie D.\nAmministrazione\nAmministrazione.\nGemellaggi.\nIl comune di Sossano ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37300", "revid": "287204", "url": "https://it.wikipedia.org/wiki?curid=37300", "title": "Sovizzo", "text": "Sovizzo (\"Suiso\" in veneto) \u00e8 un comune italiano di abitanti della provincia di Vicenza in Veneto.\nSi trova a circa 10\u00a0km dal capoluogo.\nStoria.\nI primi insediamenti risalgono al Neolitico, successivamente giunsero i Longobardi di cui restano tracce in un'area archeologica del paese. Durante il Medioevo appartenne al vescovo di Vicenza, che nel XIII secolo lo cedette al Capitolo della Cattedrale. Successivamente segu\u00ec le vicende storiche di Vicenza.\nIl 23 novembre 1917 arriva la 71\u00aa Squadriglia caccia che resta fino al 14 maggio 1918 andandosene dopo una pioggia torrenziale, il 10 dicembre 1917 la 31\u00aa Squadriglia fino al 10 aprile 1918, dal 15 dicembre la 121\u00aa Squadriglia fino al 16 aprile 1918, dal 16 dicembre 1917 vi nasce il XVI Gruppo fino al 12 maggio 1918, dal dicembre 1917 la 1\u00aa Sezione SVA fino al marzo 1918 e dal 13 febbraio 1918 la 135\u00aa Squadriglia fino alla met\u00e0 di maggio.\nMonumenti e luoghi d'interesse.\nNel Comune e nei suoi pressi si trovano edifici di interesse storico:\nCultura.\nMusica.\nIl Coro San Daniele \u00e8 un coro maschile \"di montagna\" specializzato in canzoni di Bepi De Marzi. Il coro organizza una rassegna di cori due volte all'anno.\nIstruzione.\nCi sono due scuole a Sovizzo: Istituto Comprensivo statale Sovizzo (Aldo Moro, scuola secondaria di primo grado ; Damiano Chiesa, scuola primaria). Nella frazione di Tavernelle \u00e8 presente la Scuola primaria Gianni Rodari.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Sovizzo Calcio\" che milita nel girone C veneto di 1\u00aa Categoria."}
{"id": "37301", "revid": "453768", "url": "https://it.wikipedia.org/wiki?curid=37301", "title": "Tezze sul Brenta", "text": "Tezze sul Brenta (\"\u0141e Texe\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nTezze sul Brenta si trova nel Nord-Est italiano, nel cuore del Veneto, al confine fra le province di Vicenza (in cui \u00e8 ubicata) e Padova e, poco distante da quella di Treviso. Il territorio sul quale \u00e8 situato il comune si estende per lo pi\u00f9 ad est del fiume Brenta, nell'alta pianura veneta, ai piedi delle Prealpi Venete, in fronte all'altopiano di Asiago e al monte Grappa. Il territorio di Tezze sul Brenta \u00e8 estremamente pianeggiante in quanto si trova su un terreno un tempo spazzato dalle piene del corso d'acqua, con un'altitudine media di circa 70 m sul livello del mare; esso \u00e8 caratterizzato da un'estesa e fitta rete di canali e rogge.\nA nord-ovest confina con il comune di Cartigliano, a nord-est con il comune di Ros\u00e0, ad est con il comune di Rossano Veneto, a sud-est con il comune di Cittadella ed infine a sud-ovest con il comune di Pozzoleone.\nPer quanto riguarda le sue frazioni, Laghi \u00e8 divisa a met\u00e0 dal confine tra la provincia di Vicenza e la provincia di Padova, si trova quindi in parte nel comune di Tezze sul Brenta e in parte in quello di Cittadella. Altra frazione divisa \u00e8 Cusinati che in parte \u00e8 in territorio di Tezze sul Brenta, in parte di Ros\u00e0. La frazione Granella si trova nella parte pi\u00f9 settentrionale del territorio, circondata per tre lati nord, est e ovest da Cartigliano. Belvedere \u00e8 nella parte pi\u00f9 orientale del territorio, si sviluppa lungo la strada statale 47. Campagnari si trova tra Belvedere e Stroppari sulla strada provinciale della Friola, strada che parte da Belvedere e oltre a queste tre frazioni attraversa anche il capoluogo.\nIdrografia.\nIl fiume Brenta oggi scorre a ovest del centro di Tezze; in questo tratto il suo alveo si allarga fino a circa 1\u00a0km; proprio per questo spesso l'acqua scompare sotto i sassi e riemerge pi\u00f9 a valle. Le sue piene colpirono varie volte l'abitato; la pi\u00f9 distruttiva in epoca conosciuta avvenne nel novembre del 1966, in seguito alla quale croll\u00f2 il ponte che collegava Tezze sul Brenta a Friola.\nPer non interrompere il tratto stradale venne costruita dal genio militare una passerella, fatta saltare successivamente quando il nuovo \"Ponte della Vittoria\" venne terminato. I resti della passerella sono ancora visibili nell'alveo.\nNell'altra grande piena del novembre 2010, il fiume ha scavato l'alveo e si \u00e8 avvicinato al \"Parco dell'amicizia\"; ora infatti per accedere al letto del fiume invece della precedente rampa c'\u00e8 una parete verticale.\nPoco pi\u00f9 a valle, a sud del ponte sono stati posti vari blocchi di pietra per fermare l'erosione degli argini, della strada sovrastante (Viale Brenta) e per evitare il crollo delle vicine abitazioni.\nFino agli anni sessanta-settanta il corso del fiume era navigabile; il letto si \u00e8 abbassato e allargato in seguito ai lavori di estrazione di ghiaia.\nStoria.\nL'origine del nome di Tezze sul Brenta \u00e8 da ricercare nel significato della parola \"teze\" nel dialetto locale, ossia \"fienili\", la seconda parte del nome \u00e8 ovviamente dovuta all'ubicazione del territorio \"a cavallo\" del fiume Brenta.\nLe prime tracce sull'esistenza di insediamenti rurali si hanno fin dal 1374, trovate su alcuni scritti sulla storia della marca trevigiana.\nTuttavia la nascita del comune ha luogo soltanto nel 1805, per decreto napoleonico.\nDurante il periodo veneziano, fino al 1797, Tezze \u00e8 una \"villa\" della podesteria autonoma di Bassano, \u00abterra exempta et separata\u00bb dalla giurisdizione delle altre citt\u00e0 e sottoposta direttamente a Venezia.\nMonumenti e luoghi d'interesse.\nChiesa parrocchiale dei Santi Pietro e Rocco.\nDell'edificio precedente, che risultava gi\u00e0 ultimato nel 1493, non resta nulla: nel 1643 fu infatti abbattuto con il campanile (pi\u00f9 volte colpito da fulmini) per realizzare una nuova chiesa, ultimata nel 1678. L'attuale costruzione, ispirata all'architettura settecentesca, \u00e8 invece il risultato dei rifacimenti del 1912 progettati da Vincenzo Rinaldo. Nel 1989 \u00e8 stata sottoposta a un importante restauro.\nAll'interno sono conservate alcune pregevoli opere: la controfacciata reca la pala della \"Vergine in trono con i santi Pietro e Rocco\", attribuita alla bottega dei da Ponte; il complesso altare maggiore, affiancato dalle statue dei santi Pietro e Rocco, proverrebbe dalla bottega di Benedetto Carretta (1790); si aggiungono l'organo (1917), un crocifisso ligneo settecentesco e i vari arredi (confessionali, dossali del coro, bussole delle porte), realizzati da falegnami locali tra l'Otto e il Novecento.\nPiazze.\nA Tezze capoluogo sono presenti due piazze comunicanti:\nAree naturali.\nIl comune di Tezze sul Brenta \u00e8 attraversato a ovest, al confine con il comune di Pozzoleone, dal Parco \"Grave e Zone umide del Brenta\", uno dei Siti Natura 2000 del Veneto. Il tratto tedarotto \u00e8 chiamato \"Parco dell'Amicizia\".\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune erano , ovvero il 9,18% della popolazione. Di seguito sono riportati i gruppi pi\u00f9 consistenti:\nLingue e dialetti.\nNella popolazione di Belvedere oltre alla lingua italiana \u00e8 fortemente diffuso, soprattutto tra i pi\u00f9 anziani, l'uso del dialetto veneto.\nReligione.\nLa religione della quasi totalit\u00e0 della popolazione \u00e8 il cristianesimo nella confessione cattolica.\nGastronomia locale.\nLa cucina della zona affonda le sue radici nella tradizione contadina: piatti poveri, fatti con ingredienti semplici ma genuini e nutrienti.\nPrimi piatti.\nFra i primi piatti: \nGeografia antropica.\nFrazioni.\nIl comune di Tezze sul Brenta \u00e8 costituito, oltre che dal capoluogo, dalle seguenti frazioni:\nInfrastrutture e trasporti.\nIl territorio comunale \u00e8 attraversato dalle seguenti direttrici stradali: \nL'estremit\u00e0 orientale del territorio \u00e8 attraversata dalla ferrovia Bassano del Grappa-Padova.\nI trasporti interurbani di Tezze sul Brenta vengono svolti con autoservizi di linea gestiti da Societ\u00e0 Vicentina Trasporti (SVT) e SITA\nAmministrazione.\nAltre informazioni amministrative.\nLa denominazione del comune fino al 1939 era Tezze."}
{"id": "37302", "revid": "15756", "url": "https://it.wikipedia.org/wiki?curid=37302", "title": "Spirano", "text": "Spirano (\"Spir\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura bergamasca si trova circa da Bergamo.\nStoria.\nRecenti studi hanno appurato che i primi abitanti della zona furono alcune trib\u00f9 dei Liguri, alle quali succedettero i Galli Cenomani.\nMa fu con la dominazione romana che il paese assunse una fisionomia ben definita dato che aveva sul proprio territorio un accampamento militare stabile che sfruttava la posizione strategica del borgo, posto all'intersezione tra due importanti vie.\nLa pi\u00f9 importante di queste congiungeva Milano ad Aquileia, e caratterizz\u00f2 la vita commerciale dell'intera zona, che ne trasse giovamento.\nTuttavia qualche secolo pi\u00f9 tardi la stessa strada divenne percorso abituale delle orde barbariche provenienti dal nord-est dell'Europa, portando distruzione e terrore tra gli abitanti locali.\nLa successiva dominazione longobarda garant\u00ec una nuova tranquillit\u00e0 e prosperit\u00e0, che continu\u00f2 anche con l'avvento dei Franchi ed il Sacro Romano Impero: questi istituirono il feudalesimo, con i territori comunali posti sotto il controllo vescovile.\nI secoli del medioevo videro Spirano al centro di dispute fratricide tra guelfi e ghibellini con scontri spesso dai tragici esiti, come nel 1312, quando il borgo venne saccheggiato e devastato.\nIn tal senso, nel corso del XIII secolo, venne costruito un castello che caratterizz\u00f2 la vita del borgo per parecchio tempo: questo maniero aveva funzioni difensive e di residenza della famiglia dei \"Suardi\", che gest\u00ec le sorti del paese per parecchi anni.\nSuccessivamente furono esautorati a favore dei Visconti di Milano, fino a quando l'intera zona pass\u00f2, nel 1428, alla Repubblica di Venezia.\nLa Serenissima compi numerosi interventi volti al miglioramento delle condizioni sociali e lavorative, dissodando terreni e costruendo canali per l'irrigazione. Tra questi vi era il fosso bergamasco, utilizzato soprattutto per stabilire in modo definitivo i confini territoriali dello \"Stato da terra\" di Venezia con il Ducato di Milano. Questo lambiva anche il territorio di Spirano, delimitandolo a sud.\nDa allora il paese ha mantenuto una forte connotazione e tradizione rurale, con l'agricoltura e l'allevamento attivit\u00e0 predominanti. Tuttavia in questi anni il paese, posto nelle vicinanze del confine con i territori di Milano, dovette subire scorrerie dei vicini, intenzionati a riprendersi questi territori.\nUn po' di tranquillit\u00e0 si ebbe con l'avvento della dominazione austriaca a cui subentr\u00f2, nel 1859, il Regno d'Italia.\nNel corso del XX secolo il paese ha visto un notevole incremento demografico, ed un sostanziale cambiamento della vita lavorativa: all'agricoltura subentrarono prepotentemente l'industria ed il terziario, relegando il lavoro nei campi a parte minoritaria.\nAsperianum.\n\"Asperianum\" era il nome antico dell'insediamento, secondo alcune fonti potrebbe derivare da \" luogo aspro, disastroso, inaccessibile, ovvero da paese degli Asperij \". Il nome Asperianum \u00e8 anche riportato sull'antico stemma del paese rappresentato come scolpito su pietra.\nIl termine potrebbe essere di origine celtica, infatti ha caratteristiche comuni a molti nomi con forma celtica nella desinenza in \"ac\" che anticamente precedevano la maggior parte dei nomi che terminavano per \"anum\".\nLa prima attestazione documentata dell'antico nome di Spirano risale a luglio 1033 e si tratta di un atto di vendita; all'interno di questo documento, il territorio viene chiamato \"Asperiano\". Nel marzo 1395 invece, in un documento riguardante la definizione di una porzione di confine con alcuni paesi limitrofi, appare il nome Spirano.\nMonumenti e luoghi d'interesse.\nL'edificio religioso di maggior richiamo \u00e8 la chiesa parrocchiale di San Gervasio e Protasio, di cui si hanno notizie a partire dal XIII secolo.\nRicostruita completamente nel XVII secolo e ristrutturata due secoli pi\u00f9 tardi, presenta al proprio interno una serie di opere di pregevole fattura, tra cui spiccano una pala d'altare di Enea Salmeggia, un dipinto di Vincenzo Angelo Orelli ed una scultura intagliata di Giovan Battista Caniana.\n\u00c8 inoltre possibile ammirare i resti del castello dei Suardi, un tempo edificio principale del paese, di cui ora si possono ammirare parti della struttura originale.\nI Morti dell'Arca.\nLa cappella campestre dei Morti dell'Arca \u00e8 situata sul confine tra Spirano e Cologno al Serio, vicino ai Fontanili del Consacolo, e risale alla prima met\u00e0 del XIX secolo.\nAttorno a questa chiesetta, la tradizione popolare ha sviluppato una leggenda che narra di un'arca di pietra che in antichit\u00e0 era servita da sepoltura. Dopo un periodo di abbandono, l'arca venne trovata da un contadino che la port\u00f2 a casa sua con l'intento di utilizzarla come abbeveratoio per le sue bestie. Tuttavia, l'arca torn\u00f2 misteriosamente al luogo d'origine. Il contadino prov\u00f2 pi\u00f9 volte a portare con s\u00e9 l'arca ma senza risultato.\nLa cappella campestre venne dunque costruita a ricordo di questo avvenimento prodigioso.\nChiesa campestre di San Rocco.\nLa chiesa venne costruita in seguito all'epidemia della peste che colp\u00ec duramente i cittadini del paese, le quali vittime vennero sepolte nel territorio dove attualmente sorge la chiesa.\nLe prime testimonianze che si hanno della chiesa di San Rocco risalgono al 1646 in seguito alla visita pastorale del vescovo Grimani, nella quale affermava che la chiesa sarebbe dovuta rimanere chiusa per tutto l'anno eccetto durante la festivit\u00e0 del santo, nella quale si sarebbe potuta celebrare la messa all'interno dell'edificio.\nLa chiesa venne nuovamente visitata nel 1659 dal vescovo di Bergamo Barbarigo che tuttavia la trov\u00f2 senza alcun parametro; idea condivisa anche dal vescovo Giustiniani nel 1667.\nLa prima pianta dell'edificio era a forma di T e l'altare maggiore era situato al centro del transetto perpendicolare alla navata principale. Sull'altare era presente una pala raffigurante la Vergine Maria, San Rocco e San Sebastiano risalente agli anni Trenta del 600; per il resto la chiesa risultava molto spoglia, eccetto per un organo di dimensioni ridotte. Nel 1794 fu collocata una campana all'interno del campanile che riportava l'immagine di San Rocco, San Sebastiano, una crocifissione e la data \"A.D. 1794\".\nVerso la fine del 1800 una nuova epidemia, il vaiolo, colp\u00ec il territorio e la chiesa di San Rocco fu ridotta a lazzaretto.\nNel 1839 la chiesa venne restaurata. Nel 1855 iniziarono i lavori di ricostruzione che prima del 1858 vennero sospesi per qualche tempo e saranno poi conclusi nel 1867. La nuova chiesa venne costruita a croce greca con due altari: un altare maggiore e uno laterale dedicato a San Giuseppe. Nelle prime carte della nuova chiesa, non vengono rappresentati il portico e il tetto a doppio spiovente, probabilmente perch\u00e9 vennero costruiti successivamente.\nIl terreno su cui \u00e8 stata costruita la chiesa fin dagli anni Trenta del 1600 risultava di propriet\u00e0 del Comune di Spirano. Tuttavia, durante una seduta consigliare del 31 maggio 1864, venne approvata la cessione gratuita dell'edificio alla Chiesa Parrocchiale di Spirano.\nAttualmente la chiesa \u00e8 circondata da un'ampia zona ricreativa attrezzata e dal fontanile di San Rocco immerso in fasce boscate; \u00e8 inoltre meta di pellegrinaggi.\nCampo Santo.\nIn alcune carte del 1500 viene riportata la presenza di un luogo destinato alla sepoltura dei cadaveri nei pressi della chiesa. In quest'area furono seppelliti diversi cadaveri fino agli inizi del 1800, periodo in cui, in seguito all'editto napoleonico di Saint-Cloud del 12 giugno 1804, si dispose la costruzione del Campo Santo fuori dal centro abitato. Conseguentemente, vennero applicate le denominazioni \"cimitero vecchio\" e \"cimitero nuovo\" in modo da distinguerli.\nIl nuovo Campo Santo fu costruito lungo la strada che porta a Cologno al Serio. Il 29 ottobre 1809 fu benedetto dal parroco Angelo Allegreni delegato dal vescovo Paolo Dolfin e il primo cadavere fu sepolto qualche mese dopo.\nAgli inizi il cimitero era semplicemente un pezzo di terreno abbastanza spoglio e recintato; solo dopo un anno dall'apertura, fu costruita la prima cappella funeraria gentilizia, quella della famiglia Adelasio.\nFin dalla sua apertura, tutti i cadaveri sono stati seppelliti nel cimitero nuovo (eccetto rare eccezioni riguardanti ecclesiastici); per questo motivo, nel 1842 fu ampliato per la prima volta.\nIl centro storico.\nIl centro storico di Spirano \u00e8 racchiuso entro la strada di circonvallazione che marca le aree dove un tempo sorgeva il fossato difensivo. Alcune testimonianze delle fortificazioni si possono trovare sparse per il paese; in \"Piazza Ere\", ad esempio, emerge una torre quadrangolare assemblata con ciottoli che apparteneva al sistema difensivo realizzato tra il XIII e il XIV secolo e che comprendeva altre strutture pi\u00f9 articolate tra cui il \"Centro Civico\". In quest'ultimo \u00e8 possibile osservare l'antico pozzo e un forno, situati lungo il lato sud della struttura che ospitava la vecchia biblioteca comunale.\nIl Centro Civico confina con un'altra importante struttura, ovvero lo \"Stallazzo\" il quale \u00e8 composto da una corte circondata da strutture che un tempo ospitavano le stalle e le dimore dei coloni della MIA (Misericordia Maggiore di Bergamo) mentre attualmente \u00e8 adibito a edilizia residenziale pubblica.\nLe strutture pi\u00f9 antiche dello Stallazzo risalgono al XIV secolo. Nel XVII secolo ha raggiunto le dimensioni attuali ma in seguito ad un incendio nel XIX secolo, la struttura \u00e8 stata risistemata e gli spazi sono stati riorganizzati. Lo Stallazzo \u00e8 stato poi interamente ristrutturato nel 2003 diventando sede di edilizia residenziale pubblica.\nChiesa della Madonna del Carmine.\nPrima del 1813, la chiesa della Madonna del Carmine era conosciuta come la cappella cimiteriale di San Fermo e San Pantaleone.\nDopo il cambio nome ci si limit\u00f2 a conservare l'edificio nelle migliori condizioni possibili; tuttavia nel 1868 lo stato di conservazione della chiesa divent\u00f2 preoccupante e per questo motivo lo stesso anno iniziarono i lavori di restauro.\nDopo circa dieci anni di abbandono, nel 1988 iniziarono i lavori per il risanamento e il restauro della parte esterna dell'edificio, che si conclusero l'anno successivo.\nAmministrazione.\nFonte:\nBibliografia.\n\u2022 Marco Carminati, \"Il circondario di Treviglio e i suoi comuni\", Treviglio 1892.\n\u2022 Natale Maffioli, \"Spirano: due millenni tra storia ed arte\", Graffio snc, 2007.\n\u2022 Barbara Oggionni, \"Pianura da scoprire: guida ai 24 comuni dello IAT di Treviglio e territorio\", Treviglio, Clessidra, 2005."}
{"id": "37303", "revid": "125104804", "url": "https://it.wikipedia.org/wiki?curid=37303", "title": "Tonezza del Cimone", "text": "Tonezza del Cimone (\"Ton\u00e8sck\" in cimbro, \"Tonexa\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nTerritorio.\nIl territorio comunale si estende interamente su un altopiano posto tra i 716 e i 1853 metri sul livello del mare, forma un lungo triangolo con vertice a sud sulla cima del Monte Cimone di Tonezza ed \u00e8 contornato a est dalla valle del torrente Astico e ad ovest dalla valle del \"Rio freddo\", dalle pareti a precipizio, ora verdi di boschi, ora chiare per le sfumature dolomitiche delle nude rocce; a nord continua con l'altopiano dei Fiorentini. Si stende da sud a nord, secondo l'asse che ha come punte estreme il Monte Cimone (m. 1226) e lo Spitz (m. 1694) che, con la sua mole imponente e digradante verso mezzogiorno, lo ripara dai pi\u00f9 freddi venti del nord, avvantaggiandolo nel clima montano \"piacevolmente fresco e salutare\".\nMilioni di anni fa formava un unico tavolato dall'identica natura calcarea con l'altopiano di Asiago, in seguito sempre pi\u00f9 profondamente inciso e diviso dalle acque dell'Astico.\nLe precipitazioni, in rapporto con quelle delle altre localit\u00e0 della provincia, appaiono abbondanti ma le acque vengono immediatamente assorbite e convogliate a valle per vie sotterranee.\nIl fitto bosco, che fino al Cinquecento ricopriva gran parte del territorio col nome di \"selva magna\", a poco a poco \u00e8 stato ridimensionato dallo sfruttamento per ricavarne legname e carbone; nelle parti pi\u00f9 fertili ha lasciato il posto a pascoli e a prati estesi. Tra le piante pi\u00f9 diffuse l'abete rosso, il larice, il faggio e, lungo i fianchi boscosi, il carpino nero, il rovere e l'orno; evidenti a primavera il maggiociondolo e il ciliegio, che in autunno connotano la montagna di splendidi colori.\nOrigine dei nomi.\nAnticamente Tonezza venne indicata come \"Montanea Thoneze\" (1292), \"Silva Theoneze\" (1306).\nDiverse le ipotesi sull\u2019origine del toponimo, che potrebbe derivate da \"tofus\", terreno duro, roccioso, oppure dal termine veneto \"tonesar\", \u2018tuonare\u2019.\nAltre interpretazioni provengono da diversi autori: il toponimo potrebbe derivare dal tedesco \"donnersberg\", cio\u00e8 monte del tuono. Contrapposta \u00e8 l'interpretazione, per la quale Tonezza significa \"terreno duro\" dal latino \"tofus\". Esule Sella fa derivare il nome del suo paese natale da \"Montanea The-oneze\" (= De oneze), Terra degli Ontani, pianta un tempo usata per fare zoccoli, rocchetti, spolettoni per filare e carbone, come \u00e8 ancora diffuso.\nIl paese di Tonezza ha poi legato il proprio nome al Monte Cimone, in seguito ai sanguinosi eventi del primo conflitto mondiale.\nStoria.\nEpoca antica e Medioevo.\nAlcuni oggetti ritrovati nel paese e sull'altopiano dei Fiorentini fanno pensare a insediamenti fin dalla preistoria, ma solo il ritrovamento di alcune monete d'epoca romana, con l'effige degli Imperatori Claudio e Alessandro Severo rende credibile la datazione di duemila anni fa.\nSecondo una vecchia leggenda Tonezza fu fondata durante il Basso Medioevo da sette briganti. Per sfuggire alle violenze di Ezzelino da Romano evasero dal castello di Marostica dove erano stati incarcerati e si rifugiarono sull'altopiano di Tonezza per raggiungere la libert\u00e0. Qui insediatisi diedero il nome alle prime sette contrade: Boscato, Campana, Canale, Dalla Via, Dellai, Pettin\u00e0 e Sella.\nCome un po' tutta la zona pedemontana, anche l'altopiano di Tonezza fu colonizzato da contadini e minatori tedeschi qui chiamati nei primi secoli dopo il Mille per svegrare e per sfruttare i ricchi giacimenti esistenti. Alcuni documenti fanno fede che nel 1292 i conti Maltraversi possedevano in Tonezza (forse al passo della Vena) una miniera di ferro. Pi\u00f9 tardi, nel 1509, con capitale fornito dalla famiglia dei Valmarana, un minatore tedesco di nome Winter e un Matteo della Sella aprivano in Tonezza una fonderia per la colatura dell'argento in Val Barbarena.\nI veri signori di Tonezza furono per\u00f2 i conti Velo, sotto i quali i tonezzani \"vissero per secoli in un clima di servit\u00f9 feudale\".\nNel \"Codice Diplomatico\" del 1389, Tonezza figura tra le ville vicentine; formando comune insieme con Forni, ottenne dagli Scaligeri e dai Veneziani privilegi ed esenzioni in cambio della difesa dei confini.\nVerso la met\u00e0 del Trecento, durante la dominazione scaligera, il territorio di Tonezza fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEpoca moderna.\nNel 1507, ai bastioni dei Forni, posti per bloccare l'avanzata di Massimiliano d'Austria, erano presenti anche diversi \"uomini di fazione\" tonezzani. Nel 1523, a seguito di \"rapaci invasioni dei Trapp gi\u00f9 per la valle\", i tonezzani ottennero l'intervento veneziano, cui segu\u00ec mezzo secolo di relativa pace.\nVerso la fine del Cinquecento Tonezza, come racconta Francesco Caldogno, era \"cos\u00ec debole, che nel territorio non \u00e8 stimato pi\u00f9 d'un solo dinaro, facendo solamente 30 fuochi, n\u00e9 avendo pi\u00f9 di 30 uomini da fazione...\". Essi, \"come tutti gli altri di montagna, parlano tedesco, vivono lavorando certi pochi terreni, che con grandissima loro fatica e industria hanno potuto ridurre alla coltura, come anco... del traffico de' legnami...\". Ma \"talmente gl'inquieta e molesta il signor di Beseno... che spesso questi poveri infelici restano presi, imprigionati ed alle volte feriti e morti\".\nNel 1610, sempre per difendersi dai \"satelliti o sicari\" dei conti di Beseno, Tonezza con Lastebasse mise insieme una milizia stanziale volontaria che contava 125 archibugieri. In quegli anni vennero anche riconfermati da Venezia gli antichi privilegi e diritti che affratellavano Tonezza e Forni ai Sette Comuni. Tuttavia furono anni duri, segnati da disagi e carestie, siccit\u00e0 e pestilenze, come quella terribile del 1630. Le tristi condizioni, i fitti boschi, la vicinanza ai confini incoraggiavano il banditismo.\nMa quando Gaetano Macc\u00e0 sal\u00ec a Tonezza verso la fine del Settecento trov\u00f2 \"essa villa... in assai migliore stato di quello che era ai tempi del conte Francesco Caldogno, \"perch\u00e9 oltre al carbone e al legname si producevano ottimi foraggi con i quali \"si sostentano gran quantit\u00e0 di vacche, pecore e capre, col mezzo delle quali si fa commercio di formaggi, butirri e lane\". Il Dal Pozzo, per\u00f2, riferendosi allo stesso periodo, lamenta che \"la coltura dei terreni era a tal segno dilatata che i gran boschi i quali ingombravano gran parte di quel monte sono presso che affatto distrutti\". Egli inoltre annota che \"fra le vicende accadute a questo villaggio \u00e8 da contarsi anche la perdita totale della lingua tedesca\".\nEpoca contemporanea.\nDopo la caduta della Serenissima fu redatto il \"catasto napoleonico\" del 1814; a quel tempo quasi tutte le 107 famiglie erano ancora a livello o a mezzadria dei conti Velo, alcune altre del Comune e della Chiesa; solo 10-12 famiglie avevano qualche bene proprio. Il paese faceva parte del \"comune di Forni con Tonezza e Lastebasse\", con sede comunale a Forni, poi passata nel 1857 a Barcarola. Durante le guerre risorgimentali diversi giovani vennero reclutati dall'Austria.\nDopo l'annessione al Regno d'Italia del 1866 Tonezza torn\u00f2 ad essere \"terra di confine\". Si svilupp\u00f2 il contrabbando, ma l'imposizione di nuove tasse, la povert\u00e0 del luogo, l'isolamento dovuto alla mancanza di strade sul versante austriaco, modeste anche su quello italiano, costrinsero la giovent\u00f9 ed intere famiglie ad emigrare. Le commoventi cronache parrocchiali del 1888-1898 presentano un lungo elenco di giovani caduti durante il lavoro all'estero. Nel 1880 in Consiglio Comunale si vot\u00f2 perch\u00e9 la sede comunale ritornasse a Tonezza; ma in Consiglio Provinciale la decisione venne bocciata.\nNonostante la difficolt\u00e0 di salire sull'altopiano, percorrendo la strada impervia, gi\u00e0 nei primi anni del Novecento Tonezza si configurava come localit\u00e0 turistica. Nei periodi di villeggiatura annover\u00f2 tra i visitatori nobili vicentini quali Roi e Valmarana e, soprattutto, il famoso scrittore e poeta Antonio Fogazzaro che, nel sesto capitolo del romanzo \"Piccolo mondo moderno\" definisce Tonezza \"Vena di Fonte Alta\"; nel medesimo romanzo il monte Spitz \u00e8 chiamato \"Picco Ast\u00f2re\".\nPer dare un aiuto al mondo infantile, particolarmente colpito dalla crisi economica, la scarsa alimentazione e quindi da malattie endemiche, i soci del Club Alpino di Vicenza vollero, a celebrazione del XXV anniversario della fondazione, creare a Tonezza una Colonia Alpina. A questo scopo acquistarono un'ampia casa - il \"Palazzon\" della famiglia Pettin\u00e0 - \"in una conca erbosa all'altezza di 1100 metri, vicina ad una fonte d'acqua pura, non lontana dai boschi\", alla quale venne dato il nome di Colonia alpina Umberto I.\nL'attivit\u00e0 inizi\u00f2 nel luglio 1900 con un primo gruppo di 20 bambini che trascorsero qui le loro vacanze estive; negli anni seguenti l'esperienza si ripet\u00e9 con gruppi sempre pi\u00f9 numerosi, ottenendo positivi risultati sanitari, puntualmente registrati. Nel 1908 l'insorgenza di casi di scarlattina tra i piccoli ospiti indusse il comitato direttivo a lanciare l'idea di una sottoscrizione cittadina, alla quale aderirono il Comune di Vicenza e numerosi privati, per la realizzazione - sempre a Tonezza - di una nuova sede, con ambienti pi\u00f9 moderni e attrezzati.\nLe due guerre mondiali comportarono la sospensione dell'attivit\u00e0, la prima perch\u00e9 Tonezza fu zona di guerra, la seconda perch\u00e9 i locali della Colonia furono sequestrati dai nazi-fascisti.\nCon l'inizio della grande guerra il paese si trov\u00f2 sulla linea del fuoco, la popolazione fu costretta all'esodo; il territorio fu teatro di sanguinosi combattimenti trovandosi in prima linea, a seguito dello sfondamento austroungarico del maggio 1916; assunse particolare importanza strategica la vetta del vicino Monte Cimone.\nA guerra finita, Tonezza ottenne l'autonomia; ma dopo la ricostruzione la gente torn\u00f2 a emigrare.\nNel periodo 1943-45, diventa presidio tedesco e sede di una scuola della guardia repubblicana. Dal 20 dicembre 1943 al 2 febbraio 1944, presso la \"Colonia Alpina Umberto I\", fu operativo il campo di concentramento di Tonezza del Cimone, uno dei campi di concentramento istituiti dalla Repubblica Sociale Italiana per adunarvi gli ebrei in attesa di deportazione. In questo campo furono tenuti prigionieri 45 ebrei; 42 di loro, il 30 gennaio 1944, furono caricati nel convoglio numero 6 che part\u00ec da Milano con destinazione Auschwitz e non fecero pi\u00f9 ritorno. Tonezza fu anche centro di imprese partigiane di particolare rilievo. Si ricorda l'episodio di Grotta Rossetta ove l'01 Maggio 1945 i partigiani uccisero infoibandoli, circa 20 soldati tedeschi (18 secondo la Croce Rossa) che avevano catturato la notte del 29/30 Aprile a Pedescala, oltre ad un milite della GNR e la sua fidanzata.\nNel 1946 riprese l'esodo, ma contemporaneamente, grazie anche all'avvedutezza dell'Amministrazione comunale, che dot\u00f2 il paese di valide strutture, su cui s'innest\u00f2 l'iniziativa privata, prese sempre pi\u00f9 piede il turismo che ora permette alla residua popolazione rimasta condizioni di vita migliori.\nDopo guerra.\nPresso il vicino passo Coe rimase attiva tra il 1966 e il 1977 Base Tuono, inserita nel sistema di comando-controllo NATO, con altre 12 basi nel nord-est d'Italia, ed era area operativa del 66\u00ba Gruppo Intercettori Teleguidati (I.T.). Era composta da:\nMonumenti e luoghi d'interesse.\nLuoghi naturalistici e storici.\nFin dalla seconda met\u00e0 dell'Ottocento Tonezza era conosciuta dagli escursionisti come \"sito amenissimo, su vago altipiano... dalle belle e facili escursioni al Cavioio (m. 1120), al Cimone (m. 1240), allo Spitz (m. 1722)... all'osteria del Fiorentino (m. 1490)\". Dopo le vicende della prima guerra mondiale queste localit\u00e0 sono diventate ancor pi\u00f9 interessanti e degne di essere visitate, primo fra tutti il Cimone, un tempo conosciuto anche come Cimone del Cengio.\nCultura.\nIstruzione.\nNel Comune di Tonezza vi sono una scuola dell'infanzia e una scuola primaria statali; vi \u00e8 anche il C.F.P. Scuola Alberghiera \u201cE. Reffo\u201d.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nMusei.\nA Tonezza vi sono due musei, appartenenti alla rete dei Musei dell'Altovicentino:\nGeografia antropica.\nOltre al capoluogo vi sono le contrade: Barchi, Campana, Canale, Costa, Fontana, Lain, Pettin\u00e0, Sarcello, Sella, Soglio Grotti, Suggi, Tezza, Vall\u00e0, Valle Prima, Valle Seconda, Via, tutte generalmente con un ridottissimo numero di residenti.\nEconomia.\nNel secondo dopoguerra l'attivit\u00e0 delle aziende agricole - che nella prima met\u00e0 del Novecento erano oltre 230 - \u00e8 stata progressivamente abbandonata e cos\u00ec pure quella delle aziende di trasformazione: dei sette caseifici sorti nelle contrade nulla rimane, il latte prodotto viene portato giornalmente ad Arsiero; i boschi sono ancora fonte di reddito.\nNon esiste un artigianato se non di servizio e qualche laboratorio a carattere individuale. Apprezzati erano un tempo gli scalpellini, uniti persino in una associazione.\nAttualmente la situazione occupazionale \u00e8 buona. L'emigrazione \u00e8 cessata, ma chi \u00e8 rimasto, se non svolge un'attivit\u00e0 in paese, fa il pendolare scendendo ad Arsiero, a Seghe, a Thiene o dintorni.\nTurismo.\nUna parte della popolazione si dedica alle attivit\u00e0 turistiche. La fogazzariana \"Vena di Fonte Alta\", gi\u00e0 nota e preferita meta all'inizio del secolo, ha acquistato nel secondo dopoguerra sempre crescente importanza dal punto di vista turistico; Tonezza si \u00e8 affermata tra le migliori stazioni di villeggiatura estive ed invernali delle prealpi vicentine, grazie anche alla realizzazione della nuova strada e di valide attrezzature sportive.\nD'inverno nell'altopiano dei Fiorentini sono in funzione alcune sciovie.\nIn estate si possono visitare le numerose fortezze e il cimitero austro-ungarico di Tonezza del Cimone, testimoni delle battaglie della Grande Guerra, vi sono numerosi sentieri e percorsi a piedi per soddisfare sia chi ama le tranquille camminate sia le lunghe escursioni; tutta la zona \u00e8 inoltre frequentata da ciclisti con biciclette sia stradali che mountain bike, queste ultime in particolare possono percorrere le numerose strade ex militari e boschive.\nInfrastrutture e trasporti.\nL'altipiano di Tonezza fu, per secoli, \"inaccessibile da carretti\" - come scrisse Francesco Caldogno - e collegata al fondovalle da una fitta rete di sentieri che si inerpicavano sui ripidi fianchi della montagna, per risalire i quali necessitavano ore di cammino. La prima carrozzabile che da Barcarola, in un vorticoso ripetersi di trentadue tornanti, saliva all'altopiano fu costruita negli ultimi anni dell'Ottocento.\nNel secondo dopoguerra questa \"serpentina malsicura e dissestata\" fu sostituita dalla grandiosa \"direttissima\" che, partendo da Arsiero, con andamento trasversale sul fianco della montagna, in alcuni punti superato con trafori, raggiunge Tonezza e, costeggiando la destra orografica dell'Astico, prosegue verso l'altopiano dei Fiorentini per allacciarsi alla statale che da Lavarone porta a Folgaria e poi permette di raggiungere Rovereto, Trento, Pergine Valsugana e Asiago.\nQuesta provinciale celere e ampia ha fatto di Tonezza, gi\u00e0 cara al Fogazzaro al Lioy e ai Rumor, uno dei centri montani pi\u00f9 frequentati, sia per la vicinanza alla pianura, sia per le possibilit\u00e0 paesaggistiche e i riferimenti storici.\nLa Direttissima.\nPrima della sua costruzione esisteva solo la cosiddetta \"Strada del Monte Tonezza\" che saliva dalla frazione di Barcarola del comune di Valdastico. Era una strada bianca (non asfaltata), ad una sola corsia, poco protetta, tortuosa (24 tornanti) e che ora \u00e8 diventata un frequentato percorso per ciclisti.\nAl suo posto si progett\u00f2 una strada a due corsie e che congiunse Tonezza con Arsiero, il maggiore centro abitato della zona.\nLa Direttissima fu scavata sul fianco della montagna, senza tornanti, con 11 gallerie e numerosi ponticelli. I lavori, a cura del Corpo forestale dello Stato e dei comuni di Arsiero e Tonezza del Cimone iniziarono nel 1953 e l'opera fu inaugurata il 6 agosto 1961 dal Presidente della Repubblica Giovanni Gronchi.\nLe Gallerie.\nLe gallerie sono numerate da 1 a 11 partendo da Arsiero.\nIl Trasporto Pubblico Locale.\nIl paese \u00e8 servito dalla linea n.1018 della Societ\u00e0 Vicentina Trasporti con corse feriali in partenza da Thiene, che collegano Tonezza del Cimone ad Arsiero e Piovene Rocchette.\nAmministrazione.\nVariazioni.\nLa denominazione del comune fino al 1924 era Forni, dal 1924 al 1959 fu Tonezza.\nLa sua denominazione attuale venne variata dal Decreto del Presidente della Repubblica 19-03-1959 n.240 (in G.U. 9-05-59 n.109).\nLa circoscrizione territoriale ha subito le seguenti modifiche: nel 1926 distacco della frazione Forni che costitu\u00ec un autonomo comune con denominazione Forni di Val d'Astico (Censimento 1921: pop. res. 1062), comune che nel 1940 venne soppresso e i cui territori vennero aggregati al nuovo comune di Valdastico."}
{"id": "37304", "revid": "124411566", "url": "https://it.wikipedia.org/wiki?curid=37304", "title": "Stezzano", "text": "Stezzano (\"Stez\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia. \nGeografia fisica.\nTerritorio.\nSituato nella pianura bergamasca, dista circa 4 chilometri a sud dal capoluogo orobico, con cui confina e con il quale costituisce un'area urbana omogenea.\nClima.\nIl territorio \u00e8 compreso nell'area temperata, ed essendo poco distante dalle Prealpi, ha una certa piovosit\u00e0, cos\u00ec come la vicina Orio al Serio.\nStoria.\nAntichit\u00e0.\nIl paese affonda le proprie radici in epoca romana, come si evince da numerosi ritrovamenti risalenti a quel periodo. Tra questi meritano una citazione la lapide dedicata all'imperatore Antonino Pio ed un'epigrafe funeraria del I secolo, custoditi nel museo archeologico di Bergamo.\nSi presume quindi che in quel periodo fosse un centro di discreta importanza, situazione mantenuta anche dopo la caduta dell'impero romano. Il territorio comunale fu interessato da insediamenti degli Ostrogoti, a cui sono riconducibili alcuni suppellettili (orecchini e staffe d'oro), ritrovati nelle campagne attorno al nucleo abitativo principale e databili attorno al V secolo.\nMedioevo.\nAgli Ostrogoti succedettero i Longobardi prima e i Franchi poi: questi ultimi istituirono il Sacro Romano Impero e diedero vita al sistema feudale. Risale a questo periodo il primo documento scritto che attesta l'esistenza del toponimo: nell'805 vengono infatti menzionati alcuni abitanti del borgo di \"Stegiano\". Il territorio venne quindi dato in gestione alla diocesi di Bergamo, che a sua volta lo affid\u00f2 ai canonici di san Vincenzo, come riportato in un atto del 915. I secoli successivi videro numerosi scontri nell'intera bergamasca tra le fazioni guelfa e ghibellina, e Stezzano non fu da meno.\nA tal riguardo gli abitanti decisero la costruzione di un edificio fortificato, che assunse le dimensioni di un vero e proprio maniero, di cui era proprietaria gran parte della cittadinanza, ognuno con piccole quote. Edificato nel 1084 in prossimit\u00e0 di un'intersezione di vie commerciali, presentava un fossato e una torre di avvistamento. Nel frattempo nel paese andava acquisendo sempre maggior prestigio la famiglia ghibellina dei Suardi, che si trovava in stretti rapporti con i canonici di San Vincenzo. Questa diede impulso allo sviluppo del borgo favorendo le coltivazioni dei propri terreni posti a margine dell'abitato, anche grazie alla costruzione di alcuni canali irrigui derivati dal fiume Serio.\nNel 1312 il paese di Stezzano, che comprendeva nei propri confini anche i nuclei di \"Guzzanica\", \"Grumello del Piano\" e \"Sabbio\", venne attaccato ed occupato della famiglia Colleoni, un tempo alleata ed ora nemica dei Suardi. La situazione and\u00f2 sempre pi\u00f9 degenerando: all'iniziale ripristino della giurisdizione dei Suardi, che costruirono un altro castello difensivo con tanto di torre all'interno del centro abitato, corrisposero numerose scorrerie di eserciti con annessi saccheggi ed uccisioni.\nL'apice venne raggiunto nel 1407 quando le truppe guidate da Pandolfo Malatesta irruppero nel centro abitato incendiando numerose abitazioni della famiglia Suardi ed uccidendo alcuni abitanti di fazione ghibellina. La situazione ritorn\u00f2 alla normalit\u00e0 nel 1433 quando gran parte della provincia bergamasca, e con essa Stezzano, entr\u00f2 a fare parte della Repubblica di Venezia. Questa pose fine sia alle lotte di fazione, sia al potere della famiglia Suardi che, apertamente schierata con il Ducato di Milano, oppositore della Serenissima, venne spogliata di gran parte dei suoi possedimenti nel paese, confiscati a favore della famiglia dei Rivola.\nEt\u00e0 moderna e contemporanea.\nLa dominazione veneta si caratterizz\u00f2 per un notevole sviluppo dell'economia rurale, favorita da numerosi decreti e leggi speciali, nonch\u00e9 per i numerosi edifici signorili che cominciarono a costellare il territorio comunale, sedi delle principali famiglie della nobilt\u00e0 locale. Le successive dominazioni riguardarono soltanto marginalmente il paese di Stezzano, che segu\u00ec il destino politico della citt\u00e0 di Bergamo, passando alla repubblica Cisalpina nel 1797, al Regno Lombardo-Veneto nel 1815 ed infine al neonato regno d'Italia nel 1859.\nDal 1880 al 1920 la localit\u00e0 era servita da una fermata posta lungo la tranvia Lodi-Treviglio-Bergamo; nel 1919, nell'ambito dei lavori di ampliamento della rete tranviaria di Bergamo, quest'ultima raggiunse Colognola sfruttando in parte il percorso della tranvia a vapore, elettrificato. L'inaugurazione di tale tratta avvenne il 3 maggio 1925, con prolungamento il successivo 13 giugno a Stezzano, dove faceva capolinea nella piazza centrale. Tale linea fu a sua volta soppressa nel 1954.\nSimboli.\nBlasonatura:\nIl gonfalone riporta i colori rosso e blu con all'interno lo stemma del comune con margherite grigie.\nMonumenti e luoghi d'interesse.\nArchitetture religiose.\nChiesa Parrocchiale di San Giovanni Battista.\nIn ambito religioso molto importante \u00e8 la chiesa prepositurale di San Giovanni Battista, la cui costruzione inizi\u00f2 nel 1673, venne aperta al culto nel 1703 e consacrata nel 1863. Al suo interno si possono trovare opere di grande spessore artistico, tra cui un \"San Pietro in Gloria\", e le \"Storie di San Giovanni Battista\", eseguite da Enrico Scuri, la \"Decollazione di San Giovanni Battista\" (Giuseppe Diotti), il \"Battesimo di Ges\u00f9' (Domenico Carpinoni), la \"Circoncisione di Ges\u00f9\" (Francesco Zucco), \"Elia rapito sul carro di fuoco\" e \" Il Risorto\" \"(Antonio Cifrondi)\", \"Madonna con Ges\u00f9 bambino, Giovanni Battista e Pietro\" \"(Nicola Malinconico), un grande Crocifisso ligneo di Bartolomeo Gaurina. L'ottocentesco Altare Maggiore, progettato da Giacomo Bianconi, \u00e8 ornato con sculture di Pompeo Marchesi. I cinque altari laterali, dei primi del '700, sono opera di G.Giacomo Manni con formelle in marmo di Carrara dei Fantoni. Il coro e l'armadio della sagrestia del 1703 sono opera di Giov. Battista Caniana e figlia Caterina. La volta della sagrestia \u00e8 stata affrescata nel 1728/29 da Giulio Quaglio. La facciata, oggetto di restauro nel 2018/19 \u00e8 decorata con fregi e sculture di Pier Paolo Pirovano.\nEx Chiesa di S. Giovanni Battista.\nDi rilevante interesse storico anche l'Ex chiesa quattrocentesca dedicata a San Giovanni Battista fino al XVIII secolo. Dalla met\u00e0 degli anni ottanta l'edificio \u00e8 utilizzato come auditorium e conserva alcuni affreschi del XIV secolo ed elementi architettonici come le volte a sesto acuto di epoca longobarda.\nSantuario della Madonna dei Campi.\nAi margini dei confini comunali si trova infine il Santuario della Madonna dei Campi. Qui sorse per la prima volta nel XII secolo un'edicola, dedicata dai contadini devoti alla Madonna. Nel XIII secolo venne ufficialmente dedicata alla Madonna dei Campi in seguito a un'apparizione. La struttura venne ampliata in modo significativo in seguito a un'ulteriore apparizione della Madonna, che sarebbe avvenuta il 12 luglio 1586 a due pastorelle: qui la Madonna si present\u00f2 vestita di nero e con in mano un breviario, da cui anche l'appellativo \"Nostra Signora della Preghiera\". Da quel momento l'edificio \u00e8 diventato meta di pellegrinaggi e di devozione popolare, come testimoniano i numerosi dipinti in essa contenuti, tra i quali spiccano quelli di Andrea Previtali, Gian Paolo Cavagna, Alessandro Varotari detto il Padovanino, Carlo Ceresa, Giulio Quaglio, Antonio Cifrondi, Marco Olmo, Ponziano Loverini, Francesco Polazzo, Giuseppe Roncelli, Antonio Moscheni e Giovanni Battista Galizzi. Inoltre l'interno \u00e8 abbellito dalla decorazione a stucco di Giovanni Angelo Sala. Nel 1896 \u00e8 stata incoronata con il titolo di \"Nostra Signora della Preghiera\" dal beato Andrea Carlo Ferrari, allora cardinale arcivescovo di Milano. Nell'Anno Santo del 2000 \u00e8 una delle sette chiese giubilari della diocesi di Bergamo e nell'Anno Santo Straordinario della Misericordia 2015/2016 \u00e8 chiesa giubilare del vicariato Dalmine-Stezzano. Nel 2018 \u00e8 stata collocata nella prima cappella a sinistra, come reliquia, il piviale che papa Giovanni XXIII, devoto al Santuario, ha donato alla comunit\u00e0 di Stezzano.\nArchitetture civili.\nPalazzino.\nIl Palazzino, sito accanto alla chiesa parrocchiale sopra l'antico \"castrum\" del borgo di Stezzano \u00e8 un edificio risalente al XVI secolo. Modificato pi\u00f9 volte nel XVII e nel XVIII si caratterizza per un'architettura particolarmente elegante ed arricchita da un portico in facciata al piano terra con lesene a capitello dorico che proseguono sui due piani superiori. Dopo aver avuto diverse funzioni nel corso della sua storia, tra cui l'essere abitazione del sagrestano dell'attigua chiesa \u00e8 di propriet\u00e0 della parrocchia e dopo il restauro \u00e8 stata denominata \"Casa Isacchi\" in onore della serva di Dio Madre Ignazia al secolo Angela Caterina Ancilla Isacchi fondatrice della congregazione delle Suore Orsoline del Sacro Cuore di Ges\u00f9 che nacque in questa casa nel 1857.\nVilla Grumelli-Pedrocca.\nNel paese si trova anche Villa Maffeis, situata nella piazza centrale a fianco della strada statale e risalente al XVIII secolo ma in gran parte rinnovata in epoca neoclassica dall'architetto Giacomo Bianconi su incarico della famiglia Maffeis che l'aveva acquistata dalla famiglia Grumelli Pedrocca nel 1818. La villa, attualmente utilizzata come sede municipale, presenta un grande parco recentemente rivalorizzato.\nVilla Morlani.\nDegna di nota \u00e8 Villa Morlani, posta all'esterno del nucleo storico, ottimamente inserita nel contesto naturalistico di cui fa parte. La struttura si compone di pi\u00f9 stabili risalenti tra il XVI ed il XIX secolo, di cui fa parte la piccola chiesetta di santa Elisabetta; l'aspetto attuale in stile neoclassico si deve all'architetto Giacomo Bianconi.\nVilla Moroni.\nVilla Moroni, situata nel centro storico lungo la SS42, edificata per conto dell'omonima famiglia nel XVII secolo ed ampliata significativamente dall'architetto Bianconi nel XIX secolo, presenta un'architettura neoclassica. All'interno si trovano numerosi saloni finemente decorati dal Salvatoni, da Giulio Quadrio e dal Carloni, con differenti ambientazioni: la Sala rosa, dipinta appunto con il color rosa, la sala degli animali, raffigurante esemplari faunistici e la divinit\u00e0 Diana, la Sala Pompeiana, che con la Sala Etrusca si rif\u00e0 all'antica arte precristiana ed infine la Sala delle Armi, decorata in stile neogotico.\nVilla Moscheni\nVilla Moscheni \u00e8 una residenza d'epoca edificata nel XVIII secolo e nota per aver dato i natali al pittore fra Antonio Moscheni, noto pittore vissuto nel XIX secolo. La villa si caratterizza per le facciate affrescate nel XIX secolo con disegni rinascimentali e geometrie ornamentali bicrome.\nVilla Zanchi.\nUn altro importante edificio signorile \u00e8 la Villa Caroli-Zanchi, anch'essa situata sull'ex strada statale del Tonale, ai margini meridionali del centro abitato. Come la Villa Moroni presenta uno stile neoclassico, realizzata nel 1842 ad opera del medesimo architetto Giacomo Bianconi, ma possiede dimensioni maggiori. Gli interni sono affrescati in stile eclettico con sale ambientate in differenti contesti, tra cui una in stile moresco ed un'altra in stile cinese. Attualmente \u00e8 utilizzata per cerimonie e banchetti.\nArchitetture militari.\nTorre Beroa.\nL'edificio fortificato denominato Torre Beroa, risalente al XII secolo, \u00e8 sito all'incrocio tra le attuali via Caroli e via IV Novembre in corrispondenza di quella che storicamente era la porta di accesso al borgo provenendo da Verdello e Levate, L'edificio in epoca medioevale aveva una struttura rettangolare con torri angolari a difesa della porta di ingresso che utilizzava anche un fosso difensivo ed un ponte levatoio.\nNon vi sono pi\u00f9 tracce del fossato n\u00e9 della porta di ingresso, ed il lato interno del castello \u00e8 stato demolito nei secoli scorsi, ma rimangono evidenti due lati della struttura fortificata con le relative torri. L'edificio \u00e8 in disuso ma \u00e8 stato oggetto di recente ristrutturazione conservativa.\nAltro.\n\"Ol Surb\u00f9\".\n\"Ol Surb\u00f9\" (nome popolare), \u00e8 un monumento situato accanto alla chiesa parrocchiale che venne realizzato nel 1838 in occasione del transito nel paese dell'imperatore d'Austria Ferdinando I. Il monumento \u00e8 stato realizzato in tutta fretta con della pietra arenaria e grazie al suo collegamento idrico veniva utilizzato dalle donne per fare il bucato.\nOra il monumento viene utilizzato come fontanella per l'acqua potabile. Restaurato completamente nel 2016.\nAree naturali.\nA livello naturalistico, il comune \u00e8 stato inserito nel Parco agricolo del Rio Morla e delle rogge, un PLIS che si prefigge di tutelare il corso del fiume Morla e delle rogge, tra le quali vi sono la roggia Morlana e la roggia Colleonesca, che compongono l'intricato sistema irriguo delle campagne. Considerato la superficie del comune e il numero di parchi il comune di Stezzano costituisce uno dei pi\u00f9 grandi polmoni verdi dell'Hinterland bergamasco.\nDal 2011 \u00e8 stato inoltre istituito il Parco Agricolo Ecologico Bergamo-Stezzano (PAE) con lo scopo di tutelare l'ultimo polmone di verde agricolo rimasto nell'area Sud del Comune di Bergamo, tra i quartieri di Colognola, Grumello al Piano e Stezzano appunto, incentivando oltre alla tutela del territorio pratiche agricole ecosostenibili.\nI due parchi agricoli costituiti formano cos\u00ec una grande cintura verde tutto attorno all'urbanizzato di Stezzano a tutela del territorio da ulteriori edificazioni e con lo scopo di migliorare la qualit\u00e0 ambientale.\nNel comune di Stezzano vi sono otto parchi urbani:\nGeografia antropica.\nCentro Storico.\nIl centro storico di Stezzano \u00e8 un interessante esempio di borgo agricolo fortificato di origine medioevale che avendo mantenuto la quasi totale integrit\u00e0 del suo tessuto urbano ed edilizio cos\u00ec come era costituito a fine XIX, risulta essere una delle pi\u00f9 integre testimonianze architettonico urbanistiche della bergamasca. Il centro storico \u00e8 caratterizzato principalmente da palazzi d'epoca, corti agricole e quattro grandi Ville nobiliari del XVII secolo. Da segnalarsi la caratteristica e scenografica Piazza Libert\u00e0, iscritta in una forma trapezoidale da una cortina di edifici del XVIII secolo tra cui due delle sopracitate Ville nobiliari e la Prepositurale del XVII secolo dedicata a San Giovanni Battista. Nel 2018 la piazza di Stezzano \u00e8 soggetta ad un'importante opera di restyling.\nEconomia.\nIndustria.\nChilometro Rosso.\nDa segnalare per le innovative e pregevoli architetture contemporanee la realizzazione nel 2006 del Kilometro Rosso, parco scientifico e tecnologico progettato dell'architetto francese Jean Nouvel per il centro ricerche Brembo. Il progetto che sorge tra il margine nord del Comune di Stezzano ed il margine sud del Comune di Bergamo \u00e8 caratterizzato dalla ormai celebre murata rossa che fiancheggia per un chilometro il tratto dell'autostrada A4, celando un parco di oltre 40 ettari entro il quale sono ubicati alcuni edifici di rilevante valore architettonico tra i quali si segnalano lo stesso centro ricerche Brembo, e l'I-lab di Italcementi progettato dall'architetto americano Richard Meier.\nServizi.\nCentro commerciale \"Le due Torri\".\nNel comune \u00e8 situato il centro commerciale \"Le due Torri\" inaugurato nel 2010. \u00c8 stato edificato sull'area della fabbrica dismessa della societ\u00e0 R&amp;B Arredamento della quale ha mantenuto l'aspetto pi\u00f9 caratteristico con la ricostruzione delle due torri gemelle alte quasi 80 metri che costituiscono fin dagli anni cinquanta parte integrante del profilo dell'area.\nInfrastrutture e trasporti.\nStrade.\nStezzano \u00e8 servita dalla Tangenziale Sud di Bergamo, che attraversa la citt\u00e0 all'altezza della frazione di Iopaese, dalla strada statale 42 del Tonale e della Mendola e dalla Strada Statale 470 Dir della Valle Brembana; la viabilit\u00e0 locale comprende le strade provinciali 115, 118, 119 e 151.\nFerrovie.\nLa fermata ferroviaria di Stezzano, posta sulla ferrovia Milano-Bergamo, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nMobilit\u00e0 urbana.\nTre linee del trasporto urbano di Bergamo (ATB) collegano il Comune di Stezzano con il centro di Bergamo (linee 6 Stezzano Centro, 6B Stezzano Ovest, 6C Stezzano Est). Stezzano \u00e8 inoltre collegata a Treviglio con autocorse suburbane operate da SAI (Linee F e U) .\nSport.\nCalcio.\nNel paese \u00e8 attiva la squadra calcistica Polisportiva Oratorio Stezzano.\nEsisteva, ma ora non pi\u00f9, anche la Stezzanese, ai Campi Sportivi\nNuoto.\nAttiva sul territorio la locale squadra che prende parte a competizioni Provinciali-Regionali-Nazionali\nAltri sport.\nAttive sul territorio sono anche varie strutture che si occupano di insegnare sport come rugby, tennis, basket, pallavolo e karate alle nuove generazioni"}
{"id": "37305", "revid": "287204", "url": "https://it.wikipedia.org/wiki?curid=37305", "title": "Torrebelvicino", "text": "Torrebelvicino (\"Tore\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl territorio di Torrebelvicino () \u00e8 situato nella parte pi\u00f9 bassa e pianeggiante della Val Leogra, \u00e8 attraversato dall'omonimo torrente e delimitato a nord-est dal Monte Enna (), a sud-ovest dal Monte Cengio ().\nStoria.\nToponimi.\nIl prefisso \"Torre\" rivela l'origine romana (\"turris\") del paese: qui i Romani avrebbero costruito una torre di guardia e segnalazione, collegata alla vetta del monte Castello e ad altri punti posti in posizione panoramica lungo la valle.\nIl toponimo \"Pieve\" \u00e8 invece medievale (\"plebs\") e riguarda la chiesa cui facevano riferimento tutti gli abitanti della Val Leogra e della pianura che la fronteggiava (il territorio del \"pagus\" di \"Ascledum\"); qui risiedevano e officiavano i preti, qui venivano amministrati i sacramenti (\"... le antiche genti della Val Leogra, divenute cristiane, trovarono qui il battisterio, l'altare e le tombe\", ricorda un'iscrizione posta nel pronao dell'antica chiesa di Pievebelvicino).\nSecondo una recente interpretazione, il suffisso \"-belvicino\" si potrebbe far risalire alla lingua dei Reti e significherebbe \"luogo sacro vicino a conca rigogliosa d'acqua\".\nL'ipotesi pi\u00f9 attendibile sul significato del toponimo Belvicino (in regestum possessionis comunis Vincencie del 1262 indicato come Belvixinum) \u00e8 bella-visione, riferito al dosso del monte con bella visione, dal latino vision, visino ( visione, altezza) ove esisteva anticamente una torre-castello, toponomastica presente anche in altre localit\u00e0 del Trentino.\nGli abitanti di Torrebelvicino si chiamano turritani.\nEpoca antica.\nIn epoca antica questa parte della Val Leogra, tranne che nella Pieve - dove furono trovate monete, resti di edifici, una statuetta di Priapo, una coppa in bronzo ed altri oggetti - non conobbe ancora insediamenti civili stabili (Torre appare nominata per la prima volta in un documento del 983).\nMedioevo.\nVerso il X secolo Torrebelvicino (\"Sicinum\" o \"vicinum\") era sede di una \"curtis\", probabilmente di origine longobarda, che occupava la sponda sinistra del Leogra e saliva fino al Pasubio, ai confini con il Ducato di Trento; comprendeva anche la zona di Schio, che a quel tempo non aveva l'importanza odierna.\nNel 910, per far fronte alle incursioni degli Ungari, l'imperatore Berengario I don\u00f2 al vescovo di Vicenza Vitale tre \"curtes\" dell'Alto Vicentino, tra le quali quella di Torrebelvicino (\"Maladum\"); il vescovo fortific\u00f2 il territorio facendo costruire tutta una serie di castelli a difesa dei villaggi e delle campagne; tra questi il castello di Belvicino, costruito sulla collina che si eleva a forma di cono, lambita dal torrente Leogra, che anche nei secoli precedenti era stata utilizzata a scopi militari e per insediamenti civili protetti; ai piedi della collina sorgeva la chiesa collegata da un cunicolo sotterraneo con gli avamposti del castello. La donazione fu confermata con il privilegio dell'anno 1000, con il quale l'imperatore Ottone III esentava i castelli vescovili, tra cui quello di Sicinum, dalla prestazione della tassa del fodro dovuta agli ufficiali dell'impero; un'ulteriore conferma si ebbe nel 1026 da un atto dell'imperatore Corrado II il Salico.\nDurante l'Alto Medioevo sul territorio si insediarono i benedettini, che lavorarono per bonificare i terreni paludosi e renderli coltivabili, e ai quali nel 983, con il privilegio del vescovo vicentino Rodolfo, vennero riconosciuti vari possedimenti. A San Martino di Torrebelvicino i benedettini avevano un priorato, che fu soppresso con il decreto napoleonico del 1810.\nDurante l'XI e il XII secolo forte fu la contrapposizione tra i vescovi di Vicenza e i conti Maltraversi, che da essi avevano ricevuto i feudi di Malo, Schio e Santorso sulla destra del Leogra, ma che tentavano di usurparli. Vittime di questi contrasti furono il vescovo di Vicenza Giovanni de Surdis Cacciafronte, ucciso da un sicario, e il vescovo Pistore, che nel 1202 sotto le mura del castello di Belvicino, occupato dal conte Uguccione Maltraversi, mentre tentava di riconquistarlo fu colpito a morte dalle frecce degli occupanti. Dopo questi fatti i Maltraversi furono privati dei feudi.\nDurante il Basso Medioevo, il castello e tutta la Val Leogra seguirono le sorti della maggior parte del territorio: dapprima soggetti al libero comune di Vicenza, poi alla signoria di Ezzelino III da Romano, poi ancora alla \"custodia\" di Padova (1266-1311), nel XIV secolo soggetti alla signoria degli Scaligeri (1311-1387) e dei Visconti (1387-1404) per passare infine, insieme con la citt\u00e0 di Vicenza, sotto la Repubblica di Venezia.\nAnche nella vallata si svilupparono delle comunit\u00e0 rurali, emancipandosi gradualmente dal regime feudale. Il 20 settembre 1311 (anno del passaggio sotto la signoria scaligera) \"homines plebis Belvisini et de Torre\" si incontrarono col nobile Marcabruno Da Vivaro, che rivendicava nella Val Leogra possedimenti di origine feudale, ed ottennero il pieno riconoscimento dei loro diritti su un determinato territorio. Nonostante questo accordo, le controversie tra le comunit\u00e0 e gli antichi signori continuarono ancora per lunghi anni; altre vertenze opposero i turritani ai confinanti comuni di Schio e soprattutto di Rovegliana; a quest'ultima comunit\u00e0, Cangrande Della Scala permise, per opportunit\u00e0 politica, di espandersi sul versante valleogrino del Monte Civillina: il confine, oltrepassata la linea spartiacque, scese fin poco sopra la contrada Manfron. Nonostante lunghe vertenze giudiziarie, che si protrassero per molti anni, il comune di Torre non riuscir\u00e0 pi\u00f9 a correggere questo artificioso andamento del suo confine con i comuni della Valle dell'Agno.\nA Torre, alla fine del 1220, esisteva gi\u00e0 una chiesa - che sarebbe stata ricostruita due secoli pi\u00f9 avanti e consacrata nel 1505 - dipendente dalla chiesa madre di Pieve. A poco a poco, le cappelle dei villaggi si resero autonome da quest'ultima che, dell'autorit\u00e0 e dei privilegi di un tempo, conserv\u00f2 solo alcune simboliche prerogative. Un documento dell'Archivio Vaticano attesta che, tra il 1207 e il 1303, la sede arcipretale venne trasferita da Santa Maria di Pieve a San Pietro di Schio, il pi\u00f9 importante centro della zona che, dopo il 1100, aveva conosciuto un cospicuo incremento della popolazione. Questo trasferimento, che avvenne gradualmente non senza resistenza da parte dei titolari degli antichi privilegi, potrebbe essere stato anche conseguenza di una disastrosa inondazione che nel 1200 devast\u00f2 il territorio di Pieve, costringendo la popolazione a cercare pi\u00f9 sicura dimora a Schio.\nDurante il Basso Medioevo cambi\u00f2 anche la composizione etnica della popolazione: nell'alta val Leogra e su tutte le zone montane e collinari circostanti giunsero coloni di etnia e lingua tedesca, i Cimbri, chiamati dai signori per disboscare i pendii meno ripidi che potevano essere sfruttati per il pascolo e l'agricoltura o per lavorare come minatori nelle attivit\u00e0 estrattive. Questa popolazione, che verso il XIV e il XV secolo fin\u00ec per assorbire quasi totalmente l'elemento latino nelle zone di insediamento, mantenne per diverso tempo lingua e tradizioni, favoriti anche dalla presenza di sacerdoti di lingua tedesca (\"de Alemania\") per la cura pastorale e il servizio religioso. Nel 1497 la chiesa di Enna divent\u00f2 parrocchia, ottenendo cos\u00ec l'autonomia religiosa da Torre e la possibilit\u00e0 di avere preti che officiassero in lingua tedesca.\nIn questo periodo aument\u00f2 di molto l'attivit\u00e0 economica; oltre all'agricoltura e alla pastorizia nacquero e si moltiplicarono le attivit\u00e0 artigianali, che sfruttarono ai fini produttivi la forza dell'acqua che scendeva abbondante lungo la valle. Verso la met\u00e0 del Duecento fu scavata, tra Schio e Pievebelvicino, la Roggia Maestra, una derivazione del torrente Leogra, canalizzando l'acqua che fu impiegata come forza motrice da numerosi mulini, magli, fucine.\nAnche l'antica via di transito della Val Leogra, che collegava il territorio vicentino con quello trentino, costituiva un importante fattore di sviluppo e, oltre a favorire i movimenti migratori provenienti dal mondo germanico e permettere gli scambi commerciali con la pianura veneta, si animava di pellegrini in viaggio verso Padova e quindi Venezia, porto di imbarco per le crociate verso la Terra Santa.\nVerso la met\u00e0 del Trecento, durante la dominazione scaligera, il territorio di Torrebelvicino fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEpoca moderna.\nLa dominazione veneziana segn\u00f2 per la comunit\u00e0 di Torre l'inizio di un periodo di pace, interrotto per alcuni anni, agli inizi del Cinquecento, dalla guerra della Lega di Cambrai, che vide molti stati europei coalizzati contro Venezia: i castelli di Pieve e di Schio caddero nel 1509 in mano agli imperiali di Massimiliano I d'Austria. La Serenissima Repubblica, una volta ritornata in possesso delle sue fortificazioni, per evitare che di esse potessero nuovamente servirsi potenze nemiche, decise di smantellarle, affidando al condottiero Bartolomeo d'Alviano il compito di abbattere nel 1514 il castello di Pieve ed altri esistenti nella zona; il comune di Torre acquist\u00f2 per 36 ducati la collina sul quale sorgeva.\nAd un risveglio economico e all'incremento della popolazione si accompagn\u00f2 una certa vivacit\u00e0 culturale ed artistica. Nel 1478 a Torre era gi\u00e0 attiva una stamperia, gestita dal parroco Pr\u00e8 Leonardo Longo; nello stesso periodo, la chiesa di Pieve si arricchiva di affreschi e statue di autori insigni: la Madonna \u00e8 tradizionalmente attribuita alla scuola di Luca Della Robbia, mentre il Cristo in Piet\u00e0 \u00e8 certamente opera di Giorgio Lascaris. Due vescovi di Veglia furono originari di questa terra: Donato da Torre e Natale Righi.\nNell'insieme, per\u00f2, lo sviluppo economico fu contenuto e la popolazione rimase sostanzialmente povera, costantemente impegnata a soddisfare le elementari esigenze primarie, a difendersi da quelle calamit\u00e0 che scandivano la vita del tempo: la scarsit\u00e0 di cibo, fornito da un'avara agricoltura di sussistenza, che dipendeva strettamente dall'andamento climatico; le malattie endemiche, conseguenza della malnutrizione; le periodiche pestilenze. La povert\u00e0 era aggravata da un fisco sempre pi\u00f9 pesante e vorace, col quale lo Stato cercava di far fronte all'aumento pauroso del debito pubblico.\nNel 1775 Torre contava abitanti, mentre Pieve con 235 era ridotta a poco pi\u00f9 di una contrada; Enna ne contava 493 e costituiva una comunit\u00e0 unita e combattiva, nella quale era sempre viva l'aspirazione all'autonomia, ora anche dal comune di Torre.\nEpoca contemporanea.\nCaduta nel 1797 la Repubblica di Venezia e dopo il breve periodo del Regno d'Italia (1805-1814) napoleonico, il Veneto fu incluso nel Regno lombardo-veneto; l'archivio comunale di Torre conserva le carte del catasto istituito nel 1844 ai fini dell'imposizione fiscale. La vita dei valligiani comunque non miglior\u00f2 di molto: assieme alle ricorrenti carestie, nella prima met\u00e0 del secolo non furono infrequenti i casi di morte per inedia, mentre non diedero tregua malattie come il colera e la pellagra, di fronte alle quali le strutture sanitarie del tempo erano impotenti.\nLa situazione generale cominci\u00f2 a cambiare dopo il 1866, anno in cui la Val Leogra, insieme con tutto il Veneto, venne annessa al Regno d'Italia: in questo momento maturarono le condizioni politiche ed economiche favorevoli all'industrializzazione della valle. Negli anni settanta a Pieve e a Torre sorsero gli stabilimenti tessili Rossi; si tratt\u00f2 di una vera rivoluzione in ogni aspetto della vita di tutta la Val Leogra, che sconvolgeva abitudini, tradizioni, modelli di vita, equilibri di potere consolidatisi nei secoli precedenti.\nIl turritano Domenico Marchioro fu sindacalista, eletto deputato nel 1919 nelle file del Partito socialista, si iscrisse poi al Partito Comunista, di cui fu esponente di primo piano a livello nazionale.\nRispetto al periodo precedente le condizioni di vita complessivamente comunque migliorarono, in quanto ora tutti disponevano del minimo indispensabile; molti furono tuttavia quelli che, nel decenni a cavallo tra l'Otto e il Novecento, inseguirono in terre lontane la speranza di una vita pi\u00f9 umana e libera, aprendo il lungo e avventuroso ciclo dell'emigrazione.\nDurante la Prima guerra mondiale i paesi della vallata furono a ridosso del fronte; nei tre anni e mezzo di guerra conobbero fame, epidemie di tifo e di spagnola, subirono bombardamenti, molti furono costretti ad abbandonare le loro case.\nGeografia antropica.\nContrade e altre localit\u00e0.\nAsse, Ballini, Barbinotti, Casetta, Cavion, Colombari Torre, Colombari Enna, Collareda, Fonte Margherita, Manfron, Manfron di Sopra, Manfron di Sotto, Maso Enna, Maso Pieve, Maule, Mondonovo, Montenaro, Pianura di sotto, Pianura di sopra, Pinerolo, Ponte Capre, Pra' Cabrolo, Puglia, Ressalto, Righellati, Riolo, Sagno, Scapini, Tenaglia, Trentini.\nInfrastrutture e trasporti.\nLa ex strada statale 46 del Pasubio (SS 46), ora strada provinciale 46 del Pasubio (SP 46) inizia a Vicenza, passa per Schio, attraversa l'abitato di Pievebelvicino per salire a Valli del Pasubio e al Pian delle Fugazze, dove entra in Trentino.\nLa Torrebelvicino-Schio era una breve ferrovia di raccordo a scartamento ridotto che collegava gli opifici di tessitura Rossi di Torrebelvicino con la stazione ferroviaria di Schio. La tratta faceva parte della pi\u00f9 lunga relazione Torrebelvicino-Schio-Rocchette-Arsiero che univa le zone sede dei vari importanti opifici tessili del tempo."}
{"id": "37306", "revid": "322321", "url": "https://it.wikipedia.org/wiki?curid=37306", "title": "Strozza", "text": "Strozza (\"Str\u00f2ssa\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato sul versante orientale della Valle Imagna, dista circa 15 chilometri a nord-ovest dal capoluogo orobico.\nStoria.\nI primi segni della presenza umana sul territorio risalgono all'epoca romana, come documentato dal ritrovamento di un acquedotto posto sulle pendici del monte Albenza, situato sulla destra orografica del paese.\nTuttavia risalgono approssimativamente all'anno 1000 le origini del borgo, posto all'imbocco della valle.\nQui i monti si avvicinano notevolmente creando una \"strozzatura\", per poi aprirsi in quella che \u00e8 la valle Imagna. Da questa situazione deriva quindi il toponimo \"Strozza\".\n\u00c8 in epoca medievale che il paese comincia ad assumere una fisionomia ben precisa, anche se nei secoli precedenti vi erano alcuni insediamenti abitativi sparsi.\nIn quel periodo nella zona imperversarono scontri cruenti, molto pi\u00f9 che nelle altre zone della provincia bergamasca, tra guelfi e ghibellini. Questo per il fatto che la valle Imagna, prevalentemente guelfa, era in netta contrapposizione con l'attigua valle Brembilla, schierata con i ghibellini. In tutta la zona sorsero castelli e fortificazioni, e Strozza non fu da meno: a tal riguardo esistono alcuni resti di costruzioni, tra le quali spiccano case-torri e nuclei fortificati risalenti ad un periodo compreso tra il XII ed il XIII secolo.\nI primi scontri videro prevalere i guelfi, tanto che i ghibellini chiesero aiuto ai Visconti, signori di Milano. Questi riuscirono a sconfiggere gli avversari e ad estendere il proprio dominio sulle valli della zona. Il modo con cui infierirono sugli avversari port\u00f2 i guelfi a cercare pi\u00f9 volte la vendetta con ulteriori uccisioni.\nDopo continui ribaltamenti di fronte il dominio dei Visconti e dei ghibellini fu definitivo, anche se il rancore guelfo dava spesso seguito a rivolte popolari, spesso soffocate con le armi.\nLa situazione si rovesci\u00f2 quando la zona pass\u00f2 sotto il controllo della repubblica di Venezia che, in contrapposizione con i Visconti, sosteneva lo schieramento guelfo. Seguirono distruzioni nei confronti dei possedimenti ghibellini, mentre i paesi guelfi, tra cui Strozza, ebbero un trattamento di favore come citato in documenti dell'epoca:\nI secoli successivi videro pochi fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nSimboli.\nBlasonatura stemma:\nBlasonatura gonfalone:\nMonumenti e luoghi d'interesse.\nStrozza \u2013 Primo paese all'imbocco della valle Imagna, posto a \u201csentinella \u201c dei tesori naturalistici che la valle racchiude. Il nome deriva dalla particolare morfologia della valle, segnata dal torrente Imagna, che separa i due versanti in questo tratto finale, dove si inforca per circa due chilometri prima di confluire nel fiume Brembo, a Clanezzo. In sinistra idraulica la ripa scoscesa sale tutto d'un fiato fino alla sommit\u00e0 del monte Ubione. Non vi sono insediamenti abitativi, il versante \u00e8 coperto da un fitto bosco, alla cui base si snoda il \u201cSentiero naturalistico del Chit\u00f2\u201d che, partendo da Clanezzo, percorre un dismesso canale idroelettrico per poi scavalcare l'Imagna in prossimit\u00e0 di Strozza con un ardito ponte canale in pietra. Il sentiero di recente riconfigurazione percorre tratti di particolare interesse naturalistico con sorgenti incrostanti con fenomeni di deposito concrezionale, rari per la bergamasca. Il versante in destra idrografica \u00e8 pi\u00f9 acclive e consente l'insediamento di Strozza con le frazioni di \"Cabrozzo\", \"C\u00e0 Campo\" e \"Amagno\". Nel centro abitato si possono ancora ammirare numerose costruzioni risalenti all'epoca medievale, tra cui alcune case fortificate con tanto di torre, ma anche contrade molto caratteristiche e costruzioni in stile rustico.\nIn ambito religioso riveste grande importanza la chiesa parrocchiale di Sant'Andrea. Gi\u00e0 citata in documenti risalenti al XIV secolo, ma parzialmente ricostruita nel XVIII secolo e ulteriormente ristrutturata nei secoli successivi. Durante una di queste ristrutturazioni \u00e8 emersa la muratura della parete meridionale della struttura quattrocentesca, con due monofore ad arco trilobato. All'interno notevoli sono gli intarsi dorati presenti nell'altare maggiore e nel coro, nonch\u00e9 l'organo di produzione della famiglia Serassi.\nCabrozzo - La frazione di Cabrozzo, posta a 307 m s.l.m., dista 1,52 chilometri dal medesimo comune di Strozza di cui essa fa parte.\nContea autogestita del ducato di Strozza, appartiene al comune di Strozza per motivi storici e politici. Tutti i grandi padroni di Strozza provengono da Cabrozzo dove le famiglie Boffetti, Bergonzi, Fagiani incidono con le loro decisioni da tempo immemore sull\u2019andamento del paesino.\nC\u00e0 Campo \u2013 Un pugno di case strette intorno al piccolo oratorio a San Pantaleone, quasi in sua difesa. C\u00e0 Campo non fu mai isolato grazie alla rete di mulattiere, che qui formano un crocevia. Vi si transitava per entrare ed uscire dalla valle. Visitare C\u00e0 Campo, passeggiare nei suoi stretti viottoli ripaga del breve tempo ad esso dedicato. La suggestione \u00e8 forte: angoli medioevali intatti, portali in pietra, balconi in legno e case torri; infine l'oratorio Quattrocentesco di San Pantaleone pregevole opera della fede nel culto della statua di San Mom\u00e0, il santo protettore delle puerpere senza latte.\nAmagno \u2013 Percorrendo la via principale, che fiancheggia la chiesa parrocchiale, dopo alcune centinaia di metri si entra nel borgo medioevale di Amagno. All'imbocco si viene accolti dalla severa facciata della casa della famiglia Gavazzeni de Gaiboni: proseguendo si giunge nella piazzetta del lavatoio dominato dalla facciata Est della C\u00e0 del Maestro con il portone di accesso e l'ampia finestrata del nuovo Museo Valdimagnino. Per scoprire la parte pi\u00f9 suggestiva di Amagno occorre inoltrarsi su per l'androne che sottopassa la C\u00e0 del Maestro: qui c'\u00e8 il vero cuore del borgo, una piazzetta lastricata in pietra, sulla quale si affacciano storici edifici quali un'austera ed elegante casa torre medievale e la secentesca C\u00e0 del Maestro. Questo palazzetto, ripristinato alle sue architetture originali, offre al piano terra un porticato con due grandi archi, sostenuti da un poderoso pilastro centrale, e al primo piano una loggetta sorretta, da una serie di eleganti colonnine. Sul fondo della piazzetta, protetta da una ringhiera, c'\u00e8 la botola della ghiacciaia. Prima che \u201cLa Ghiacciaia\u201d venisse aperta al pubblico, pochi conoscevano il segreto che celava la C\u00e0 del Maestro: un condotto sotterraneo dipartiva da uno dei locali, posti sul lato strada, portava ad un vano di forma cilindrica con copertura a volta, adibito a ghiacciaia. \u00c8 una splendida struttura rimasta intatta, nonostante abbia un paio di secoli o forse pi\u00f9. Sulla volta \u00e8 visibile l'apertura con la botola dalla quale nei mesi invernali veniva introdotta la neve. Il Museo Valdimagnino occupa i due locali antistanti il cunicolo che porta alla ghiacciaia. Dopo un recente restauro ospita tanti oggetti del passato valdimagnino. Molto interessante il camino con \u201cnicia\u201d, scoperto dopo la demolizione di una parete, che lo nascondeva. Seduto nella nicchia sta Pierino, il fantasma della ghiacciaia! Nelle visite, compiute dagli alunni di alcune scuole elementari della Valle Imagna al Museo Valdimagnino, i bambini si sono affezionati a questo particolare nonno, che provvede a curare gli oggetti custoditi nel museo."}
{"id": "37308", "revid": "124010673", "url": "https://it.wikipedia.org/wiki?curid=37308", "title": "Torri di Quartesolo", "text": "Torri di Quartesolo (\"\u0141e T\u00f3ri\" in veneto) \u00e8 un comune italiano di abitanti della provincia di Vicenza in Veneto.\nStoria.\nToponimi.\n\"Torri\" si riferisce chiaramente alle opere difensive qui erette dai Vicentini nel medioevo. \"Quartixolum\" \u00e8 invece pi\u00f9 antico e rimanda al latino \"quartum milium solum\" cio\u00e8 un luogo che distava quattro miglia romane (circa 6\u00a0km) da Vicenza.\nSi \u00e8 ipotizzato che \"Lerino\" derivi da \"Larine\", isoletta a fronte della Provenza nella quale sorgeva il cenobio, dedicato a San Martino di Tours, oppure da \"Larin\", da \"lares\" (cio\u00e8 \"focolare\" o \"dei della casa\"). Nel 1297 i documenti riportano \"Lerinum\".\nPer \"Marola\" vi sono varie interpretazioni: dalla famiglia romana dei \"Maruli\", oppure da \"Marula\" o \"Mara\", che significano rispettivamente palude e canale, e questa \u00e8 l'interpretazione pi\u00f9 realistica, rispondendo alla conformazione geologica del terreno. Il nome definitivo di Marola appare in un documento del 1262, il \"Regestum Possessionum Comunis Vincentie\".\nEpoca antica e Medioevo.\nIn epoca romana il territorio di Torri di Quartesolo era attraversato da un'importante strada romana, la \"via Gallica\"; \u00e8 perci\u00f2 probabile che fosse interessato da stanziamenti umani. Torri di Quartesolo, in particolare, distava quattro miglia da Vicenza, da cui il nome in latino del centro abitato (\"Ad Quartum\"), che esisteva gi\u00e0 in questa epoca storica. A Lerino \u00e8 stato rinvenuto un cippo riportante il nome di due famiglie romane.\nLe torri di \"Quartixolus de subtus\", cos\u00ec chiamato per distinguerlo dal \"Quartixolus de supra\" che \u00e8 l'attuale frazione di Setteca', furono edificate dai vicentini a protezione della vicina citt\u00e0 nel primo periodo comunale - il XII secolo - caratterizzato dalle rivalit\u00e0 con Padova. Le fortificazioni furono costruite nel punto in cui il fiume Tesina, dopo che vi \u00e8 confluito l'Astico ed ingrossato dal Tribolo e dalla Tergola, tagliando la strada per Padova \"\"perde\" \u2013 come scriveva Filippo Pigafetta \u2013 \"la nominanza nel Bacch\u00edglione\"\".\nQui si trovavano una o pi\u00f9 torri che lo storico padovano Albertino Mussato (1261 \u2013 1329) chiama \"Bitifredo\". Egli parla con diretta cognizione della fortificazione vicina al ponte sul Tesina ed afferma che i padovani \"\"sopra il ponte trovarono impedimento\", ma finalmente \"presero una torre nella quale uccisero tutte le guardie dello Scaligero\" (Cangrande)\". Lo scontro in questione avvenne nell'aprile del 1313 ed \u00e8 assai probabile che in quell'occasione i padovani abbiano distrutto la torre del ponte.\nNella cronaca del Pagliarino, infatti, si legge che \"nel 1315 li Signori della Scala ristaurarono la torre del Quartisolo la quale molto tempo avanti era stata spianata da padovani et fu ristaurata accioch\u00e9 i padovani non infestassero con le armi et il fuoco li sobborghi della citt\u00e0\".\nLa distruzione definitiva delle Torri di \"Quartixolus de subtus\" ebbe luogo nel 1387 quando Antonio della Scala - come narra la cronaca di Conforto da Costozza - ormai sull'orlo della disfatta e temendo di non poterle difendere, le fece demolire; di esse, da quel momento, non si parla pi\u00f9.\nVerso la met\u00e0 del Trecento, durante la signoria scaligera, il territorio di Torri fu sottoposto, sotto l'aspetto amministrativo, al Vicariato civile di Camisano e tale rimase, anche sotto la dominazione veneziana, sino alla fine del XVIII secolo.\nEt\u00e0 moderna e contemporanea.\nNel Cinquecento il ponte sul Tesina venne ricostruito su progetto di Andrea Palladio e nel corso del medesimo secolo vennero costruite anche le ville Da Porto.\nAll'arrivo delle truppe napoleoniche nel 1797 Torri sub\u00ec un violento saccheggio e - con il Dipartimento del Bacchiglione - vennero unificati in un solo comune i paesi di Torri, Lerino e Marola, che fino ad allora avevano goduto di vita autonoma.\nCon il congresso di Vienna del 1815 si viene a creare il Lombardo Veneto, regno dipendente all'Austria Ungheria e con esso il suo inevitabile cambio di Governo. La dominazione asburgica durer\u00e0 fino al 22 ottobre 1866, data della pace di Vienna ed annessione al regno d'Italia.\nDurante le due guerre mondiali vi furono numerose vittime e, nella seconda, soprattutto Torri e Lerino subirono violenti bombardamenti. Nell'ultimo trentennio si \u00e8 verificata una notevole esplosione demografica, dovuta anche al sorgere di molteplici attivit\u00e0 industriali, artigianali e commerciali.\nIn pochissimi chilometri sono sorte due grandi aree commerciali: quella denominata \"Le Piramidi\" (che con i suoi 150 negozi in un unico blocco, i grandi magazzini e la multisala cinematografica \u00e8 diventata uno dei maggiori poli commerciali del Veneto), e il centro \"Palladio\" di 100 negozi, solo per poche decine di metri amministrativamente entro il territorio del Comune di Vicenza, ma di fatto gravitante su Torri.\nPresso la grande sede di \"Centro Torri\" (\"Torri 1\" e \"Torri 2\") erano accentrati fino al 2017 servizi bancari. I due grandi palazzi furono infatti edificati dalla ex-Banca Cattolica del Veneto rispettivamente nel 1974 e nel 1979, utilizzati poi sempre come sede bancaria, successivamente, dal Banco Ambrosiano Veneto, Banca Intesa ed infine Intesa San Paolo.\nCultura.\nIstruzione.\nA Torri, capoluogo e frazioni, vi sono quattro scuole dell'infanzia (di cui tre private), quattro scuole primarie (di cui una privata) e due scuole secondarie inferiori. Sono presenti un asilo nido e due sezioni di asilo nido presso scuole dell'infanzia, tutti privati.\nNel capoluogo vi \u00e8 anche la Biblioteca civica, che fa parte della rete di biblioteche vicentine.\nGeografia antropica.\nFrazioni del Comune di Torri sono Marola e Lerino.\nAltre localit\u00e0 sono Stradone, Vedelleria, Castello, Marconi, Risaro, Guizze, Ghiotto, Cantarana, Sinigaglia\nMarola.\nStoria.\nNella \"Cronica di Ecelino\" si accenna a non meglio identificati \"castellani di Marola\" e ci\u00f2 proverebbe l'esistenza in questa localit\u00e0 di un castello antico, molto probabilmente del tipo di quelli sorti nel secolo X a protezione della chiesa e degli abitanti dalle scorrerie degli Ungari.\nMarola \u00e8 la pi\u00f9 grande tra le frazioni di Torri di Quartesolo.\nDagli inizi del 2000 ha subito uno sviluppo intenso e senza sosta, passando da frazione di campagna a prolungamento della citt\u00e0.\nMarola \u00e8 legata al fiume che vi scorre, ossia il fiume Tesina, che da sempre accompagna la storia di tutto il comune di Torri di Quartesolo.\nIl baricentro della frazione \u00e8 nella sua chiesa parrocchiale, ma le attivit\u00e0 commerciali principali si svolgono lungo Via dal Ponte, ovvero lungo il collegamento Marola-Lerino. Di grande importanza anche Via Stradone che collega la frazione ai comuni limitrofi.\nMarola \u00e8 ricordata anche per la beata Mamma Rosa.\nLerino.\nStoria.\nNel 1181 le monache benedettine di San Pietro, cui apparteneva la giurisdizione sulla circoscrizione pievana di Grumolo, cedettero il castello di Lerino (\"castrum Lidrini\") ai decani di questa \"villa\", che agivano per conto dei \"vicini\", ossia gli appartenenti al \"vicus\" di Lerino. Dall'atto notarile rogato per tale cessione si pu\u00f2 comprendere l'importanza del castello (\"\"est circumdatum aqua et fossato\") e che i vicini erano tenuti alla sua manutenzione e difesa.\nIl castello di Lerino si chiamava anche \"castrum Belfredi\"\", probabilmente dal nome di uno dei feudatari che lo avevano tenuto, ed era ancora in efficienza nel 1256 quando ne ritornavano nuovamente in possesso le monache di San Pietro.\nIl silenzio dei documenti dopo il Duecento induce a ritenere che anche il castello di Lerino sia rimasto distrutto, come tantissimi altri, nel corso della lunga guerra tra i padovani e i veronesi nel secolo successivo.\nA Lerino transita la linea ferroviaria Milano-Venezia, una delle tratte ferroviarie pi\u00f9 importanti d'Italia.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1987 distacco di territori aggregati al comune di Vicenza e aggregazione di territori staccati dal comune di Vicenza (zone disabitate).\nSport.\nNella citt\u00e0 ha sede l'Unione Sportiva Torri, che comprende le sezioni di pallamano e pallavolo.\nLa sezione di pallamano milita in Serie A2 (pallamano maschile), mentre la sezione del volley milita in Serie C (pallavolo femminile)."}
{"id": "37310", "revid": "332343", "url": "https://it.wikipedia.org/wiki?curid=37310", "title": "Valdastico", "text": "Valdastico (\"Vald\u00e0stego\" o \"Val d'Astego\" in veneto) \u00e8 un comune italiano di abitanti della provincia di Vicenza in Veneto. Si tratta di un comune sparso in quanto nessuna sua localit\u00e0 si chiama Valdastico; sede comunale \u00e8 la frazione San Pietro.\nI paesi che formano il comune di Valdastico hanno sempre goduto di una certa autonomia politica e di una certa rilevanza economica derivante dalla favorevole posizione geografica, essendo posti lungo l'antica \"strada per la Germania\", a cui oggi corrisponde la Strada statale 350. Inoltre Pedescala e San Pietro Val d'Astico, sino alla costituzione del Comune di Valdastico nel 1940, facevano parte del Comune di Rotzo e godevano quindi, fino alla sua caduta, dei privilegi concessi alla Federazione dei Sette Comuni.\nTra le contrade di Valdastico si sono scatenate le due guerre mondiali: durante la grande guerra i paesi vennero distrutti dai bombardamenti e conquistati dai soldati dell'Impero, con la popolazione locale costretta al profugato; durante la seconda guerra mondiale i paesi incendiati e la popolazione conobbe, quando in tutta Italia i festeggiamenti per la Liberazione erano gi\u00e0 finiti, la rappresaglia nazista passata alla storia col nome di Strage di Pedescala.\nGeografia fisica.\nTerritorio.\nPosto nella parte pi\u00f9 settentrionale della Provincia di Vicenza, il comune di Valdastico confina a nord con quelli di Pedemonte e Lastebasse, a est con Rotzo e Roana, a sud con Cogollo del Cengio ed Arsiero, a ovest con Tonezza del Cimone. Occupa con Lastebasse e Pedemonte il tratto pi\u00f9 angusto della Valle, ma qui il torrente non fa da confine, anzi unisce in un unico comune paesi appartenenti alla diocesi di Padova e a quella di Vicenza.\nPosto sul versante ovest dell\u2019Altopiano dei Sette Comuni, il territorio si estende su 2372 ettari ed \u00e8 considerato tutto in area montana, con altitudine variabile tra i 301 m.s.m del fondovalle e i 1720 m.s.m. delle cime di Campolongo sulla sinistra e di monte Spitz sulla destra dell'Astico.\nIl fondovalle, pianeggiante e di natura alluvionale, ha una larghezza di qualche centinaio di metri, ma tende ad estendersi in prossimit\u00e0 di San Pietro, l\u00e0 dove l'Astico volge il suo corso verso sud. Questo tratto pi\u00f9 ampio, strappato nel corso dei secoli al torrente, \u00e8 chiamato Prati dell'Astico; campagna fertile, contrapposta a quella pi\u00f9 magra delle terrazze erbose disposte a gradoni lungo i fianchi della montagna.\nLa restante parte del territorio \u00e8 aspra e boscosa, segnata da valli profonde e scoscese, generalmente povere d'acqua ma talora spumeggianti e minacciose: la Val Lozza, la Val Pegara, la Val Violata e il Retevere sul versante destro; su quello sinistro la Val Torra (che un tempo segnava il confine italo-austriaco), la Val Canaletto, la Valle del Rigoloso, la Val dell'Orco, la Valdassa.\nSovrastano montagne talora boscose, talora brulle ma pittoresche, come monte Campolongo, cima Cingella e, verso Tonezza, monte Siroccoli, lo Spitz di Tonezza e cima Paile.\nLa flora risente del clima piuttosto fresco della valle; numerose sono sul territorio le sorgenti d'acqua.\nOrigine dei nomi.\nEvidentemente i nomi della valle e del Comune omonimo provengono da quello del fiume Astico che, a sua volta, deriva - secondo un'interpretazione - da \"\u00e0stacus\", gambero d'acqua dolce, presente in alcuni tratti della valle. Secondo lo storico vicentino Gaetano Macc\u00e0, il nome potrebbe derivare da \"laste\", le lastre di pietra levigata presenti in fondovalle e lambite dal fiume.\nIl toponimo Forni, che sorge a perpendicolo nella sottostante Valle dell'Astico, testimonia di una prolungata attivit\u00e0 mineraria, gi\u00e0 scomparsa verso la fine del 1500, quando scriveva il Caldogno, che ricorda le vene d'argento e di rame della Valle Barbarena. E il Macc\u00e0 cos\u00ec scrive: \"eravi una miniera di ferro della quale sussistono ancora i buchi\".\nStoria.\nEpoca antica e Medioevo.\nA Forni fu rinvenuta una lapide paleoveneta. Fin dall'epoca romana la Val d'Astico era percorsa da una strada che, proveniente da Vicenza, portava verso nord.\nTra il 917 e il 921 tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago, fu donato dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursioni degli Ungari. Qualche anno dopo il vescovo Sibicone fondava gli ospizi di San Pietro e di Brancafora che, affidati ai monaci benedettini, \"salirono a grande importanza\", tanto da figurare in un documento del 1199 alla pari di altri molto importanti.\nA partire dal XII secolo qui, come in tutta la zona pedemontana, si stanziarono popolazioni di lingua tedesca. In seguito, in epoca comunale, il territorio sulla destra del fiume pass\u00f2 sotto la giurisdizione di Vicenza, mentre quello di sinistra segu\u00ec le vicende di Asiago.\nNel 1204, nella \"vicin\u00eca o convicin\u00eca\" - l'assemblea tenutasi nella chiesa di Sant'Agata presso Cogollo - vennero stabiliti i confini delle comunit\u00e0 della valle dell'Astico; nel documento redatto a quel tempo - e in molti altri anche del secolo successivo - non viene per\u00f2 citata la comunit\u00e0 rurale di San Pietro, allora composta da una quarantina di individui e cinque famiglie; vengono invece citati Brancafora, Forni, Meda, Mosson, attualmente frazioni di diversi comuni della vallata.\nLa strada lungo la val d'Astico fu costruita dopo il 1264 su ordine del comune di Vicenza. Partiva da Caltrano, passava per Cogollo e si manteneva sempre sulla riva sinistra del torrente, dividendosi in due rami poco prima di San Pietro dove il ramo sinistro, \"strada cavallara\" (attuale via Cavallara), proseguiva lungo i prati vicino all'Astico e quindi verso Casotto risalendo la valle verso il confine con l'Austria, mentre l'altro ramo, il \"sentiero delle Vegre\", saliva al centro di San Pietro, passava per le contrade \"Rocchetta\", \"Lucca\" e \"Baise\" e diventava la \"Cingella\" fino a \"camporosato\" ora Campo Ros\u00e0, la montagna di Rotzo.\nVerso la met\u00e0 del Trecento, durante la dominazione scaligera, il territorio di Valdastico fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nNel 1392 vengono per la prima volta citati Pedescala, il suo ponte sull'Astico e la strada verso Rotzo al cui comune Pedescala apparteneva.\nEpoca moderna.\nDal 1404 , come tutto il territorio vicentino, anche l'alta Valle dell'Astico entr\u00f2 a far parte della Repubblica di Venezia.\nI Cerati - una famiglia locale gi\u00e0 custode del Covolo di Pissavacca - ottennero il titolo di nobili, la cittadinanza di Vicenza e l'investitura delle acque dell'Astico con diritto di pesca dal Ponte della Pietra al Laghetto di Casotto; importanti incarichi militari ebbero anche durante la guerra della Lega di Cambrai, quando gli imperiali tentarono di passare per la Valdastico, ma furono respinti a Forni, nella primavera del 1508. A conclusione della guerra, nel 1516, i confini con l'Impero Asburgico vennero definiti e restarono stabili sino alla fine della prima guerra mondiale.\nIl 26 giugno 1578 la comunit\u00e0 di San Pietro - che in un documento del 1395 figura tra le ville del Vicariato di Schio - insieme con Pedescala entr\u00f2 a far parte del Comune di Rotzo in conseguenza del \"lodo Piovene\", un accordo tra le comunit\u00e0 che serviva a mettere fine alle dispute sulla montagna di Campo Ros\u00e0, di propriet\u00e0 di Rotzo, ma di cui i sampieresi avevano fatto uso per almeno un secolo.\nUn altro passo verso il miglioramento della vita del paese si ebbe nel 1617 quando ventotto famiglie di San Pietro si consorziarono per la costruzione di un mulino e di una sega. Nel 1759 il ponte sull'Astico di Pedescala venne rifatto in pietra ma fu abbattuto quattro anni dopo da un'alluvione; lo si ricostru\u00ec in legno e nel 1889 in ferro, ponte che poi venne distrutto nella guerra del 1915-18.\nEpoca contemporanea.\nNell'Ottocento vennero costruite numerose strade carrozzabili: \"lo stradone\" che collegava San Pietro a Pedescala, la \"pontara\", la via che scende verso la ex dogana sulla strada per Casotto (1816), il tronco Piazza-Cerati (1855).\nDopo l'annessione del Veneto all'Italia, tra il 1878 e il 1883 fu costruita la strada da Arsiero a Lastebasse lungo la riva destra dell'Astico; nel 1881 fu creato il tronco Campagna-Lucca, la via della Cingella fu riattata tra il 1860 e il 1880; la strada di Rotzo nel 1896 e quella provinciale passante in territorio di Forni nel 1882, che veniva ad assorbire quasi tutto il traffico tra il Vicentino e il Trentino. Nel 1898 un privato costru\u00ec il ponte Maso in legno, ponte che nel 1950 venne rifatto in calcestruzzo da parte del Comune.\nIn quegli anni a San Pietro sorsero le scuole comunali (1886), la canonica (1898) e successivamente l'asilo, la casa del medico ed un ricreatorio. A queste costruzioni pubbliche si affiancarono, oltre a una decina di opifici ad acqua, una sessantina di edifici privati.\nNel 1898 venne costruita la \"strada del Piovan\" che da Pedescala porta a Castelletto di Rotzo penetrando nella val d'Assa. La precedente, detta \"strada vecia\" tracciata sopra antichi sentieri, partiva dalla frazione dirigendosi verso nord fin sopra la frazione Settec\u00e0 per poi innalzarsi verso la voragine delle Banchette e arrivare a Castelletto. Dichiarata strada provinciale nel 1964 fu asfaltata nel 1969 e ammodernata alla fine degli anni novanta.\nTra la fine dell'Ottocento e gli inizi del Novecento buona parte della popolazione della zona, in continuo aumento, prese la via dell\u2019emigrazione e, dapprima come lavoratori stagionali nelle grandi opere stradali e ferroviarie, poi con l\u2019apertura di nuovi orizzonti, prese la strada delle Americhe, dove si stabil\u00ec colonizzando le fertili terre e fondando anche delle citt\u00e0 come Encantado nel Rio Grande do Sul in Brasile, che oggi \u00e8 gemellata con Valdastico.\nNei primi anni del Novecento, grazie alle rimesse degli emigranti, alla possibilit\u00e0 di lavoro continuativo nelle fortificazioni e alla vicinanza del confine che richiamava turisti e contrabbandieri, le condizioni economiche migliorarono un poco.\nMa la guerra, scoppiata nel 1914, fece precipitare nuovamente la situazione; la popolazione dovette andarsene e l'Alta Valdastico fu invasa dagli austriaci; chi ritorn\u00f2, nella primavera del 1919, trov\u00f2 solo rovine e distruzione. Con la ricostruzione, subito avviata, in paese si ebbe lavoro, ma nel 1923, esauritesi via via le attivit\u00e0 dei cantieri, molti ripresero la via dell'emigrazione. I pochi rimasti trovarono lavoro nella modesta agricoltura locale, nei boschi e nell'opera di arginatura dell'Astico e dei corsi d'acqua minori.\nIl secondo conflitto arrec\u00f2 nuovi lutti e tragedie, come quella indimenticabile della strage a Pedescala e a Forni, avvenuta negli ultimi giorni di guerra. In ricordo venne conferita al Comune la medaglia d'argento al valor militare \"per attivit\u00e0 partigiana\", riconoscimento tuttavia contestato dai congiunti delle vittime di Pedescala. Col secondo dopoguerra una nuova massiccia ondata migratoria port\u00f2 allo spopolamento dei paesi, frenato solo in parte verso la fine degli anni sessanta con il sorgere di nuove strutture operative.\nNegli ultimi decenni un'area del territorio comunale \u00e8 stata destinata a zona industriale e artigianale per l\u2019affermarsi di queste attivit\u00e0, con significativi riscontri percentuali di impiego anche nel settore terziario. Non ne ha sofferto l'ambiente naturale rimasto ancora incontaminato, come la Riserva naturale della Val d\u2019Assa dove si possono ammirare i reperti preistorici, ambiente che consente escursioni nei boschi, buone raccolte di funghi, la pesca della pregiata trota \u201cFario\u201d presente nel Torrente Astico.\nLa formazione del Comune di Valdastico.\nDue torri, una scala ai piedi di un monte, due forni, una malga e un'aquila sono i simboli che nello stemma del Comune rappresentano San Pietro, Pedescala, Forni e Casotto.\nUniti nel 1940 per dar vita al nuovo Comune di Valdastico, questi quattro centri avevano in comune soltanto una valle piuttosto povera, ma storia e tradizioni secolari diverse: Casotto era stato legato all'Austria e alla diocesi di Trento rispettivamente fino al 1918 e al 1964; Forni, unito per secoli a Tonezza e alla diocesi di Vicenza; Pedescala e San Pietro, da un millennio sotto la diocesi di Padova, erano frazioni di Rotzo, gravitante sull'Altopiano di Asiago e sul Bassanese.\nInevitabili quindi dissapori e malumori, che hanno caratterizzato la coesistenza di questi paesi, fino a giungere nel 1980 alla separazione di Casotto, per far parte del Comune di Pedemonte.\nCultura.\nIstruzione.\nNel Comune di Valdastico vi sono una scuola dell'infanzia, una scuola primaria e una scuola secondaria di primo grado, tutte statali e dipendenti dall'Istituto comprensivo di Arsiero. \nNel capoluogo vi \u00e8 anche l'Asilo nido \"Nido degli gnomi\".\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nGeografia antropica.\nNumerose sono le case sparse e le contrade disposte lungo i fianchi della montagna, in ridente posizione e dominanti la valle e la pianura.\nOltre al capoluogo vi sono le contrade: Barcarola, Basso, Belasio, Forme Cerati, Forni, Fozati, La Costa, La Dogana-Cerati, Lucca, Maso, Pedescala, Righele, Sella, Settec\u00e0, Soglio, Valpegara.\nAmministrazione.\nAltre informazioni amministrative.\nll Comune di Valdastico fu costituito nel 1940, riunendo il territorio censuario degli ex-comuni di Forni e Casotto e delle frazioni di San Pietro e Pedescala, gi\u00e0 appartenenti al comune di Rotzo, nonch\u00e9 i centri abitati di Settec\u00e0, Soglio, Forme Cerati, Valpegara e Sella.\nIl 21 giugno 1980, a seguito di un referendum, la frazione di Casotto \u00e8 stata aggregata al Comune di Pedemonte."}
{"id": "37311", "revid": "36426", "url": "https://it.wikipedia.org/wiki?curid=37311", "title": "Suisio", "text": "Suisio (\"S\u00fc\u00ecs\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'isola bergamasca, sulla riva sinistra del fiume Adda, dista circa 20 chilometri a ovest da Bergamo.\nEtimologia del nome e storia.\nIl nome Suisio compare per la prima volta su un documento risalente all'anno 879. Non viene per\u00f2 fatta menzione del termine originale che compare nell'atto. Per ripercorrere le tappe che vedono l'evoluzione del toponimo Suisio bisogna far riferimento alla \"Corografia Bergomense\" del 1880 che riunisce ordinatamente tutti i documenti che citano i diversi paesi della provincia di Bergamo. Nella fattispecie, sotto la voce di Suisio si riporta: SEVISIO (anno 879), SEVIXIO (anno 980), SOVISIO (anno 1058), SOVIXIO (anno 1088). La conclusione che se ne trae \u00e8 che le forme pi\u00f9 comuni ritrovate sui documenti successivi al 1260 circa sono Sovixio e Sovisio. Un'ulteriore forma di grafia molto importante si trova nel codice 1387 della biblioteca apostolica vaticana, il cosiddetto \"Fondo Patella\", che traccia i confini dei comuni bergamaschi tra gli anni 1392 - 1395 e che riporta la voce: COMMUNIS DE SUIXIO. Come la maggior parte dei nomi geografici, anche \"Suisio\" potrebbe avere a che fare con l'ambiente sul quale si estende il suo territorio. Secondo il poeta Umberto Zanetti, il nome Suisio (e ancor di pi\u00f9 le forme medievali Sevisio e Sevixio) avrebbe assonanza col fiume Seveso, comune milanese bagnato dall'omonimo torrente. Il tutto pu\u00f2 essere ricondotto alla radice prelatina sev-, che sta ad indicare la presenza di un corso d'acqua ed \u00e8 noto, infatti, quale importanza strategica ed economica abbia avuto il fiume Adda nel corso dei secoli per il paese.\nSi sa per certo che i primi insediamenti stabili si verificarono in epoca romana, quando i conquistatori vi istituirono un vicus inserito nella circoscrizione territoriale denominata \"Pagus Fortunensis\".\nIn quel periodo storico il borgo, cos\u00ec come l'intera zona dell'isola, fu interessato da notevoli flussi commerciali e militari, che diedero il via ad un'importante opera di centuriazione. A tal riguardo sono state rinvenute due are sacre, dedicate alla divinit\u00e0 Giunone ed a \"Priago\".\nCon il termine dell'impero romano Suisio fu soggetto alle incursioni barbariche, che portarono anni di saccheggi e terrore tra la popolazione.\nNel VI secolo la situazione politica si stabilizz\u00f2 grazie all'arrivo dei Longobardi.\nSuccessivamente sul territorio irruppero i Franchi, i quali istituirono il Sacro Romano Impero e diedero vita al feudalesimo. Ed \u00e8 a questo periodo che risalgono i primi documenti scritti che attestano l'esistenza del paese: nell'877 si menziona il toponimo di \"Suisio\", a cui tuttavia non \u00e8 ancora stata data un'esatta origine etimologica. Quest'incertezza \u00e8 data anche dalle differenti trascrizioni del nome, apparso nell'879 come \"Sevisio\", un anno pi\u00f9 tardi come \"Sevixio\" e successivamente come \"Sovizio\".\nI terreni vennero inizialmente dati in gestione al vescovo di Bergamo e posti sotto la tutela della \"Pieve di Terno\", poi infeudati a tale \"Lanfranco\", nobile proprietario di molti terreni, i cui discendenti acquisirono il titolo di \"avvocati del Vescovo\".\nNel corso del XII secolo Suisio defin\u00ec i propri confini territoriali e si proclam\u00f2 comune, cominciando a gravitare nell'orbita della citt\u00e0 di Bergamo.\nEbbe inizio un periodo di profonda instabilit\u00e0, causata dalle numerose battaglie tra guelfi e ghibellini prima, e tra gli eserciti dei milanesi e veneziani poi, volte ad ottenere il predominio su questa zona da sempre situata ai margini territoriali delle varie entit\u00e0 politiche. Sorsero quindi numerose fortificazioni, torri e mura, tra cui un castello, menzionato in documenti risalenti alla fine del X secolo.\nLa situazione politica si stabilizz\u00f2 nel 1428 con l'annessione di Suisio alla Repubblica di Venezia, che infeud\u00f2 parte dei terreni del paese alla famiglia del condottiero Bartolomeo Colleoni. La Serenissima inoltre cerc\u00f2 di migliorare la condizione sociale ed economica della popolazione, fino ad allora messa a dura prova dalle lotte, da carestie e dalle pestilenze, tanto che l'isola venne definita \"il triangolo della fame\".\nIn tal senso molto chiara \u00e8 la descrizione in un documento del tempo:\nNel 1509 si verific\u00f2 un'incursione compiuta dalle truppe francesi che, comandate da \"Carlo d'Amboise\", saccheggiarono il borgo e lo misero a ferro e fuoco.\nAi veneziani subentr\u00f2 nel 1797 la Repubblica Cisalpina, subito sostituita nel 1815 per\u00f2 dagli austriaci, che la inserirono nel Regno Lombardo-Veneto.\nCon l'unit\u00e0 d'Italia, avvenuta nel 1859, avvenne un primo ma deciso processo di industrializzazione, che permise un notevole miglioramento delle condizioni di vita degli abitanti.\nOrigine geologica.\nSuisio \u00e8 nata decine di milioni di anni fa con la Terra stessa e, con essa, ha subito le medesime evoluzioni. Il paese poggia sulle rocce marine del Canto Basso e del monte Giglio. Quando la temperatura sulla Terra si abbass\u00f2 di molto, sul pianeta si estese la copertura dei ghiacci e Suisio fu coperto da un antico ghiacciaio che arriv\u00f2 fino a Monza. Pi\u00f9 tardi, altri due ghiacciai orobici raggiunsero: il primo Carvico e scomparve nella piana di Calusco, il secondo si arrest\u00f2 a Villa d'Adda. I ghiacciai, nel loro lento cammino, trasportarono qui massi di rocce e detriti, modellando le vallate e la pianura con terre rosse e ciottoli.\nLo sciogliersi dei ghiacci e le piogge torrenziali alzarono il livello dei fiumi e dei torrenti che lo attraversavano e coprirono l'Isola con un'ampia palude che fu chiamata Gerundo. Medolago e Calusco pare vogliano indicare rispettivamente: Medius-lacus e Caput-lacus. Quindi anche il territorio su cui doveva sorgere Suisio a quel tempo era allagato. Fu proprio quel lungo allagamento che deposit\u00f2 sulle sue rocce lo spesso strato di terra fertile che ora si lavora e che produce molto.\nI fiumi, col tempo, si scavarono il proprio letto e, dal lago Gerundo, emersero le terre dell'Isola Bergamasca che sono delimitate: a nord dal Canto Basso, a est dal Brembo, a ovest dall'Adda e sono racchiuse a sud dalla confluenza di questi due fiumi nel territorio di Capriate S. Gervasio. E qui, su quest'Isola, chiamata cos\u00ec forse perch\u00e9 racchiusa tra due fiumi, si trova Suisio.\nMonumenti e luoghi d'interesse.\nGi\u00e0 edificio di culto privato dell'adiacente palazzo signorile (Poma e Tondini); quest'ultimo con le sue linee medievali (torrette merlate presenti fino ai restauri della met\u00e0 del novecento) diede il nome alla medesima frazione.\nSociet\u00e0.\nAspetti demografici.\nLa popolazione residente \u00e8 composta da 3911 abitanti di cui:\nEtnie e minoranze straniere.\nGli stranieri residenti sono circa il 13% della popolazione totale.\nLo stemma.\nLo stemma quasi monocromatico di Suisio \u00e8 un'alternativa araldica rispetto agli stemmi disegnati dallo Studio Araldico di Genova. Come viene dichiarato nella Concessione del DPR 14/7/1960, la blasonatura si caratterizza per un partito d'argento e di nero, alla torre dell'uno nell'altro (all'altro) di due piani, merlata alla guelfa, aperta e finestrata del campo e sostenuta da una fascia ondata d'azzurro e d'argento.\nIl 18 aprile 1959 il sindaco Giacomo Tasca decise di approvare uno stemma ex novo, senza aspettare le necessarie ricerche negli archivi storici di Bergamo e di Venezia. Le motivazioni, in realt\u00e0, sono un po' misteriose, testualmente trascritte: \"\"il paese soffr\u00ec assai sullo scorcio del secolo XIV per l'alternarsi dei saccheggi e degli incendi che perpetravano nella regione le fazioni dei guelfi e dei ghibellini e le masnade dei capitani di ventura che dovevano tenere in freno o l'uno o l'altro partito. Nella frazione di Casale sorgeva anticamente un castello che dette il nome alla localit\u00e0 Castelletto. Ai piedi di detto castello, un fiume che rappresenta l'Adda, sulla cui sponda sinistra \u00e8 situato il comune stesso\".\"\nIl parere dell'Archivio di Stato di Venezia, scritto in una missiva del 1960, fu positivo. Tuttavia il direttore espresse qualche critica sull'aspetto dello stemma, considerandolo abbastanza cupo. Dal punto di vista araldico merita una nota d'attenzione l'espressione \"dell'uno all'altro\" - erroneamente usata \"dell'uno nell'altro\" che ha un altro significato - riferita a una figura posta sulla partizione di campi di diverso smalto assumendo il colore del campo adiacente.\nVicende civiche.\nNell'immediato dopoguerra, molti italiani emigrarono per sfuggire alle misere condizioni nelle quali riversava l'Italia. Da Suisio, dal 1924 al 1928, partirono ottantuno persone e si trasferirono in Francia dove ottennero poi la cittadinanza.\nAd aggravare le condizioni disastrose del paese si aggiunsero i fenomeni meteorologici: nel 1928-1929 una tremenda siccit\u00e0 ridusse il raccolto ai 2/9 e nel 1930 ci fu la famosa grandinata dell'11 luglio che distrusse tutte le colture; si salv\u00f2 solo il frumento perch\u00e9 era gi\u00e0 raccolto nelle biche. Quell'anno la tempesta fu cos\u00ec abbondante che il giorno dopo i ragazzi andavano nei boschi a raccogliere gli uccelli, vittime di tanta furia.\nNella politica Suisio non si sbilanci\u00f2. Cocchi non trov\u00f2 molti aderenti, la gente diffidava. Neanche il Fascismo riusc\u00ec a prendere piede a Suisio, se non molto tardi. Anche nel momento di massimo potere non and\u00f2 al di l\u00e0 di qualche discorsetto e di qualche parata. Tuttavia anche qui ci fu qualcuno che sub\u00ec qualche torto dai pi\u00f9 fanatici.\nGli anni che seguirono la prima guerra mondiale furono caratterizzati da un forte movimento demografico.\nNel 1922 si ebbero 75 morti di cui 35 bambini al di sotto di un anno; ci\u00f2 a dimostrazione del fatto che la mortalit\u00e0 infantile fu sempre la piaga dell'Isola e dur\u00f2 fino al 1948. Il cimitero non bastava pi\u00f9 a contenere tutti i morti e il comune, nel 1925, predispose l'ampliamento affidando il progetto all'ingegner Mandelli. Nel 1926, l'arcivescovo Monsignor Angelo Roncalli bened\u00ec il cimitero ingrandito.\nSuisio non aveva nessun mezzo di collegamento con la provincia. Si arrivava a Bergamo a piedi, in bicicletta o con il treno, partendo da Calusco. Per ovviare a questo disagio, il Comune deliber\u00f2 il 10 dicembre 1926 di contribuire con la somma annua di L. 1.200 ad assicurare un servizio di corriera con una corsa al giorno. Purtroppo tale servizio cess\u00f2 dopo due anni perch\u00e9 la gente non ne faceva uso.\nNel 1940 l'Italia entr\u00f2 nella seconda guerra mondiale. Le vittime che questo conflitto caus\u00f2 a Suisio furono minori di quelle derivanti dalla guerra 1915-1918, ma furono maggiori le sofferenze morali e materiali cui tutti andarono incontro inevitabilmente, per non parlare della divisione degli animi a cui si arriv\u00f2 con la guerra civile nell'ultimo periodo del conflitto.\nRiacquistata la libert\u00e0, l'Italia risorse e anche Suisio inizi\u00f2 una nuova marcia fattiva coi tempi. Si ripristin\u00f2 il servizio di autocorriere per il collegamento con Bergamo, Milano e Calusco. Si istitu\u00ec l'Ufficio Postale; prima dipendeva da Chignolo d'Isola. Venne costruito un Consultorio O.N.M.I., istituendo il servizio di assistenza sanitaria. Da allora la mortalit\u00e0 infantile diminu\u00ec e poi cess\u00f2.\nNel 1960 Suisio ader\u00ec al Consorzio dell'acquedotto dell'Isola e pot\u00e9 cos\u00ec usufruire di acqua in abbondanza. Scomparvero in questo modo le lunghe file di secchi in attesa alla fontana dell'acquedotto della signora Faustina Foglieni.\nVenne costruito l'impianto di fognatura. Si provvide alla costruzione e alla pavimentazione delle strade cos\u00ec da far scomparire i polveroni sollevati dai camion che transitavano continuamente.\nIl vecchio edificio scolastico costruito nel 1935 dal signor Vincenzo Colleoni di Bottanuco, dopo la seconda guerra mondiale non era pi\u00f9 sufficiente a contenere la popolazione scolastica del paese, ormai raddoppiata. L'Amministrazione Comunale decise allora di ampliarlo e attribu\u00ec il compito all'ingegner Franco Liedi che ne fece il progetto. Oggi la scuola di Suisio \u00e8 ritenuta una delle pi\u00f9 belle dell'Isola.\nIn consorzio con la Provincia e altri Comuni, si costru\u00ec la strada Rivierasca, ampio rettilineo che unisce Capriate con Calusco e che assolve il compito di togliere Suisio dall'isolamento e di immetterlo nel movimento economico che ha trasformato il paese da agricolo in industriale."}
{"id": "37312", "revid": "125859934", "url": "https://it.wikipedia.org/wiki?curid=37312", "title": "Valli del Pasubio", "text": "Valli del Pasubio (\"Va\u0142i de 'l Paxubio\" in veneto) \u00e8 un comune italiano di abitanti della provincia di Vicenza in Veneto, situato sulla Strada provinciale 46 del Pasubio, che mette in comunicazione Vicenza con Rovereto. Possiede due frazioni: Staro (che si trova tra il capoluogo e Recoaro Terme) e S. Antonio del Pasubio (che si trova sulla SS 46 del Pasubio in direzione Rovereto)\nL'attuale comune di Valli del Pasubio deriva da due realt\u00e0 distinte che per secoli hanno seguito diverse vicende storiche e amministrative: sulla riva destra della Leogra si stendeva Valle dei Signori (\"Valles Dominorum\"), cos\u00ec detta perch\u00e9 in origine era possedimento dei signori da Vivaro, feudatari del vescovo di Vicenza; sulla riva sinistra si trovava Valle dei Conti (\"Valles Comitum\"), appartenente ai conti di Vicenza, i Maltraversi.\nGeografia fisica.\nIl paese \u00e8 anche noto come meta turistica. Sullo sfondo di Valli, guardando da est verso ovest, vi sono il gruppo del Pasubio, il gruppo del Sengio Alto e infine il gruppo del Carega, montagne che si prestano a escursioni in mezzo alla natura sia per famiglie sia per alpinisti esperti.\nTra le escursioni nel gruppo del Pasubio: la Strada delle 52 gallerie, la Strada degli Scarubbi, Bocchetta Campiglia, Passo Xomo e la Strada degli Eroi.\nStoria.\nMedioevo.\nL'alta val Leogra durante il Basso Medioevo fu popolata - come molti territori prealpini - da coloni di etnia e lingua tedesca, detti \"Cimbri\" ma non collegati con il popolo dei Cimbri; secondo il Mantese, storico della chiesa vicentina, l'epoca pi\u00f9 probabile dell'arrivo di questi insediamenti \u00e8 il XIII secolo.\nQuesto fenomeno fu favorito dalla posizione geografica della zona, passaggio naturale per i collegamenti tra l'Altopiano dei Sette Comuni, dove i cimbri si erano insediati gi\u00e0 a partire dal X secolo, e la Lessinia e tra il Trentino e il Vicentino. Questa popolazione, che verso il XIV e il XV secolo fin\u00ec per assorbire quasi totalmente l'elemento latino nelle zone di insediamento, mantenne per diverso tempo lingua e tradizioni, favoriti anche dalla presenza di sacerdoti di lingua tedesca (\"de Alemania\") per la cura pastorale e il servizio religioso.\nI coloni furono chiamati - in quanto boscaioli, per disboscare e mettere a pascolo le terre della zona, e come minatori - dai signori del tempo, i Da Vivaro e i Conti di Vicenza. Essi avevano anche lo juspatronato della cappella di Santa Maria che, secondo alcuni documenti - un \"privilegium\" di papa Callisto II del 1123 e le \"Rationes decimarum\" degli archivi vaticani - esisteva gi\u00e0 agli inizi del Duecento, dipendente dalla pieve di Belvicino.\nGi\u00e0 nel 1297 l'edificio aveva assunto le prerogative di parrocchiale, infatti in quell'anno \u00e8 citato il suo rettore \"Fridericus\" e nel 1303 il successore \"Teodoricus\". Vanno sottolineati i loro nomi propri, che ne suggeriscono le origini tedesche. L'edificio venne in seguito ricostruito e riconsacrato nel 1342.\nVerso la met\u00e0 del Trecento, durante la dominazione scaligera, il territorio di Valli fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEpoca moderna.\nPer il resto il territorio ha seguito le sorti di tutto il Vicentino, passando dagli Scaligeri ai Visconti e quindi alla Repubblica di Venezia. Di quest'ultimo periodo \u00e8 l'emanazione degli statuti delle due comunit\u00e0 (1487).\nEpoca contemporanea.\nDopo la caduta della Repubblica di Venezia attravers\u00f2 il tormentato periodo napoleonico che vide, oltre all'unificazione dei due comuni sotto il nome di Valli dei Signori, anche la progettazione della strada \"regia\" per collegare Schio a Rovereto, completata pi\u00f9 tardi dagli Austriaci (1817).\nConfluito nel Regno d'Italia dopo la terza guerra d'indipendenza, il comune pat\u00ec le distruzioni della Prima guerra mondiale vista la posizione lungo la linea del fronte. A ricordo di quegli eventi, nel 1926 cambi\u00f2 denominazione in Valli del Pasubio in riferimento alla montagna che fu teatro di sanguinosi scontri.\nDurante la seconda guerra mondiale, nell'ottobre del 1940, era giunto a Valli del Pasubio un gruppo di una quarantina di ebrei jugoslavi in stato di libero internamento. Per due anni i rifugiati risiedettero nella zona, fraternizzando con la popolazione locale. Con la nascita della Repubblica Sociale Italiana, la situazione si fece drammatica; l'ordine di arresto dei profughi giunse il 30 novembre 1943, ma i locali carabinieri trovarono il modo di ritardare l'applicazione dell'ordine, dando cos\u00ec tempo ai profughi di dileguarsi con l'aiuto della popolazione locale e del parroco, don Michele Carlotto, il quale per la sua azione venne in seguito riconosciuto tra i giusti tra le nazioni.\nSimboli.\nLo stemma del Comune di Valli del Pasubio \u00e8 stato concesso con decreto del presidente della Repubblica del 22 giugno 2005.\nNello stemma \u00e8 raffigurata la Stella d'Italia, i monti Cornetto e Pasubio con il Pian delle Fugazze e l'Ossario che sorge sul colle Bellavista. L'aquila in volo porta negli artigli la bandiera italiana. In basso le lettere romane X V C D, secondo la tradizionale interpretazione, significano \"X (\"Decem\" o \"Ex\") Valles Comitum (et) Dominorum\"\" (\"Valli del Conti e dei Signori\"), dove il numero romano \"X\" potrebbe indicare il numero delle valli in cui scorrono gli affluenti del torrente Leogra.\nMonumenti e luoghi d'interesse.\nArchitetture religiose.\nChiesa parrocchiale S. Maria di Valli del Pasubio.\nL'attuale chiesa fu eretta nel 1760-1772 e definitivamente consacrata nel 1889. Nel primo dopoguerra, a causa delle distruzioni del conflitto, fu sottoposta a un drastico restauro che vide l'intervento del pittore Felice Lovato per la parte decorativa.\nAll'interno si conserva una preziosa \"Piet\u00e0\" in pietra tenera, risalente al Cinquecento.\nChiesetta di S. Carlo.\nLa chiesetta di S. Carlo eretta nel 1620 e restaurata nel 1889, \u00e8 situata sopra un monte nei pressi del quartiere Savena. Si presenta adornata da due eleganti porticati costituiti a loro volta da capitelli lavorati dai Pasoni, famiglia di scalpellini del luogo. All\u2019interno racchiude notevoli bellezze artistiche, tra cui un affresco per il coro di Giuseppe Pupin del 1855, oltre che un Reliquiario contenente un frammento della corona di spine di Ges\u00f9, donato dal Beato Bartolomeo da Breganze. Nel 1967 furono rubati alcuni candelieri e una pregevole pala raffigurante la Madonna col Bambino e S. Sebastiano. Si festeggiano qui S. Carlo e S. Valentino.\nChiesetta di S. Geltrude.\nLa chiesetta di S. Geltrude e S. Biagio fu la prima chiesetta montana ad essere edificata nella Valle dei Signori, nel 1440 circa, da lavoratori tedeschi qui immigrati. Sorge su un colle nel quartiere Cavrega, dove prima si ergeva una piccola fortificazione. I quadri della Via Crucis che sono custoditi all\u2019interno sono notevoli stampe del 1700, mentre sull\u2019altare si trova una pala del Seicento. Chiusa la maggior parte dell\u2019anno, viene aperta in occasione della festivit\u00e0 di S. Geltrude e nel primo giorno delle rogazioni.\nChiesetta di S. Rocco.\nLa chiesetta di S. Rocco situata nei pressi della Casa di Riposo del paese, fu fondata nei primi anni del \u2018500 e rifatta un secolo pi\u00f9 tardi per accogliere gli appestati. Nel 1901 fu restaurata e adibita nuovamente a luogo di culto, per poi assumere la funzione di cinema e panificio. Durante la I Guerra Mondiale conobbe una fase di rovina e venne utilizzata come deposito. Nel 1930 la costruzione fu demolita assieme al campanile. Lo stesso anno vennero iniziati i lavori per la ricostruzione in stile romanico nelle immediate vicinanze, dedicando l\u2019edificio a S. Rocco. All\u2019interno si trova una tela di Pietro Grande da Schio. \u00c8 officiata nel terzo giorno delle rogazioni.\nChiesetta di S. Sebastiano.\nLa chiesetta di S. Sebastiano e Fabiano collocata nel quartiere Zavino, fu la prima chiesa eretta nella Val dei Conti. Sembra essere stata costruita sulle rovine di un\u2019antica torre probabilmente nell\u2019anno 1477, epoca delle pestilenze contro le quali S. Sebastiano era invocato. All\u2019interno si pu\u00f2 ammirare un dipinto in seta rossa raffigurante la passione di Cristo. Restaurata nel 1887, vi si celebra la messa nella festivit\u00e0 del Santo Patrono e durante il secondo giorno delle rogazioni.\nChiesa della SS. Trinit\u00e0.\nLa chiesa della SS. Trinit\u00e0 nata nel 1695 come oratorio con un tetto in paglia, divenne chiesa parrocchiale nel 1924. Nel 1797 fu acquistato l\u2019altare di San Michele di Vicenza, ossia l\u2019attuale Altare Maggiore. Nel 1798 esso giunse a Valli su carri trainati da cavalli, e da l\u00ec trasportato a braccia dalle donne della filanda di Riva di Staro fino a Staro. La chiesa, in stile barocco, custodisce opere del Marinali ed \u00e8 costituita da una unica navata, da due piccole cappelle laterali e tre altari. Il campanile, addossato alla chiesa, presenta una cupola diversa da quella dei primi anni del \u2018900. Esso ospita sei campane, dedicate a S. Pietro, S. Maria, S. Domenico, S. Antonio e a S. Luigi ed una campana pi\u00f9 piccola utilizzata per il richiamo alla S. Messa. Durante la I Guerra Mondiale, le campane furono messe al sicuro e nel 1919 furono ricollocate al loro posto. Tradizionalmente in paese un determinato suono delle campane avvertiva la popolazione che era arrivato il momento di aggiungere neve alla \u201cgiassara\u201d.\nChiesa parrocchiale di S. Antonio.\nLa chiesa di S. Antonio Abate nacque originariamente come oratorio privato di piccole dimensioni, per venir poi ampliata nel 1852 ed assurgere a parrocchia nel 1927. All\u2019interno si possono ammirare, tra le altre cose, un\u2019opera di Valentino Pupin sul soffitto, una nicchia con una piccola ma pregevole statua della Madonna e un altare dedicato a San Giuseppe. Le decorazioni e la tinteggiatura furono affidate a Giuseppe Lovato. Nel periodo antecedente la Prima Guerra Mondiale fu inoltre innalzato il campanile, mentre negli anni successivi furono costruiti il battistero e due piccole nicchie votive. Alcuni anni pi\u00f9 tardi si provveder\u00e0 al rivestimento dei muri in marmo, mentre nei recenti anni \u201860 si inizi\u00f2 il restauro, sia degli interni che degli esterni. Le campane erano inizialmente tre, dedicate alla Vergine Maria, a S. Antonio, e a S. Luigi Gonzaga. Nel 1928 se ne aggiunse una quarta dedicata a Maria Santissima.\nArchitetture militari.\nAll'interno del suo territorio comunale si trovano molti resti risalenti alla prima guerra mondiale, tra cui la tagliata Bariola e il forte Monte Maso.\nOssario del Pasubio.\nL'ossario del Pasubio, \u00e8 un monumento dedicato ai caduti della prima guerra mondiale. Si trova sul colle Bellavista che domina la val Leogra, proprio sotto il monte Cornetto a circa 2\u00a0km da Pian delle Fugazze, collegato al passo stesso dalla diramazione della ex strada statale 46. La posizione che \u00e8 stata scelta permette di vedere la sagoma dell'ossario da tutta la pianura vicentina.\nMonumento ai Caduti di Valli del Pasubio.\nSi trova nella piazza che affianca il municipio di Valli del Pasubio.\nMonumento ai Caduti di Staro.\nSi trova nel piazzale alla fine del paese in direzione Recoaro Terme.\nArchitetture Civili.\nAntica segheria alla veneziana.\nL'antica segheria alla veneziana \u00e8 un edificio storico situato lungo la Via dell'Acqua a Valli del Pasubio, in contrada Sega. Si tratta di una macchina segatronchi a forza idraulica dell'epoca della Serenissima.\nCultura.\nSagra della Sopressa.\nLa sopressa di Valli del Pasubio \u00e8 sicuramente uno dei prodotti pi\u00f9 celebri di questo territorio, tanto che durante le prime due settimane di agosto viene organizzata la \"Sagra della Sopressa\" la quale, ogni anno, attira molti visitatori che giungono sino a Valli per gustarla insieme alla polenta, o per acquistarla.\nLa prima edizione della Sagra risale al 1960 e dopo una breve pausa negli anni successivi, nell'agosto del 2017 si \u00e8 giunti alla sua 50\u00aa edizione.\nDal 1982 questa manifestazione viene organizzata della Pro Loco di Valli del Pasubio la quale, per mantenere viva la tradizione di \"far la sopressa in casa\" premia durante la manifestazione la miglior sopressa.\nInfrastrutture e trasporti.\nPonti.\nDal 2016, \u00e8 aperto il ponte tibetano, dedicato all'AVIS, che consente l'accesso ad alcuni sentieri. Questo si trova lungo la \"Strada del Re\" che porta al rifugio Campogrosso.\nAmministrazione.\n \nVariazioni.\nLa denominazione del comune fino al 1926 era Valli dei Signori."}
{"id": "37314", "revid": "125592094", "url": "https://it.wikipedia.org/wiki?curid=37314", "title": "Tavernola Bergamasca", "text": "Tavernola Bergamasca (\"Ta\u00e8rnola\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato sulla sponda occidentale del Lago d'Iseo, dista circa 38 chilometri a est dal capoluogo orobico.\nGeografia fisica.\nIl comune di Tavernola Bergamasca si affaccia sul lago d'Iseo e, grazie al suo influsso termoregolatore, gode di un clima mite: fresco in estate e temperato in inverno. Si trova di fronte a Monte Isola, si possono vedere il santuario della Ceriola e il Monte Guglielmo.\nVerso nord il lago si fa pi\u00f9 cupo e stretto ai piedi del Corno Trentapassi ma non nasconde la vista di Lovere al suo estremo\nsettentrionale. Verso sud il Corno di Predore \u00e8 attraversato da una galleria che collega Tavernola a Predore.\nTavernola Bergamasca \u00e8 urbanisticamente e paesaggisticamente consultabile attraverso lo stradario fotografico immersivo.\nIl territorio dal lago ci si inerpica immediatamente sulle colline e poi sulle montagne per questo presenta pochi spazi per le nuove edificazioni.\nIl centro urbano \u00e8 attraversato dal torrente Rino che lo separa dalle localit\u00e0 di Tavernola, Bianica, Campodosso e Gallinarga da una parte e Cambianica dall'altra.\nOrigini del nome.\nIl toponimo riporterebbe a quello che doveva essere un piccolo posto di ristoro per i viaggiatori detto \"tabernula\". Le piccole imbarcazioni che navigavano sul lago dovevano fermarsi a causa delle tempeste e delle burrasche. Le vie di collegamento romane, non si trovavano lungo la sponda del lago ma sulla costa della collina, furono i Romani a occupare per primi la zona del Sebino. L'antica strada collegava infatti Tavernola con Sarnega, \"Praetorium\" o luogo del presidio, e accampamento. Sulla riva del lago d'Iseo iniziarono quindi a formarsi lentamente locande di accoglienza dei viaggiatori, che divennero comunit\u00e0 e poi il paese di Tavernola.\nStoria.\nI primi a civilizzare la zona del Sebino furono i Romani, quando la zona doveva essere ancora molto selvaggia, questi costruirono la strada che collegava i vari paesi sparsi lungo la costa del lago e sulle colline. Il territorio fu cristianizzato nel IV secolo d.C., periodo in cui gli antichi fani furono distrutti o trasformati in pievi formando le prime comunit\u00e0 cristiane. \nAlcune testimonianze storiche rinvenute sul territorio, precisamente una serie di sepolture, risalgono all'epoca longobarda, sono databili attorno al VI secolo.\nNei secoli seguenti il borgo acquis\u00ec una sempre maggiore importanza, dovuta alla sua posizione litoranea che permetteva lo sviluppo dei commerci. In epoca medievale la zona fu quindi interessata da un notevole sviluppo, che implic\u00f2 conseguentemente la costruzione di torri e fortificazioni a scopo difensivo, attorno alle quali si svilupp\u00f2 il paese. La prima citazione in atti pubblici risale al 1047. Visibile \u00e8 la \"Torre Fenaroli\", ora torre civica il cui concerto campanario \u00e8 in uso alla chiesa parrocchiale.\nLa famiglia predominante agli inizi dell'XI secolo era quella dei \"Fenaroli\" di fazione guelfa, che approfitt\u00f2 della scarsa influenza esercitata dal vescovo di Bergamo, feudatario della zona dopo l'investitura ricevuta dagli imperatori del Sacro Romano Impero. Un documento del 1391 decret\u00f2 l'unione di Cambianica e Bianica a Tavernola da parte del comune di Bergamo, questo confermerebbe il numero maggiore di abitanti di Tavernola rispetto alle altre lopcalit\u00e0, mentre nel 1395 un documento autorizz\u00f2 l'autonomia a Vigolo e Parzanica.\nNel 1428 il paese pass\u00f2 sotto la Repubblica Veneta e il doge Francesco Foscari con un documento concesse ai \"tre poveri paesei di Tavernola, Vigolo e Parzanica\" il privilegio all'esenzione delle tasse daziali. Fu proprio in questo secolo che il borgo si svilupp\u00f2 grazie alla nuova politica che diede impulso ai traffici con le altre zone lacustri. Il paese fino al XVIII secolo era raggiungibile solo via lago, la strada che collegava con la terraferma fu infatti realizzata tra il 1832 e il 1848.\nAvvallamento.\nIl paese si sviluppava dalla costa con le abitazioni dei pescatori, il Pio Ricovero Cacciamatta, che ospitava piccole orfani, e antiche case della famiglia Fenaroli, fino alla chiesa di San Pietro. Proprio la parte costruita sulla sponda del lago sub\u00ec nel 1906 un grave disastro alluvionale. I primi segnali si ebbero la mattina del 3 marzo 1906 quando, dopo una notte disturbata da rumori e dal ribollire delle acque del lago, cadde il loggiato della villa Grasselli signori di Cremona e realizzato da Carlo Donegani. Non tutti gli abitanti percepirono il pericolo che stava correndo il territorio, e pensando che la situazione si fosse ormai stabilizzata, restarono nelle proprie case, ma il giorno successivo i crolli furono maggiori e parte delle abitazioni sprofondarono nelle acque del lago. Complessivamente furono inghiottiti dalle acque una grande villa, una torre medioevale, un setificio e parecchie case, piazzette ed orti. Solo una vittima fu registrata: Pietro Zenni che non aveva voluto abbandonare la sua abitazione, mentre il figlio fu salvato dalle acque del lago dai soccorritori.\nL'evento fu raccontato dalla stampa locale e nazionale: \ne ancora: \nVerr\u00e0 poi indicato con il termine tecnico di \"avvallamento\".\nL'evento fu studiato anche a livello scientifico perch\u00e9 particolarmente intenso, con uno studio del territorio atto a comprenderne le cause \nDopo un parziale declino, negli ultimi decenni il paese ha cominciato a rinverdire i propri fasti grazie all'industria turistica, che pu\u00f2 contare su attivit\u00e0 commerciali volte alla valorizzazione del territorio.\nQuesto non fu per\u00f2 un evento unico, nel 1993 si ripet\u00e9 ma in misura minore. Nel 1888 fu il paese di Castro interessato all'evento e Lovere nel 1909.\nSimboli.\nLo stemma del Comune \u00e8 stato concesso con Decreto del presidente della Repubblica il 23 ottobre 1997.\nMonumenti e luoghi d'interesse.\nArchitetture civili.\nTra gli edifici civili di pregio vi \u00e8 \"villa Fenaroli\" che, risalente al XVI secolo, possiede un ampio parco botanico dotato di alcune specie rare.\nGeografia antropica.\nLocalit\u00e0.\nDi seguito l'elenco completo delle localit\u00e0:"}
{"id": "37315", "revid": "1543377", "url": "https://it.wikipedia.org/wiki?curid=37315", "title": "Telgate", "text": "Telgate (\"Telg\u00e0t\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato ai margini orientali della provincia di Bergamo, tra la pianura e le prime propaggini delle Orobie, dista circa 18 chilometri a sud-est dal capoluogo orobico e fa parte della Bassa Bergamasca.\nStoria.\nIl centro era gi\u00e0 noto in epoca romana quando situato sulla via Gallica, strada romana di collegamento tra le maggiori municipia della pianura padana. La via permetteva il collegamento tra Grado e Augusta Taurinorum, Telgate poteva vantare una stazione per il cambio dei cavalli dei viaggiatori, chiamata Mutatio, come citato nell'Itinerarium Burdigalense lo scritto di un anonimo pellegrino che raccont\u00f2 il suo viaggio da Burdigala fino a Gerusalemme nel 333 - 334.\nTuttavia i primi documenti scritti che ne attestano l'esistenza, risalgono all'anno 830, quando ne sono menzionate le chiese.\nEd \u00e8 proprio nelle chiese che Telgate vede svolgere la gran parte degli avvenimenti storici avvenuti sul proprio territori: nel 1156, in pieno medioevo, nella chiesa di San Michele, di cui oggi non resta pi\u00f9 nulla, venne firmata la tregua tra le avverse fazioni di bergamaschi e bresciani, che si erano precedentemente affrontate nella sanguinosa battaglia delle Grumore.\nQuesto trattato tuttavia non sort\u00ec gli effetti sperati, poich\u00e9 le battaglie ripresero ben presto, portando nuovamente la paura nella zona. Fu un altro trattato di pace, firmato nella locale chiesa di San Pietro nel 1198 dagli stessi contendenti, a riportare la tranquillit\u00e0 nel paese.\nIn questo periodo tennero corte in Telgate i componenti dell'antica e nobile famiglia dei Vavassori, divenuti signori del castello, ai quali subentrarono nel 1387 i nobili Marenzi che compirono anche lavori di consolidamento e di ristrutturazione all'intera opera di fortificazione, convertendo parte dell'antico castello in signorile abitazione.\nQuella dei Marenzi era una ricchissima e potente famiglia con propriet\u00e0 anche a Sarnico, Tagliuno, Cividino e molte altre localit\u00e0 della bergamasca. I Marenzi furono signori di Telgate fino al 1440, anno in cui il duca di Milano Filippo Maria Visconti (1412 \u2013 1447) confer\u00ec loro il titolo di \"conti di Telgate e di Tagliuno\".\nLa tranquillit\u00e0 continu\u00f2 nei secoli seguenti anche grazie all'avvento della dominazione della Repubblica di Venezia, avvenuta nel corso del XV secolo, che diede nuovi impulsi al commercio di Telgate, terra di confine tra la bergamasca ed il bresciano.\nNel 1797, dopo l'avvento di Napoleone e della Repubblica Cisalpina, il paese fu aggregato al comune di Grumello del Monte, venendo quindi ridotto al ruolo di frazione.\nCon l'annessione al Regno Lombardo-Veneto Telgate recuper\u00f2 la sua autonomia, anche se le principali direttrici commerciali vennero deviate verso la Valcalepio, lasciandogli il ruolo di piccolo e tranquillo centro agricolo.\nSoltanto nel corso del XX secolo l'industrializzazione e la costruzione dell'Autostrada A4 proprio sul proprio territorio, riportarono il paese ad assumere un ruolo importante nella zona.\nSimboli.\nLo stemma del Comune di Telgate \u00e8 stato concesso con decreto del presidente della Repubblica del 27 marzo 1992.\nIl castello \u00e8 ripreso dal blasone dei conti Gisalbertini, dei Vavassori e dei Marenzi, feudatari del paese. Nel borgo esisteva un castello di sette torri di cui oggi ne restano solo due, una delle quali trasformata in campanile. La conchiglia e la croce nel capo vogliono significare che la pieve locale, che esercitava il suo potere su un territorio molto vasto, somministrava la funzione battesimale.\nMonumenti e luoghi d'interesse.\nLa chiesa parrocchiale (arcipresbiterale), dedicata a San Giovanni Battista, \u00e8 stata edificata nel corso del XV secolo e poi ricostruita due secoli pi\u00f9 tardi. Recentemente ristrutturata, presenta opere di Gian Paolo Cavagna, di Pietro Damini e del Paglia, nonch\u00e9 il coro attribuito al Fantoni.\nA margine dell'edificio sacro si trova il campanile, originariamente costruito come torre in epoca medievale.\nUn'altra chiesa presente sul territorio \u00e8 quella intitolata a San Giuliano. Di antiche origini, pare risalga addirittura al XIII secolo, con una ristrutturazione risalente al XVIII secolo. In un'ulteriore ristrutturazione, avvenuta in tempi pi\u00f9 recenti, sono emersi bellissimi affreschi databili al XVI secolo.\nNumerose sono anche le dimore storiche degne di nota: la Villa Marenzi-Bonetti, con un ampio giardino ed affreschi ottocenteschi e la Villa Agosti-Ferrari, oggi adibita ad oratorio.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2014 la popolazione straniera residente nel comune era di persone, pari al 28,3% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2013:\nIn termini percentuali, Telgate \u00e8 il terzo comune lombardo con la pi\u00f9 alta popolazione straniera, dopo Rocca de' Giorgi (dove gli stranieri rappresentano il 30,95% della popolazione) e Baranzate (30,6%). Tra tutti i comuni italiani, oltre ai gi\u00e0 citati Rocca de' Giorgi e Baranzate, segue Chiusavecchia (29,8%) e San Pio delle Camere (29,35%) ed \u00e8 il quinto comune italiano con la pi\u00f9 alta percentuale di residenti stranieri, insieme ad Airole (28,3%).\nSport.\nCalcio.\nLa prima societ\u00e0 ad essere fondata ufficialmente fu il Gruppo Sportivo Telgate, meglio noto come Telgate.\nFondato nel 1980 come \"Gruppo Sportivo Intim Helen,\" cambi\u00f2 denominazione in \"Gruppo Sportivo Telgate\" nel 1987, anno in cui venne promosso in Serie C2, nella quale milit\u00f2 per due stagioni, ottenendo come miglior risultato un terzo posto. Nel 1989 si fuse con l\"Associazione Calcio Palazzolo\", andando a costituire l\"'Associazione Calcio Palazzolo-Telgate\" e sancendo cos\u00ec la fine del sodalizio bergamasco.\nIl colore sociale era il rosso. Le partite di casa venivano disputate allo stadio comunale.\nDagli anni '90 in poi la societ\u00e0 si \u00e8 legata alla storica azienda presente sul territorio di Telgate, la \"S.I.R.MET,\" cambiando cos\u00ec il nome della squadra in \"Sirmet Telgate;\" nominativo rimasto fino alla stagione 2019-2020 quando conquist\u00f2 due promozioni di fila dalla promozione alla Serie D.\nNell'estate 2020 nasce la Real Calepina FC a seguito della fusione fra \"Sirmet Telgate\" e \"Atletico Chiuduno Grumellese\". Il progetto, si prefigge di valorizzare l'intero territorio calepino, convogliando all'interno della stessa societ\u00e0 i bacini di Grumello, Chiuduno e Telgate, oltre che raggiungere importanti risultati sportivi sul campo di gioco. La Prima Squadra milita nel campionato di Serie D nel corso della stagione 2020-21.\nLa squadra disputa le partite casalinghe nello stadio Luciano Libico a Grumello del Monte.\nFootball Americano.\nNel 1993 il paese di Telgate divenne patria del Football Americano nazionale ed europeo. Il 10 Luglio 1993 nello stadio comunale si disput\u00f2 il XIII Superbowl Italiano dove i Lions Bergamo sconfissero per 48 - 39 i Gladiatori Roma, Scott Withehouse Running back dei Lions fu eletto MVP del match.\nMentre nei mesi di Luglio ed Agosto si disputarono le semifinali e finali del torneo continentale di Football Americano, ne usc\u00ec vincitrice la Finlandia che sconfisse i padroni di casa dell'Italia. Le altre due partecipanti furono Svezia e Germania."}
{"id": "37316", "revid": "729019", "url": "https://it.wikipedia.org/wiki?curid=37316", "title": "Nunchaku", "text": "Il nunchaku (in katakana: \u30cc\u30f3\u30c1\u30e3\u30af, in cinese: \u96d9\u7bc0\u68cd, in pinyin: shu\u0101ng ji\u00e9 g\u00f9n) \u00e8 un'arma tradizionale, di tipo contundente, diffusa in alcuni Paesi dell'Asia orientale, costituita da due corti bastoni uniti mediante una breve catena o corda.\nViene anche utilizzata in arti marziali come il Jeet Kune Do, il kung fu (il nome dell'arma in cinese \u00e8 \"Shang Jie Gun\"), il j\u016bjutsu (nel quale sono presenti Kata con le armi, tra cui lo stesso Nunchaku).\nStoria.\nLa storia del nunchaku \u00e8 molto incerta e molte delle storie che lo riguardano non hanno trovato conferme ufficiali. Si dice che nel VII secolo la dinastia cinese Sui abbia inventato un'arma partendo dall'idea del morso dei cavalli. Quest'arma, chiamata in giapponese \"nunchakun\", era formata da tre bastoni uniti insieme mediante una catena. Nel corso dei secoli l'arma venne modificata in un bastone snodato a due pezzi chiamato \"shu\u0101ng ji\u00e9 g\u00f9n\", uno strumento agricolo usato per trebbiare il grano ed il riso, divenendo per\u00f2 allo stesso tempo un'arma non convenzionale semplice e di facile reperibilit\u00e0, usata da contadini per autodifesa (come testimonianza europea dell'uso contadino di questo strumento, si veda il dipinto di Pieter Bruegel il Vecchio intitolato il \"Paese della cuccagna\").\nFra il XIII e il XIV secolo molti cinesi si stabilirono nelle vicine isole giapponesi di Ry\u016bky\u016b, la pi\u00f9 importante delle quali \u00e8 Okinawa, e nella citt\u00e0 di Kumemura fondarono una vera e propria scuola di arti marziali nella quale veniva insegnato a usare armi non convenzionali per difendersi. Fra queste armi c'era il \"nunchakun\" e la popolazione di Okinawa, formata principalmente da contadini, non avendo possibilit\u00e0 di usare le costose armi dei samurai, salut\u00f2 con entusiasmo la nuova arte marziale che usava strumenti semplici e di tutti i giorni: il kobud\u014d. Il nunchakun venne leggermente modificato e il suo nome venne contratto in \"nunchaku\".\nLa principale differenza fra lo shu\u0101ng ji\u00e9 g\u00f9n cinese e il nunchaku giapponese consiste nel fatto che il primo ha bastoni rotondi uniti da una catena, il secondo invece ha bastoni ottagonali uniti da una corda. Questo ha fatto s\u00ec che le tecniche riferite ai due attrezzi siano molto differenti fra di loro, sia per le differenze di forma sia perch\u00e9 la corda \u00e8 meno resistente della catena.\nDescrizione.\nIl nunchaku \u00e8 formato dai \"kon\", i due bastoni, le cui estremit\u00e0 si chiamano \"konto\" (la superiore) e \"kontei\" (l'inferiore), e da \"himo\", la corda o la catena che li unisce. La lunghezza ideale dei due bastoni \u00e8 rappresentata dalla lunghezza dell'avambraccio. Il diametro della base del bastone \u00e8 di 2,5-3 centimetri, mentre l'estremit\u00e0 superiore si restringe a due centimetri.\nLa lunghezza della catena o della corda che unisce i due bastoni deve avere uguale larghezza del palmo della mano, ma deve avanzare un anello della catena, altrimenti diventa difficile il controllo dell'arma. Alcune tecniche di \"freestyle\" non possono essere applicate al nunchaku con la corda, in quanto l'attrito fra quest'ultima e il bordo interno dell'arma per un modesto periodo di tempo possono consumarla.\nEsiste una variante a tre bastoni del nunchaku, chiamata \"san setsu-kon\" (in cinese: \"s\u0101n ji\u00e9 g\u00f9n\").\nIl successo cinematografico.\nIl primo film in cui appare il nunchaku \u00e8 \"Dalla Cina con furore\" (\"Jing wu men\", 1972) di Lo Wei, dove il famoso attore e artista marziale Bruce Lee usa con maestria quest'arma.\nBruce Lee supera se stesso nel film da lui diretto \"L'urlo di Chen terrorizza anche l'Occidente\" (\"Meng long guojiang\", 1972) usando due nunchaku contemporaneamente. Torna a un nunchaku nel film seguente \"L'ultimo combattimento di Chen\" (\"The Game of Death\", 1978) e in uno dei film pi\u00f9 famosi \"I 3 dell'Operazione Drago\" (\"Enter the Dragon\", 1973) di Robert Clouse.\nLa sua migliore esecuzione rimane per\u00f2 l'incompiuto \"The Game of Death\": le scene comprendenti l'uso del nunchaku e le rispettive \"scene tagliate\" sono presenti nel documentario \"Bruce Lee: la leggenda\" (\"Bruce Lee: A Warrior's Journey\", 2000).\nCome parodia \u00e8 degno di nota il film \"Private Eyes\" (\"Ban jin ba liang\", 1976), in cui il regista e interprete Michael Hui usa due salami legati fra loro a mo' di nunchaku. La stessa scena viene ripresa, come citazione, da Sammo Hung in un episodio della sua serie televisiva \"Pi\u00f9 forte ragazzi\" (\"Martial Law\", 1998). Un'altra parodia dei nunchaku degna di nota \u00e8 quella di Steve Oedekerk, regista e interprete di \"Kung Pow\" (2002), che usa due talpe legate fra di loro.\nIn una scena comica di \"Nati con la camicia\" un ninja, mentre cerca di intimorire Doug (Agente Mason) (Bud Spencer) eseguendo delle evoluzioni con il nunchaku, commette un errore e rischia di strozzarsi; segue un momento in cui il poliziotto finge preoccupazione, lo aiuta rimuovendogli l'arma dal collo, per poi atterrarlo con uno schiaffo.\nDue nunchaku sono anche l'arma personale di Michelangelo, un membro delle Tartarughe Ninja.\nIn alcuni momenti del \"manga\" Ken il guerriero, il protagonista Kenshiro (il cui aspetto \u00e8 stato ricalcato in parte su Bruce Lee) utilizza uno o due nunchaku.\nStorm Shadow, personaggio della serie di giocattoli , a volte viene ritratto con un paio di nunchaku in cartoni, film o linee di \"action figure\".\nNella puntata \"Gli scherzi di Spencer\" di \"iCarly\" si vede Sam Puckett (Jennette McCurdy) che tira fuori dei nunchaku dalla borsa, dicendo di volerli tirare su Spencer, ma Carly (Miranda Cosgrove) le dice di rimetterli a posto.\nSelphie Tilmitt, personaggio di \"Final Fantasy VIII\" brandisce un nunchaku. Anche Ryu Hayabusa, il personaggio della serie di videogiochi \"Ninja Gaiden\" pu\u00f2 utilizzare i nunchaku con gran maestria.\nIl nunchaku viene inoltre utilizzato come arma dal personaggio Maxi nella serie di videogiochi \"Soul Calibur\" e nel predecessore \"Soul Edge\" da Li Long.\nNel manga e nell'anime di \"Naruto\" il personaggio di Gai Maito utilizza come arma un nunchaku.\nL'accessorio per la console Nintendo Wii \"Nunchuck\", che si collega al telecomando Wiimote, prende il nome proprio dall'arma grazie alla loro somiglianza.\nNella puntata \"La prima classe \"della serie televisiva \"Chuck\" l'omonimo personaggio utilizza il nunchaku eseguendo varie evoluzioni, che poi si rivela inutile perch\u00e9 l'agente che lo voleva morto aveva gi\u00e0 perso i sensi.\nCuriosit\u00e0.\nIl nunchaku ha ispirato il Nunchuk, uno dei controller per la console Wii della Nintendo, avendo forma simile."}
{"id": "37317", "revid": "1910023", "url": "https://it.wikipedia.org/wiki?curid=37317", "title": "Terno d'Isola", "text": "Terno d'Isola (\"T\u00e9ren\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'Isola bergamasca, dista circa 12 chilometri a ovest dal capoluogo orobico.\nStoria.\nDalla Preistoria all'Impero romano.\nLe origini di Terno d'Isola possono esser fatte risalire al periodo pre-romano, sul fondo di Via campanile e sul retro della Pieve San Vittore, ai piedi del Bedesco, impercettibile dosso circuito dal Buliga sotto gli avallamenti di un vasto luogo naturale che nel passato remoto era ricco d'acqua sorgiva, di rivoli e stagni, di boschi e brughiera dove abbondavano funghi, frutta spontanea e selvaggina sono stai ritrovati reperti che illustrano l'insediamento di un primordiale accampamento umano: una probabile e sparuta trib\u00f9 ligure riparata in capanne di legno, creta, frasche, paglia.\nI primi insediamenti stabili risalgono all'epoca romana, quando i conquistatori istituirono nella zona una circoscrizione territoriale denominata \"Pagus Fortunensis\". In quel periodo storico il borgo, cos\u00ec come l'intera zona dell'isola, fu interessato da notevoli flussi commerciali e militari, vista la presenza di due importanti vie di comunicazione che delimitavano il territorio: quella tra Bergamo e Mediolanum a sud, ed un'altra che univa il capoluogo orobico a Como a nord.\nVerso la fine del I secolo a.C., il territorio pianeggiante dell'Italia Settentrionale fu coperto dalla centuriazione; rete di strade che s'intersecavano ortogonalmente delimitando grandi parcelle quadrate, denominate centurie.\nAll'incrocio tra il cardo maximus e il manus maximus, si consolid\u00f2 il potere amministrativo e religioso di \"Teranis\" (il successivo \"Tereno\" e \"Teren\" per evolversi in Terno e divenire Terno d'Isola), epicentro strategico dell'italico Pago Fortunense dell'Isola.\nL'aumento della popolazione locale avvenne con l'incremento della produzione agricola, consentito da un uso pi\u00f9 razionale del suolo disboscato e dissodato nelle aree pianeggianti disposte tra il Buliga e il Dordo.\nOltre ai numerosi toponimi di luoghi e localit\u00e0, la centuriazione e i ritrovamenti di reperti d'et\u00e0 romana costituiscono la miglior prova dell'insediamento latino in Terno d'Isola.\nA sud del territorio di \"Teranis\", sul quinto cardine occidentale della centuriazione e alla distanza di due \u201carchibugiate\u201d, si stabil\u00ec l'abitato di \"Casteneate\"; un discreto borgo autonomo che nel medioevo si racchiuder\u00e0 in castrum (divenuto frazione ed ora localit\u00e0 di Terno d'Isola).\nDal IV secolo in poi, quando l'amministrazione romana si disgreg\u00f2, si costitu\u00ec l'ecclesia cristiana nel rispetto delle antiche organizzazioni religiose.\nDai Longobardi al Trecento tra guelfi e ghibellini.\nIl mutamento dei poteri locali, d'antica tradizione italica, avvenne con lo scambio di consegne tra gli assertori della politeista cultura classica e i neofiti della monoteista e trinitaria teologia cristiana.\nCon il termine dell'impero romano Terno fu soggetta alle invasioni barbariche, che portarono anni di saccheggi e terrore tra la popolazione. Nel VI secolo la situazione politica si stabilizz\u00f2 grazie all'arrivo dei Longobardi prima, e dei Franchi poi.\nGli antichi pagi latini, a capo dei vici emersi sul territorio, in et\u00e0 longobarda ebbero un rinnovato spessore istituzionale con pievi e fonti battesimali.\nSulle probabili fondamenta di un tempio dedicato alla dea Fortuna, nel VI secolo si elev\u00f2 la struttura ecclesiastica della prima Chiesa Battesimale dell'Isola in onore al martire Vittore della Mauritania.\nLa Pieve rurale del Pago Fortunense, che si elever\u00e0 poi a Capo Pieve di tutto il territorio provinciale, si pose al servizio liturgico di tutti gli abitanti del vasto territorio isolano.\nDunque anche con l'avvento della civilt\u00e0 cristiana, l'abitato di Terno rimase l'importante punto di riferimento organizzativo, economico e religioso per gli abitanti del distretto.\nRimase la localit\u00e0 centrica dove adunarsi, battezzarsi, comunicarsi, confrontarsi, mercanteggiare; ossia costituire e consolidare i presupposti d'identit\u00e0 comunitaria tra sparuti villaggi del territorio circoscritto dal Monte Canto Basso e dai fiumi Adda e Brembo.\nIn questo periodo storico Terno divenne il principale borgo dell'isola, tanto che i borghi limitrofi vennero posti sotto la giurisdizione della sua chiesa plebana: in tal senso preziosa \u00e8 una testimonianza scritta che, risalente al 774, attesta il nuovo ordinamento della \"Pieve di Terno\".\nVerso il IX secolo, per sostenere l'opera evangelizzatrice della Pieve S. Vittore e per costituire autonome comunit\u00e0 parrocchiali in ogni villaggio dell'Isola, si costitu\u00ec in sede locale un collegio di canonici regolari.\nVerso l'anno Mille, sulle sponde occidentali dell'impetuoso torrente Buliga che allora circuivano diversamente l'area storica di Via Campanile, fu edificato un castello per custodire la Pieve, la Collegiata e le abitazioni poste all'interno del castrum medievale.\nAll'estremo lembo di terra che degrada sulle sponde del Buliga, in area \u201cSan Donato fuori le mura\u201d, si colloc\u00f2 la zona mercato.\nUn manoscritto del 1028, conferma la frequenza settimanale del mercato locale e si presume che abbia attratto tutta la popolazione del distretto poich\u00e9 l'unico documentato in tale periodo.\nNegli anni '30 del XVI secolo, con l'edificazione e l'orientamento della pieve attuale sulla strada del porto, la struttura dell'antica \u201cEcclesia S. Vittore\u201d rimase abbandonata tra il cimitero, le rovine del castello e l'abitazione con chiostro del prevosto plebano vicario foraneo messo a capo dei canonici della collegiata.\nTale rilevanza strategica assunta dall'abitato di Terno fin dalle origini, va probabilmente ricercata nella sua collocazione interna al territorio dell'Isola bergamasca, oltre al fatto che si trova sulla strada che conduceva al porto di Villa d'Adda e ai guadi di Calusco d'Adda e Medolago.\nUna strada che era allora molto importante poich\u00e9 l'unica, prima del XIII secolo, che da queste parti si ripartiva per collegare la terra bresciana e bergamasca con quella milanese e comasca.\nTuttavia nel tardo Medioevo questa situazione che vedeva Terno come borgo pi\u00f9 importante si rivel\u00f2 un elemento profondamente destabilizzante, vista la volont\u00e0 delle varie signorie di ottenere il predominio su di esso: numerose battaglie tra guelfi e ghibellini, ed in seguito tra gli eserciti milanesi e veneziani, misero a dura prova la popolazione, che visse secoli di povert\u00e0, tanto che l'isola venne definita \"il triangolo della fame\".\nIn tal senso molto chiara \u00e8 la descrizione in un documento del tempo:\nSi hanno notizie di devastazioni e saccheggi, il principale dei quali perpetrato nel 1406 dalle truppe del condottiero Bartolomeo Colleoni.\nMa il borgo di Terno conserv\u00f2 l'antica supremazia ecclesiastica, commerciale e amministrativa del distretto anche al tempo della Repubblica di Venezia (1428-1797).\nDal Quattrocento e alla caduta della Repubblica di Venezia.\nLa situazione parve migliorare con l'arrivo della Repubblica di Venezia, che inser\u00ec Terno nel distretto denominato \"Quadra dell'isola\" ponendolo come capoluogo e sede del podest\u00e0.\nIn Archivio di Stato \u00e8 deposta la ricca documentazione che testimonia la frenetica attivit\u00e0 di governo dell'Isola in sede locale.\nTra tabelle di ripartizione fiscale, bilanci amministrativi e delibere di sindaci e consoli guidati dal sindaco generale, oltre al capoluogo, s'individua la localit\u00e0 e il luogo in cui gli amministratori del distretto si riunivano per \u201cconsuetudine antica\u201d a governare gli affari pubblici e privati della Quadra dell'isola.\nIndubbiamente il capoluogo \u00e8 ancora Terno, la localit\u00e0 specifica nella cosiddetta \u201cContrada Tezzone\u201d e le \u201ccongreghe\u201d nelle stanze \u201cterranee\u201d della \u201cpubblica Cascina Tezzone del Salnitraro\u201d presente tuttora in Via Trento.\nNei locali al piano terra di Cascina Tezzone, lungo il corso del XVIII secolo era attiva anche una Camera fiscale per la ripartizione e la riscossione delle gravezze, ossia le imposte dirette gravanti su tutto il territorio dell'Isola.\nUna sorta di moderno sostituto d'imposta costituito da notai, cancellieri, testimoni notabili e funzionari veneti, che era periodicamente assegnato ad esattori con il metodo dell'incanto lanciato dal Cancelliere di quadra, talvolta dallo stesso Sindaco generale, sulla vicina piazza di Terno.\nDal 1761, a governare le adunanze di quadra in Cascina Tezzone, sar\u00e0 \u201cGio Pietro Carissimi attual Sindico e Tesorico Generale di questa Quadra d'Isola\u201d.\nAll'importante carica istituzionale, fu dunque insediato un cittadino di Terno poich\u00e9 Giovanni Pietro Carissimi era il pubblico ufficiale, gi\u00e0 \u201cCancelliere di Quadra d'Isola\u201d, che risiedeva e operava in Cascina Carighetti ancora presente sull'antica Strada di Paganelli in localit\u00e0 Carvisi.\nAi veneziani subentr\u00f2 nel 1797 la Repubblica Cisalpina, subito sostituita nel 1815 per\u00f2 dagli austriaci, che la inserirono nel Regno Lombardo-Veneto, spostando il capoluogo a Chignolo d'Isola.\nCon l'unit\u00e0 d'Italia avvenne un primo ma deciso processo di industrializzazione, che permise un notevole miglioramento delle condizioni di vita degli abitanti.\nMonumenti e luoghi d'interesse.\nChiesa di San Vittore.\nL'edificio di maggior interesse \u00e8 la \"chiesa prepositurale di San Vittore\", che ha rivestito un ruolo fondamentale nella storia del paese e dell'intera zona.\nDi essa si hanno notizie gi\u00e0 nel 774, quando venne edificata in luogo di un precedente edificio di culto pagano ed aveva giurisdizione sulle chiese degli altri borghi dell'Isola.\nPi\u00f9 volte soggetta a rifacimenti e ristrutturazioni, conserva ancora elementi della struttura originale, nonch\u00e9 una facciata in stile neogotico e numerose opere scultoree e pittoriche, tra le quali ne spiccano alcune di Enea Salmeggia e di Bartolomeo Nazari.\nSi tratta di un'interessante manifestazione di Rinascimento maturo seppur con legami al tardo gotico lombardo e susseguenti interventi in forma barocca, neoclassica e liberty.\nRilevante per una lettura della Riforma cattolica.\nOpere interne d'alto valore storico e artistico.\nPer importanza architettonica, storica, artistica e didascalica, \u00e8 puntualmente visitata da scolaresche e gruppi d'adulti organizzati con Guida. Tale struttura religiosa, completamente restaurata nel 1990 essendo prevosto monsignor Attilio Bianchi, fu indicata come \"Monumento nazionale\" dall'arch. Giuseppe Napoleoni, sovrintendente ai beni culturali della Lombardia.\nOratorio di San Donato.\nLe predisposizioni del catino absidale e del campanile, richiamano la tipica architettura romanica dell'Italia settentrionale.\nProbabile edificazione tra l'XI ed il XII secolo.\nAll'interno, interessante ciclo d'affreschi del XV secolo.\nLa muraglia esterna dell'aula unica, che contrappesa la spinta della copertura con pilastri in pietra squadrata, \u00e8 realizzata con tessitura di pietrame e sassi disposti a spinapesce.\nIn generale, si tratta di una struttura ecclesiastica di notevole interesse architettonico a livello lombardo.\nDi particolare legame affettivo e religioso per gli abitanti di Terno d'Isola.\nL'Oratorio, rimesso a nudo integralmente, potrebbe essere il raro monumento da indirizzare all'avviato turismo romaico dell'Isola bergamasca.\nOratorio di San Rocco.\nEdificato dopo la peste del 1575.\nRimaneggiato nel XVII e nel XIX secolo; elevazione del campanile nel XX.\nL'interno, con delicati affreschi del XIX secolo, si presenta alquanto semplice, seppur armonioso e gradevole.\nPatrimonio religioso, storico e affettivo per la Comunit\u00e0 di Terno d'Isola, soprattutto per gli abitanti dell'ex frazione \"Castegnate dove si fanno molte parite\"\nTorre di Castegnate.\nQuesto ragguardevole torrione, che s'innalza maestoso per ben cinque piani, \u00e8 di notevole rilevanza storica e architettonica a livello lombardo.\nRisalente al periodo compreso tra l'XI ed il XII secolo, si tratta di un medievale massiccio quadrilatero, di circa cinque metri per sette e dodici d'altezza, con l'evidente struttura di base riquadrata in grandissimi blocchi di pietra puddinga proveniente dalle cave dell'Adda.\nNotevoli gli angoli bugnati che contengono sassi disposti a spina di pesce tra conci e massi d'arenaria attorno alle aperture.\nInteressanti anche le forature che si espongono a Sud-Ovest poich\u00e9 testimoniano la posizione di pali infissi che dovevano sostenere le originarie operazioni d'innalzamento.\nIn alto, all'interno, oltre all'apertura per lo scarico esterno dei bisogni corporali, ritroviamo le antiche feritoie, oggi otturate, per l'estrema difesa di questa medievale residenza della Famiglia Gambirasio.\nCi\u00f2 che rimane della corte di tale fortilizio privato, \u00e8 ancora protetto da doppio accesso.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 14,1% della popolazione. Di seguito sono riportati i gruppi pi\u00f9 consistenti:\nCultura.\nEventi.\nPalio di San Donato delle contrade ternesi.\nSolitamente nella terza settimana di giugno organizzata dall'Oratorio san Giovanni Bosco e col patrocinio dell'Amministrazione comunale si tiene il Palio di San Donato, memorabile manifestazione che evoca atmosfere medievali.\nEsso tuttavia fu istituito dal 1984 da un gruppo di cittadini, per festeggiare l'inizio dell'estate e ricordare le tradizioni medioevali.\nIl palio dura un'intera settimana e coinvolge tutta la cittadinanza che, divisa in 10 contrade con i relativi simboli e colori (Mercato rosa/nero con l'orca, Stazione bianco/azzurro con il pavone, Carvisi bianco/giallo con il gallo, Bravi bianco/arancio con il canguro, Castegnate bianco/rosso con il leone, Casolini arancio/blu con la tartaruga, Strinci\u00f6l bianco/marrone con la coccinella, Teren de sura giallo/nero con la pantera, Vignali bordeaux/beige con lo scoiattolo e Tesone bianco/verde con l'aquila), si cimenta in competizioni di vario tipo e partecipa ad eventi sociali (caccia al tesoro, tombola, spettacoli vari dei contradaioli in costume medioevale, cena di contrada ecc.).\nParticolarmente importante \u00e8 la parata in costume medioevale, alla quale partecipano molti cittadini ternesi, e la gara per la consegna del Palio, che consiste in una corsa di asini montati dai fantini delle varie contrade.\nDall'anno 2014 sono stati introdotti i tornei di Calcio a 5, Pallavolo e Bocce, la squadra pi\u00f9 vincente per quanto riguarda il calcetto \u00e8 Strinci\u00f6l Torre con 3 Titoli, mentre per quanto riguarda la Pallavolo guida la contrada Stazione con 4 Titoli.\nAttualmente la contrada con pi\u00f9 titoli all'attivo \u00e8 Strinci\u00f6l Torre con 9 titoli conquistati.\nFesta Contadina.\nL'ultima domenica di settembre si tiene la Festa Contadina.\nTerno Summer Fest.\nTerno Summer Fest, manifestazione nata nel 2010 col nome di RestaTerno, \u00e8 organizzata dal comune e organizza per tutto il mese di luglio spettacoli e animazioni."}
{"id": "37318", "revid": "123288200", "url": "https://it.wikipedia.org/wiki?curid=37318", "title": "Nova", "text": "In astronomia, una nova (al plurale \"novae\" o \"nove\") \u00e8 un'enorme esplosione nucleare causata dall'accumulo di idrogeno sulla superficie di una nana bianca, che fa s\u00ec che la stella diventi molto pi\u00f9 luminosa del solito. La parola \"nova\" pu\u00f2 indicare sia la causa del fenomeno sia la stella stessa al momento dell'esplosione. Un particolare tipo di nova \u00e8 costituito dalle novoidi, caratterizzate da un cambiamento non periodico ma rilevante della luminosit\u00e0.\nOriginariamente, il termine \"stella nova\" fu coniato per quelle stelle che apparivano improvvisamente nel cielo per poi scomparire. Si \u00e8 poi visto che la maggior parte di esse sono causate dal meccanismo fisico poi chiamato \"nova\". Alcune sono invece supernovae, un fenomeno completamente diverso.\nIl fenomeno.\nUna nova ha origine da una nana bianca. Quando questa si trova in un sistema binario stretto, pu\u00f2 sottrarre materia alla sua compagna per mezzo della propria gravit\u00e0, specialmente quando la compagna attraversa la fase di gigante rossa e riempie il suo lobo di Roche. I gas catturati consistono principalmente di idrogeno ed elio, i due elementi pi\u00f9 abbondanti dell'Universo. I gas si depositano sulla superficie della nana bianca e l\u00ec vengono compressi e riscaldati ad altissime temperature dalla gravit\u00e0 della stella. Col passare del tempo, sempre pi\u00f9 materiale si accumula finch\u00e9 la pressione e la temperatura raggiunte sono sufficienti ad innescare una reazione di fusione nucleare, che converte rapidamente una grossa parte dell'idrogeno in elementi pi\u00f9 pesanti; a queste temperature, l'idrogeno brucia attraverso il ciclo CNO.\nL'enorme energia liberata da questo processo soffia letteralmente via il resto del gas dalla superficie della nana bianca, e produce un \"lampo\" molto luminoso ma di breve durata, destinato a spegnersi in pochi giorni. Questo lampo era ci\u00f2 che gli antichi astronomi chiamavano \"stelle nuove\".\nStudi effettuati con il telescopio Fermi hanno evidenziato che le nove possono emettere raggi gamma \nLe novae sono distinte in : classiche, nane e ricorrenti\nNelle novae classiche il massimo della luminosit\u00e0 viene raggiunto in poche ore durante le quali la nova aumenta di circa 12 magnitudini. Nel giro di qualche giorno la magnitudine comincia a calare fino a tornare alle condizioni originali in un anno. Le nove classiche sono suddivise , sulla base della loro velocit\u00e0 nel diminuire la luminosit\u00e0 dopo aver raggiunto il picco, in:\nLe novae nane sono una sottoclasse il cui prototipo \u00e8 rappresentato da \"U Geminorum.\" I lampi ottici hanno ampiezze di 5 magnitudini e si ripetono a intervalli di tempo che vanno da 120 giorni a qualche anno.\nLe novae ricorrenti rappresentano una via di mezzo tra le prime due: infatti, come dice il nome, si manifestano pi\u00f9 volte, con la differenza rispetto a quelle nane, che l'arco di tempo tra un evento e il successivo \u00e8 di qualche decina di anni; inoltre il lampo di luce \u00e8 di circa otto magnitudini. Un esempio, \u00e8 \"RS Ophiuchi\" \u00e8 una stella che ha attraversato la fase di nova otto volte nell'ultimo centinaio d'anni: nel 1898, 1907, 1933, 1945, 1958, 1967, 1985 e 2006. Gli astronomi sospettano che in realt\u00e0 tutte le nove siano ricorrenti con periodi tanto pi\u00f9 ampi quanto pi\u00f9 \u00e8 alto il salto di magnitudine durante l'esplosione.\nDifferenza tra nova e supernova.\nSpesso il fenomeno nova viene confuso col fenomeno supernova: mentre questa confusione \u00e8 comprensibile per il passato \u00e8 bene che la stessa confusione non sussista oggi. \nVisualmente, ad occhio nudo, la differenza tra una nova e una supernova si esprime nella durata della visibilit\u00e0, generalmente solo pochi giorni per una nova, di qualche mese/anno, anche oltre sei anni, per una supernova.\nLa nova \u00e8 un fenomeno che implica l'espulsione sotto forma di esplosione (outburst in inglese) dello strato superficiale di una stella a seguito di reazioni termonucleari che avvengono sulla sua superficie come conseguenza della caduta di idrogeno proveniente da un disco di accrescimento alimentato da gas strappato ad un'altra stella, in genere una gigante (ma non necessariamente), con cui la nana bianca costituisce un sistema binario: dopo l'espulsione la stella continua a sussistere e pu\u00f2 dare origine ad altre esplosioni appena il disco sar\u00e0 stato rialimentato di gas preso dalla stella secondaria. In una supernova invece si ha l'esplosione di una stella a seguito di reazioni termonucleari che avvengono nel suo interno: dopo l'esplosione si forma, oltre che una nebulosa chiamata resto di supernova (da non confondere con resto di nova), o una stella di neutroni o un buco nero di taglia stellare. La formazione di uno di questi due tipi di oggetti dipende dalla massa della stella iniziale a cui va sottratta la massa dispersa nel resto di supernova e dall'energia emessa sotto forma di onde elettromagnetiche e gravitazionali: oltre 1,44 masse solari si ha la formazione di una stella di neutroni (che a dispetto del suo nome \u00e8 considerata dagli astronomi un cadavere stellare in quanto non ha pi\u00f9 reazioni termonucleari n\u00e9 al suo interno n\u00e9 sulla sua superficie), al di sopra di alcune masse solari si ha la formazione di un buco nero.\nLista Nove galattiche.\nOgni anno vengono scoperte varie nove nella nostra Galassia, il Central Bureau for Astronomical Telegrams (CBAT) tiene un elenco aggiornato di esse: il CBAT da alcuni anni tiene anche un elenco delle nove che sono scoperte nella Galassia di Andromeda.\nCollegamenti esterni.\n Identification of ancient Novae\n Recurrent Novae"}
{"id": "37319", "revid": "322321", "url": "https://it.wikipedia.org/wiki?curid=37319", "title": "Torre Boldone", "text": "Torre Boldone (\"T\u00f3r Bold\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia fisica.\nTerritorio.\nIl territorio comunale di Torre Boldone \u00e8 situato all'imbocco della val Seriana, sulla destra orografica della stessa, ad un'altezza di circa 280 m s.l.m.\nCollocato lungo l'antica strada che collegava la valle con la citt\u00e0 di Bergamo, forma ormai un unico agglomerato urbano con la citt\u00e0 e i paesi posti pi\u00f9 a nord lungo l'asta del fiume Serio.\nLa superficie misura quasi 3,5\u00a0km\u00b2, di cui quasi la met\u00e0 \u00e8 situata nella piana alluvionale, un terzo risulta essere collinare, e la restante parte \u00e8 invece classificabile come zona montana.\n\u00c8 delimitato a Nord dal \"colle di Ranica\", rilievo che si sviluppa ad Est della Maresana e che lo divide amministrativamente dal comune di Ponteranica, posto sull'opposto versante orografico. Ad Est ed Ovest il territorio viene scandito dalle propaggini che si diramano dalla suddetta altura, e che vanno a formare una piccola vallata denominata \"valle del Gardellone\", nella quale scorre il torrente omonimo. Questi confini naturali delimitano Torre Boldone ad oriente dal comune di Ranica, dal quale \u00e8 diviso nel tratto pi\u00f9 a valle dal torrente Gardellone, mentre ad occidente da Redona, quartiere periferico della citt\u00e0 di Bergamo. A sud \u00e8 invece il corso delle rogge Guidana e Morlana, a suddividerlo da Gorle.\nLa geografia antropica \u00e8 stata per secoli molto disomogenea, con gli insediamenti abitativi raggruppati in numerose contrade distanti e scollegate tra loro. Tra queste vi sono \"Fenile\" e \"Gait\"o nella porzione pi\u00f9 elevata, \"Marzanica\" e \"Calvarola\" nell'area collinare, \"Viandasso\" e \"Imotorre\" nella zona pianeggiante.\nSoltanto a partire dalla seconda met\u00e0 del XX secolo, in seguito ad un forte sviluppo edilizio, l'urbanizzazione ha raggiunto un livello di sviluppo uniforme, andando a ricoprire quasi completamente l'area pianeggiante e buona parte di quella collinare.\nPer ci\u00f2 che concerne l'idrografia, il corso d'acqua con portata maggiore \u00e8 il Gardellone, affluente del Serio da destra, che si sviluppa nell'omonima valle e che raccoglie le acque di altri piccoli rivoli, tra cui il Rio Pedoga, composti dalle acque in eccesso provenienti dai colli circostanti.\nNotevole importanza \u00e8 invece attribuibile ai due canali artificiali, quali la roggia Morlana e la roggia Serio Grande, che molto hanno aiutato lo sviluppo agricolo ed industriale del territorio. Costruite nel periodo compreso tra il XII e il XIII secolo, nascono dalle vasche di carico poste nella porzione meridionale di Albino.\nGi\u00e0 in epoca medievale ricoprivano un ruolo fondamentale per i possedimenti del comune di Bergamo presso le campagne della pianura bergamasca, importanza che crebbe nel XIX secolo con l'espansione industriale.\nOltre alle due rogge principali \u00e8 da segnalare anche la roggia Guidana, che prende vita dalla Morlana proprio sul confine tra Torre Boldone e Gorle.\nOrigini del nome.\nLa prima parte del nome deriva, come \u00e8 logico pensare, da una struttura fortificata presente sul territorio. Quale fosse non \u00e8 chiaro, anche se l'ipotesi pi\u00f9 accreditata \u00e8 che la torre in questione sia quella di \"Viandasso\", localit\u00e0 posta sul confine con Ranica, e storicamente molto rilevante. Altre torri erano comunque presenti in localit\u00e0 \"Imotorre\", il cui significato \u00e8 appunto \"torre posta in basso\", e presso la \"Calvarola\", in posizione pi\u00f9 elevata. Il nome \"Boldone\" discende invece dal nome proprio \"Baldo\" (oppure \"Baldone\"): nei primi documenti si riscontra un \"Paldoni\" (1046-1093), modificato prima in \"Paldonis\" e poi in \"Poldonis\" (1187-1259). Successivamente si trova citato \"Boldonis\", da cui \"Boldoni\" (1265-1274) e infine \"Boldonum\". Comunque in gran parte dei documenti risalenti all'epoca medievale il paese viene citato solo come \"Torre\".\nStoria.\nI primi insediamenti, risalenti ad un periodo prossimo al 2.500 a.C., sono stati localizzati nella porzione collinare compresa tra le localit\u00e0 \"Marzanica\" e \"Calvarola\", una zona favorevole in quanto esposta al sole, riparata da venti, costeggiata dal vecchio corso del torrente Gardellone e posta in posizione di controllo.\nQuesti primi sporadici nuclei divennero pi\u00f9 numerosi a partire dal I millennio a.C., anche se i primi ritrovamenti sono riconducibili al V secolo a.C., periodo in cui si verific\u00f2 l'arrivo della popolazione dei galli cenomani.\nTuttavia perch\u00e9 si cominciassero a creare piccoli ma definiti agglomerati urbani bisogna aspettare il II secolo a.C., quando vi fu la colonizzazione da parte dei Romani, che posero una guarnigione militare in questa zona considerata strategica in quanto situata all'imbocco della val Seriana. Venne costruita anche una fortificazione, presso la zona attualmente chiamata \"Santa Margherita\", posta lungo la \"via Rubra\", importante strada di collegamento tra la citt\u00e0 di Bergamo e la bassa valle.\nVennero quindi a crearsi numerose contrade di piccole dimensioni, distinte tra loro: \"Blandacium\" (Viandasso), \"Sarcetum\" (Sarzetta), \"Olivetum\", \"Fullonem\" (Fologne), \"Marcianica\" (Marzanica) e \"Picenygo\".\nDopo la fine dell'impero romano il territorio fu oggetto di abbandono, anche a causa delle continue scorrerie barbariche che saccheggiarono a pi\u00f9 riprese i piccoli villaggi. La situazione si stabilizz\u00f2 a partire dal VI secolo, quando la zona fu assoggettata dai Longobardi che inserirono Torre Boldone, unitamente ai sobborghi cittadini di Redona e Valtesse, nei domini della Fara di Bergamo. Segni di quel periodo ci sono giunti anche dalla toponomastica: \u00e8 difatti presente sul territorio il luogo denominato \"Gromo del gastaldo\". Considerando che \"gromo\" sta ad indicare un'altura, mentre il gastaldo era un'autorit\u00e0 che assumeva l'esercizio della sovranit\u00e0 giurisdizionale e amministrativa, questa localit\u00e0 probabilmente starebbe ad indicare un luogo in cui venne sepolto un alto funzionario longobardo.\nA questa popolazione si deve anche la costruzione del primo edificio di culto cristiano, citato in documenti a partire dall'XI secolo, dedicato a san Michele arcangelo, santo particolarmente venerato dai Longobardi.\nAi longobardi subentrarono poi, a partire dalla seconda met\u00e0 dell'VIII secolo, i Franchi. Questi ben presto delegarono il controllo del territorio ad enti e autorit\u00e0 locali, dando vita al sistema di governo denominato feudalesimo. Inizialmente la gestione del territorio di Torre Boldone, peraltro citato per la prima volta nell'847 in un documento ufficiale (un atto notarile per la ratifica di una permuta) con il nome di \"Turre\", venne concessa ai Canonici di San Martino di Tours mentre, a partire dalla fine del X secolo venne infeudata da Ottone II al vescovo della citt\u00e0 di Bergamo.\nIl legame con la vicina citt\u00e0 si fece sempre pi\u00f9 intenso, tanto da essere considerato un suburbio della stessa.\nTra l'XI e il XII secolo alcuni personaggi del paese si ritagliarono spazi importanti nella societ\u00e0 del tempo: tra questi \"Nervo degli Scarotti\" (spesso citato come \"magistro Nervo\"), un legisperito che assunse ruoli di rilievo nell'ambito del comune di Bergamo, ma anche \"Arderico da Torre\", notaio e giudice di stirpe longobarda che, divenuto il notaio di fiducia del vescovo bergamasco, si introdusse negli ambienti pi\u00f9 influenti della citt\u00e0 di Bergamo e diede vita ad un'importante famiglia nobile, da un ramo della quale ebbe origine la famiglia dei Suardi.\nIn questo periodo, a fianco del primo edificio di culto di san Michele, se ne aggiunse un secondo dedicato a san Martino di Tours, che divenne in breve il riferimento per la popolazione locale. Torre Boldone era difatti composta da numerosi nuclei sparsi, piccole comunit\u00e0 legate da vincoli di sangue che avevano in proprio ambito territoriale agricolo, dedito per lo pi\u00f9 alla coltivazione di cereali (miglio, segale, orzo e frumento), castagne e rape. A tal riguardo, a fronte di una popolazione prossima alle trecento unit\u00e0, il 60% svolgeva attivit\u00e0 agricole, il 25% attivit\u00e0 artigianali, mentre il restante 15% apparteneva ad un ceto distinto.\nL'et\u00e0 comunale si apr\u00ec con un evento di rilievo per il borgo, dal momento che, nell'ambito della guerra contro la Lega Veronese, l'imperatore Federico Barbarossa, si accamp\u00f2 nei campi situati tra le localit\u00e0 \"Martinella\" (sul confine tra Gorle e Bergamo) e \"Imotorre\", ancora presenti nella toponomastica locale con il nome di \"Campo di Federico\".\nA livello amministrativo, come indicato negli \"Statuti cittadini\" del XII e XIII secolo, Torre Boldone era incluso nei confini della citt\u00e0 di Bergamo e considerato una contrada della stessa in quanto troppo distante dal centro della citt\u00e0 per ottenere l'autonomia. Questa vicinanza tuttavia si rivel\u00f2 proficua, dal momento che, con l'avvento dell'et\u00e0 comunale la citt\u00e0 di Bergamo decise la costruzione di un canale artificiale che potesse soddisfare le necessit\u00e0 irrigue nei propri possedimenti nella pianura. Questa opera, inizialmente chiamata \"Fossatum Communis Pergami\" e successivamente conosciuta come roggia Serio Grande (anche se per la popolazione \u00e8 sempre stata la \"Seriola\"), tagliava longitudinalmente il territorio di Torre Boldone e diede al paese un impulso produttivo, dal momento che lungo il proprio corso sorsero ben quindici mulini, utilizzati per movimentare segherie, frantoi e magli.\nSul finire del Medioevo cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Torre Boldone venne a trovarsi tra i domini guelfi, tanto da essere vittima a pi\u00f9 riprese degli attacchi ghibellini. Le cronache riportano difatti che nel 1379 alcune abitazioni vennero incendiate e alcuni abitanti vennero presi prigionieri, due dei quali trovarono la morte. Nel 1393 invece si verificarono sanguinosi attacchi attorno alla citt\u00e0, culminati in agosto con assalti ghibellini ad abitazioni e uccisione di alcuni abitanti.\nDopo numerosi tentativi di pacificazione andati a vuoto, nel 1397 le ostilit\u00e0 ripresero in modo violento, con i ghibellini che occuparono gran parte dei castelli posti a difesa della citt\u00e0, tra cui anche quello di \"Viandasso\". Ne deriv\u00f2 una cruenta battaglia che si svolse proprio nei campi tra Torre Boldone e Gorle, al termine della quale i guelfi ebbero la peggio, tanto che nel 1399 venne emessa un'ordinanza con la quale la popolazione era invitata ad abbandonare il paese. Gli stessi luoghi furono teatro di nuovi scontri nell'agosto del 1403 quando il baluardo guelfo di \"Viandasso\" fu al centro di un fallito tentativo di occupazione da parte della fazione avversa. Nel 1419 le contrade di Torre Boldone furono depredate da nuove incursioni ed infine nel 1428, nell'ambito della lotta tra Ducato di Milano e Repubblica di Venezia, venne prosciugata la roggia Serio, con i mulini posti lungo il corso della stessa che rimasero a secco e vennero dati alle fiamme.\nSoltanto l'arrivo della Repubblica di Venezia mise la parola fine a queste lotte, portando un periodo di relativa quiete.\nCon la Serenissima Torre Boldone, considerato inizialmente come contrada dei \"Corpi Santi\" (ovvero i possedimenti della citt\u00e0), venne inserito nella \"Vicinia di san Lorenzo\", anche se gi\u00e0 in documenti del 1433 e del 1454 viene indicato come comune autonomo. Tuttavia nella seconda parte dello stesso secolo rientr\u00f2 nei confini di Bergamo: ritornando ad essere una vicinia poteva godere dei benefici, delle esenzioni e dei privilegi che aveva la citt\u00e0, venendo di fatto equiparata ad essa.\nNel frattempo la zona aveva acquisito discreta importanza anche a livello commerciale per via dell'esistenza di una strada, la cosiddetta via Mercatorum, che permetteva il passaggio di persone e merci dirette verso la val Brembana, in quei tempi difficilmente raggiungibile utilizzando gli impervi sentieri del fondovalle brembano. Questa strada lastricata si sviluppava dalla citt\u00e0 di Bergamo e passando da Torre Boldone in breve arrivava a Nembro ed Albino, da cui saliva fino a Selvino e poi a \"Trafficanti\" (frazione di Costa Serina), e infine a Serina.\nTra gli eventi accaduti durante i secoli della dominazione veneta, sono da segnalare la terribile ondata di peste del 1630 che decim\u00f2 la popolazione, che in pochi mesi pass\u00f2 da 455 a 280 abitanti, la costruzione della prima scuola del paese nel 1700 e l'edificazione della nuova chiesa parrocchiale, in posizione pi\u00f9 centrale rispetto a tutte le contrade del paese nel 1739. Con la fine della Repubblica di Venezia e la contestuale instaurazione della napoleonica Repubblica Cisalpina, Torre Boldone riacquis\u00ec la propria autonomia amministrativa, persa per\u00f2 gi\u00e0 nel 1809 in seguito ad un imponente riorganizzazione territoriale attuata dai dominatori francesi. Con il nuovo cambio di regime, che nel 1816 vide nascere l'austriaco Regno Lombardo-Veneto, Torre Boldone si separ\u00f2 nuovamente da Bergamo ergendosi a comune, istituzione mantenuta fino ai giorni nostri.\nNel XX secolo il comune fu soggetto ad un tumultuoso sviluppo urbanistico, sociale ed economico. La popolazione difatti crebbe in modo esponenziale raggiungendo numeri inimmaginabili solo qualche decennio prima: al censimento del 1901 gli abitanti erano 1400, cifra quasi raddoppiata nel 1951, mentre un solo decennio dopo avevano raggiunto quota 3440. Il vero \"boom\" avvenne nei due decenni successivi, in seguito ad un'imponente cementificazione del territorio che fece lievitare i residenti a 5877 nel 1971 ed a 7180 nel 1981, con un conseguente snaturamento del territorio, e unificazione in un unico nucleo abitativo delle differenti contrade fino ad allora separate.\nMonumenti e luoghi d'interesse.\nIn ambito storico e culturale l'edificio pi\u00f9 importante \u00e8 senza dubbio quello che per secoli \u00e8 stato chiamato come \"Monastero di santa Maria di Torre\". Situato nella zona pianeggiante in localit\u00e0 \"Imotorre\", a lato della Strada provinciale 35 Bergamo-Nembro-Albino, attualmente \u00e8 incluso nell'istituto \" don Luigi Palazzolo\" gestito dalla Congregazione delle Suore Poverelle.\nL'origine di questa struttura risale al 1342 quando Giorgio del Zoppo, appartenente ad una delle famiglie pi\u00f9 in vista della citt\u00e0 di Bergamo, incluse nel suo testamento una cospicua donazione alla propria moglie, Anexina Bucelleni, figlia di Bono Bucelleni di Gromo, da lui conosciuta quando fu ospitato dal padre a Gromo, qualora essa avesse deciso di farsi monaca: la donna prese quindi i voti, fondando un monastero femminile dedito alla Regola di sant'Agostino. In esso venne costruita una chiesa, dedicata a santa Maria Assunta, in stile romanico con annesso chiostro porticato con loggiato ad archetti, il tutto con l'aggiunta di numerosi affreschi.\nTuttavia gi\u00e0 nel 1454, a causa di una scelta controversa presa da Giovanni Barozzi, vescovo di Bergamo, il monastero venne soppresso e aggregato al Monastero Matris Domini in Bergamo. La motivazione data fu che la comunit\u00e0 religiosa di Torre Boldone sorgeva in un luogo troppo isolato, lontano da recinzioni e mura, potendo quindi essere oggetto di aggressioni nemiche. Dopo numerosi dibattimenti l'istituzione religiosa venne ripristinata nel 1481, anche se nemmeno un secolo pi\u00f9 tardi, nel 1575, venne nuovamente aggregata al monastero cittadino. A questo punto le propriet\u00e0 vennero affidate a coloni che poco si curarono delle opere d'arte in esso contenute, che cominciarono a cadere in rovina, finch\u00e9 nel 1797 i beni vennero incamerati dalla napoleonica Repubblica Cisalpina e venduti alla facoltosa famiglia Camozzi. Nel corso del XX secolo la propriet\u00e0 pass\u00f2 all'istituto religioso che attualmente lo gestisce, con una conseguente rivalutazione della struttura.\nNotevole importanza ricopre anche la chiesa parrocchiale, dedicata a san Martino vescovo, edificata su progetto di Giovan Battista Caniana e consacrata il 14 novembre 1745.\nQuesta chiesa sostitu\u00ec la vecchia parrocchiale, considerata troppo piccola per le nuove esigenze della popolazione, ed ebbe anche la funzione di unire le diverse contrade, in quanto collocata in posizione intermedia tra i nuclei posti nella pianura e quelli sul colle, dedicata sempre al santo di Tours ma poi detta chiesa dei Morti di San Martino per la vicinanza con il territorio cimiteriale.\n&lt;br&gt;Successivamente ampliata nel 1892 da Elia Fornoni, presenta una pianta a croce latina (anche se nella conformazione originale era a croce greca) sormontata da una cupola a base ottagonale sorretta da quattro archi a tutto sesto, nella quale sono presenti due altari laterali con due confessionali ed il presbiterio con l'altare maggiore. I lavori di rifacimento operati alla fine del XIX secolo interessarono il campanile e la facciata, quest'ultima rifatta in stile classico con un timpano triangolare su cui \u00e8 posta la statua di Maria Vergine ed adornata da otto statue di santi.\nAll'interno, dove sono predominanti le decorazioni in stile barocco lombardo, sono custoditi affreschi, tele e dipinti di buon pregio, nonch\u00e9 le reliquie dei santi Martino e Clemente.\nPrecedentemente la parrocchia aveva sede presso l'antica chiesa, poi denominata appunto \"San Martino Vecchio\", nome che identifica l'intera zona che la circonda, posta a Nord della localit\u00e0 Imotorre. Questo edificio di culto \u00e8 citato in documenti a partire dall'XI secolo, anche se la struttura originale venne demolita nel 1740 al fine di far posto alla struttura esistente. Questa presenta una forma a pianta rettangolare con aula unica e volta a crociera, il cui ingresso \u00e8 dato da un piccolo porticato. Il tutto mantenendo uno stile sobrio, con unici ornamenti un dipinto della Vergine con le anime del purgatorio, in quanto l'area antistante alla chiesa \u00e8 stata per secoli il cimitero del paese, ed una statua in legno di san Martino. A margine di esso si trova una colonna che indica il punto esatto in cui sorgeva il primitivo edificio di culto.\nSempre in ambito religioso, \u00e8 presente anche la \"chiesa dei mortini alla Ronchella\". Costruita nel 1718 in luogo di una piccola cappelletta dedicata alla Madonna del Suffragio, venne edificata per seppellire le vittime dell'epidemia di peste di manzoniana memoria. La struttura \u00e8 ad aula unica con volta a botte, mentre all'interno \u00e8 collocata una tela raffigurante la vergine del suffragio. Oltre ad essa merita menzione l'ex convento di santa Margherita, ubicato nell'omonima via. Conosciuto anche come \"casa degli Umiliati di Torre\", risale alla met\u00e0 del XIII secolo, e originariamente comprendeva anche una chiesetta dedicata a santa Margherita. Il convento ebbe vita breve, dal momento che venne chiuso gi\u00e0 prima della fine del secolo, con l'intera propriet\u00e0 che pass\u00f2 prima alla comunit\u00e0 e poi, dopo la confisca attuata dal regime napoleonico della repubblica Cisalpina, a privati. Dopo la demolizione della chiesa, avvenuta nel 1968, il resto della struttura versa in precarie condizioni.\nIn ambito civile numerose sono le ville storiche, anche se poco valorizzate. Oltre alla \"Villa Pesenti\", che ancora dispone di un grande giardino, degno di nota \u00e8 il \"Palazzo Regazzoni\" che, situato tra il polo scolastico e l'area destinata al mercato settimanale, venne edificato nel XV secolo dalla famiglia Noris Questa lo cedette alla famiglia Regazzoni, che la fece ristrutturare dotandola di un'elegante facciata e di un ampio giardino, caratterizzandolo con la sezione composta da due corpi ortogonali tra loro. Conosciuto anche come \"dell'Incoronata\", per via del fatto che per un lungo periodo vi si insediarono le suore dell'incoronata, che vi istituirono un orfanotrofio, versa in stato di abbandono ed \u00e8 al centro di numerosi progetti volti ad un suo recupero.\nUn altro edificio di rilievo \u00e8 la secentesca \"villa Piceni\", fatta edificare dalla famiglia Piceni della Costa, che sul finire del XVII secolo vi fece aggiungere la chiesetta di sant'Antonio da Padova. Comunemente chiamata \"villa Reich\", in quanto acquistata nel XIX secolo dall'industriale tessile Giovanni Reich, \u00e8 situata nei pressi di un parco nella zona del viale delle Rimembranze, anche se ormai stretta tra i nuovi edifici.\nSociet\u00e0.\nEtnie e minoranze straniere.\nGli stranieri residenti nel comune sono 839, ovvero il 9.6% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nGi\u00e0 storicamente servita dalla tranvia Bergamo-Albino, che oper\u00f2 fra il 1912 e il 1953 e dalla ferrovia della Val Seriana, attiva su questa tratta fra il 1884 e il 1967, sul sedime di quest'ultima \u00e8 in esercizio dal 2009 la tranvia Bergamo-Albino che osserva fermata in corrispondenza della preesistente stazione di Torre Boldone."}
{"id": "37320", "revid": "125734340", "url": "https://it.wikipedia.org/wiki?curid=37320", "title": "Torre de' Roveri", "text": "Torre de' Roveri (\"T\u00f3r de R\u00f3er\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato sulle prime propaggini collinari delle Orobie, dista circa 9\u00a0chilometri a est dal capoluogo orobico.\nStoria.\nI primi insediamenti umani nella zona risalgono al periodo romano, riguardo al quale sono stati rinvenuti alcuni resti, tra cui una fornace.\nIl periodo medievale vide invece il paese al centro di numerose dispute tra le opposte fazioni guelfe e ghibelline, che spesso degeneravano in cruenti scontri.\nDopo la pace di Cremona, che nel 1440 sanciva la fine di queste battaglie, il paese vide un periodo di tranquillit\u00e0, anche grazie alla nuova dominazione della Serenissima. I veneziani effettuarono opere volte all'irrigazione del territorio (su tutte la roggia Borgogna), al fine di favorire le attivit\u00e0 agricole presenti.\nIl borgo pot\u00e9 diventare comune a s\u00e9 quando, nel 1669, il vescovo di Bergamo decise l'istituzione della parrocchia con sede l'antica chiesa di San Girolamo, staccandosi di fatto dal territorio di Pedrengo.\nI secoli seguenti videro la presenza su questi territori delle famiglie nobili dei Pasta, che ha dato il nome al colle che sovrasta il paese (appunto \"Colle dei Pasta\"), e poi degli Sforza della Torre, che attu\u00f2 numerosi interventi edilizi, tra cui la costruzione della chiesa parrocchiale.\nMonumenti e luoghi d'interesse.\nArchitetture religiose.\nEdificata agli inizi del XX secolo, e intitolata a San Gerolamo ed alla Nativit\u00e0 di Maria, la chiesa parrocchiale costruita sui resti della precedente, presenta bifore e trifore che richiamano lo stile gotico lombardo quattrocentesco.\nDi notevole impatto risulta essere il campanile adiacente, con una caratteristica struttura a torre merlata.\nArchitetture civili.\nMerita una citazione Villa Frizzoni, risalente al XVII secolo e costituita da tre corpi principali.\nEconomia.\nIl paese \u00e8 rinomato per le aziende agricole e agrituristiche che permettono di gustare sia cibi tipici che i vini prodotti sui colli, tra i quali spiccano il Valcalepio rosso e bianco D.O.C. ed il pregiato Moscato passito di Torre de' Roveri ottenuto impiegando uve del vitigno autoctono \"Moscato di Scanzo\"."}
{"id": "37322", "revid": "1777102", "url": "https://it.wikipedia.org/wiki?curid=37322", "title": "Torre Pallavicina", "text": "Torre Pallavicina (\"T\u00f3r Palaisina\" in dialetto bergamasco) \u00e8 un comune sparso italiano di abitanti della provincia di Bergamo in Lombardia.\nSituato nella pianura orientale bergamasca, al confine con le province di Brescia e di Cremona, dista circa 38\u00a0chilometri a sud-est dal capoluogo orobico.\nStoria.\nLe poche informazioni inerenti alla storia di Torre Pallavicina riguardano quasi unicamente l'epoca medievale. Prima di questa si presume che il territorio fosse interessato da piccoli insediamenti risalenti all'epoca romana, dato che il borgo veniva inizialmente identificato con il nome di \"Floriano\", probabilmente inserito in quello che veniva comunemente chiamato \"vicus Florianus\".\nAl termine della dominazione romana si verific\u00f2 un periodo di scarsa antropizzazione del territorio, interrotta dall'arrivo dei Franchi. Furono questi a dare vita all'istituzione del Sacro Romano Impero, i cui reggenti governarono le sorti del paese per tutta l'epoca medievale.\nSi sa che questi territori vennero donati in feudo, unitamente alle zone circostanti, al Vescovo di Cremona gi\u00e0 nell'XI secolo.\nFu per\u00f2 con l'arrivo della signoria dei \"Barb\u00f2\", documentata dal 1070, che il borgo ebbe un periodo di notoriet\u00e0, durante il quale, risentendo delle lotte di fazione tra guelfi e ghibellini, ritenne necessario dotarsi di numerosi edifici fortificati. I signori del borgo, di schieramento ghibellino e legati con la signoria dei Visconti di Milano, fecero erigere a , una torre sui loro territori che fungesse da vedetta sulle zone limitrofe e sul corso del fiume Oglio, da sempre confine tra le varie entit\u00e0 politiche.\nQualche tempo pi\u00f9 tardi a fianco della torre venne costruito un palazzo, con scopi sia difensivi che residenziali, dal marchese Galeazzo I Pallavicino, che fece costruire anche l'omonimo canale irriguo che scorre nel paese. Questi spos\u00f2 Elisabetta Sforza, figlia naturale di Tristano Sforza. Da questo matrimonio ottenne anche il possesso del borgo, che assunse il nome di \"Torre Pallavicina\".\nEssendo zona spartiacque anche tra la Repubblica di Venezia ed il Ducato di Milano, venne inserita in una vera e propria zona franca, chiamata \"Calciana\", senza tasse da versare e con una propria amministrazione. E come in tutte le zone di confine, notevole era il contrabbando praticato nonostante le rigide leggi che lo vietavano, pena dure sanzioni, anche se per gli abitanti stessi questa era una delle principali fonti di sostentamento.\nLa totale esenzione dalle tasse dur\u00f2 fino alla met\u00e0 del XVIII secolo, mentre pochi decenni pi\u00f9 tardi si verific\u00f2 il passaggio alla Repubblica Cisalpina. La nuova dominazione revoc\u00f2 tutti i privilegi riservati al paese, che fu annesso al dipartimento facente a capo a Bergamo, ed unito amministrativamente ai vicini comuni di Calcio e Pumenengo.\nNel XX secolo il paese ha subito la crisi del settore agricolo che, non compensata dall'evoluzione industriale, lo ha nuovamente relegato a ruolo marginale nell'economia della \"bassa\" bergamasca.\nMonumenti e luoghi d'interesse.\nIn frazione Portici, entro il territorio comunale, si trova una grande villa rustica con palazzotto cinquecentesco in stile neoclassico, nota appunto come Villa del Portico.\nNella frazione Santa Maria in Campagna si trova inoltre la chiesa di Santa Maria Assunta, del XV secolo, restaurata nel XX secolo e inserita nella diocesi di Cremona; al suo interno ospita tele del XVIII e del XIX secolo, oltre a una notevole pala del Solaro raffigurante \"Maria Assunta\". Di interesse l'antica chiesa romanica di San Nazario e Celso risalente al XII secolo.\nLa frazione Torre ospita il palazzo Barb\u00f2, un'imponente costruzione del XVI secolo con sale affrescate da Giulio e Bernardino Campi. Nel parco del palazzo, di notevoli dimensioni, \u00e8 situata la Torre di Tristano, risalente al XV secolo a opera di Tristano Sforza; lo scopo della costruzione era permettere una pi\u00f9 agevole sorveglianza delle vie di comunicazione e del naviglio. Nei pressi del palazzo sorge anche la villa Olofredi, che versa in condizioni di degrado nonostante il fastoso passato.\nLa sede comunale Villanuova ospita infine il Museo della Civilt\u00e0 Contadina."}
{"id": "37323", "revid": "1522738", "url": "https://it.wikipedia.org/wiki?curid=37323", "title": "Mila Rodino", "text": "Mila Rodino (\"\u041c\u0438\u043b\u0430 \u0420\u043e\u0434\u0438\u043d\u043e\"; \"Cara Patria\") \u00e8 l'inno nazionale bulgaro, scritto e musicato da Cvetan Radoslavov Had\u017ei-Denkov (1863\u20131931) nel 1885 come un canto patriottico in occasione della guerra serbo-bulgara. \u00c8 l'inno nazionale dal 1964. Si tratta di un brano molto melodico e suggestivo, alquanto malinconico a causa della tonalit\u00e0 minore.\nStoria.\nIn precedenza la Bulgaria ebbe tre diversi inni nazionali: quello del periodo monarchico, la canzone popolare \"\u0160umi Marica\" (\"Scorri Mariza\") dal 1908 al 1945, oggi proclamato \"Inno nazionale folkloristico della Bulgaria\" e poi due inni della nuova repubblica comunista, entrambi composti da Georgi Dimitrov (1910\u20131966), omonimo del Georgi Dimitrov a quei tempi leader del partito comunista bulgaro, il primo dal 1945 al 1950 e il secondo, adottato a seguito della morte dell'uomo politico omonimo, dal 1950 al 1964, quest'ultimo modellato come una brutta copia dell'inno sovietico. Questo inno piaceva assai poco, anche perch\u00e9 mostrava troppo asservimento all'Unione sovietica. Perci\u00f2 nel 1964 si convenne che la storia nazionale non doveva comunque essere dimenticata, e si adott\u00f2 il bel canto di Radoslavov che si collegava al periodo della lotta per l'indipendenza. Alle sue due strofe originali ne venne per\u00f2 aggiunta una terza, con l'elogio del comunismo. Questa terza strofa \u00e8 stata soppressa nel 1990.\nTesto.\nTraduzione.\nFiera Stara planina,\nvicino cui scorre azzurro il Danubio,\nil sole illumina la Tracia,\ne arde sopra il Pirin.\nPatria, cara terra nat\u00eca,\ntu sei il paradiso in terra,\nla tua bellezza e il tuo fascino,\nah, non hanno fine.\nInnumerevoli combattenti sono caduti\nper la nostra amata nazione,\nmadre, dacci una forza virile\nper continuare il loro cammino.\nUltimo verso.\nL'ultimo verso viene omesso nelle occasioni ufficiali. Durante il regime comunista, venne aggiunto un verso che faceva un riferimento diretto a Mosca (su istruzione di Todor \u017divkov), al partito comunista bulgaro e al \"vittorioso regime\". Dopo i cambiamenti liberali del 1989, questo verso venne rimosso:"}
{"id": "37325", "revid": "322321", "url": "https://it.wikipedia.org/wiki?curid=37325", "title": "Treviolo", "text": "Treviolo (\"Trevi\u00f6l\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nell'hinterland di Bergamo, dista circa 6 chilometri a ovest dal centro del capoluogo orobico ed \u00e8 suddiviso in 4 frazioni: quella appunto di Treviolo, Albegno, Curnasco e Roncola. La pi\u00f9 popolata e vicina a Bergamo \u00e8 quella di Curnasco, che conta ben 3718 abitanti.\nStoria.\nIl comune di Treviolo, situato ad ovest di Bergamo, con il quale crea quasi una sorta di insediamento abitativo ininterrotto, si compone di ben quattro nuclei abitati, anch'essi ormai fusi tra loro senza soluzione di continuit\u00e0: il capoluogo Treviolo e le frazioni \"Albegno\", \"Curnasco\" e \"Roncola\".\nI primi insediamenti umani presenti sul territorio dovrebbero essere quelli di alcune trib\u00f9 dei \"Liguri\", come si evince dal toponimo \"Curnasco\", dove la desinenza \"-asco\" risulta essere elemento caratteristico di quelle popolazioni.\nSuccessivamente il territorio venne interessato dagli stanziamenti di gruppi di Galli Cenomani, i quali diedero origine al nucleo del capoluogo Treviolo, che da essi trae il suo significato etimologico: la radice celtica \"TREV\" infatti indica un villaggio. Menzionato in et\u00e0 medievale con il nome \"Trevilio\", si vide aggiungere successivamente il suffisso \"-ol\" probabilmente per distinguerlo, con una forma diminutiva, dal paese di Treviglio.\nFu con l'epoca romana che il nucleo abitativo ebbe un notevole sviluppo, situazione a cui \u00e8 stato possibile risalire grazie ai numerosi reperti rinvenuti sul territorio, tra cui resti di costruzioni, monete, ma anche resti di sepolture. Vista la vicinanza con Bergamo si \u00e8 portati a pensare che questi fossero accampamenti considerati luoghi di avvistamento nonch\u00e9 avamposti difensivi della citt\u00e0 stessa.\nAl termine della dominazione romana si pensa che Treviolo, Albegno e Curnasco abbiano attraversato una fase di spopolamento, terminata con l'arrivo dei Longobardi, i quali istituirono un \"fundo Curnasco\", citato in documenti dell'anno 774.\nDi poco successivi, precisamente dell'871, sono gli atti in cui si menziona \"Albineas\" (poi traslato, gi\u00e0 dal 964 in \"Albigna\"), mentre \"Trevilio\" appare in carte risalenti al 910 (soltanto nel 1174 apparir\u00e0 come \"Triviliolo\").\nErano gli anni in cui l'intera zona era stata assoggettata al dominio del Sacro Romano Impero, i cui reggenti istituirono il feudalesimo.\nQuesti affidarono al Vescovo di Bergamo i territori di Treviolo gi\u00e0 nel XII secolo, ma la loro posizione di vicinanza al capoluogo orobice li rese particolarmente ambiti dalle fazioni guelfe e ghibelline, che miravano ad assumerne il controllo.\nNumerose furono le devastazioni territoriali, alle quali si cerc\u00f2 di porre fine con la costruzione, nel XIII secolo, di un imponente castello nella frazione di Albegno, ai tempi separata amministrativamente sia da Treviolo che da Curnasco: in quel contesto la zona venne occupata dalla famiglia Suardi, di schieramento ghibellino, che diede grande importanza strategica al borgo.\nGli scontri raggiunsero l'apice nel corso dell'anno 1405, quando Treviolo fu sottoposto ad un violento attacco perpetrato dalla famiglia guelfa dei Colleoni di Trezzo sull'Adda, che distrussero edifici ed uccisero numerosi abitanti schierati con la fazione a loro avversa.\nLa situazione ritorn\u00f2 alla normalit\u00e0 soltanto all'inizio del XV secolo, quando irruppe la Repubblica di Venezia che, grazie ad una serie di interventi mirati, riusc\u00ec a ristabilire un equilibrio sociale ponendo fine alle lotte ed a risollevare l'economia, favorendo lo sviluppo agricolo. Questo nonostante i terreni non fossero particolarmente fertili, a causa della loro natura alluvionale e ghiaiosa, a cui si pose rimedio creando una serie di piccoli canali irrigui.\nA seguito di questo cominci\u00f2 a svilupparsi anche la frazione \"Roncola\", situata sulle rive del fiume Brembo, il cui toponimo dovrebbe derivare, al pari dell'omonimo comune poco distante, dalla parola latina \"Roncus\" (significante \"poggio\"), poi traslato in \"runcula\", che indicherebbe appunto un agglomerato urbano posto in prossimit\u00e0 di un poggio o di un terrazzamento, in questo caso sul fiume Brembo.\nI secoli successivi videro l'arrivo della dominazione francese al termine del XVIII secolo, a cui poi subentrarono nel 1815 gli austriaci, per poi passare definitivamente al Regno d'Italia nel 1859, senza che nel paese avvenissero episodi di rilevanza politica.\nSoltanto nel 1927 il comune assunse le attuali dimensioni, quando a Treviolo vennero accorpate le altre frazioni. Tuttavia Curnasco, nella seconda met\u00e0 del XX secolo cerc\u00f2 pi\u00f9 volte di riottenere l'autonomia amministrativa, per\u00f2, senza riuscirci.\nStemma.\nL\u2019attuale stemma di Treviolo sintetizza i riferimenti dell\u2019attuale comunit\u00e0, composta da Treviolo, Albegno, Curnasco e Roncola. Lo scudo \u00e8 suddiviso in una fascia inferiore e due riquadri superiori. Il castello con torre sormontato da merli alla ghibellina su sfondo rosso corrisponde al Castello dei Solza, simbolo di Treviolo; i riquadri superiori sono associati alle frazioni, in particolare per Albegno vi \u00e8 l\u2019incudine e il martello data la presenza dei \"Maer\", cio\u00e8 i fabbri che gestivano le seriole, e per Curnasco il fascio di spighe come testimonianza dell\u2019importanza di quella zona come fondo agricolo legato alle presenze dei monaci che ne gestivano i prodotti.\nIl colore azzurro rappresenta la nobilt\u00e0 del lavoro manuale e il giallo \u00e8 un riferimento all\u2019immagine del territorio coltivato. All\u2019azzurro pu\u00f2 venire anche accostata l\u2019acqua come ricchezza locale sia per le irrigazioni sia per il funzionamento degli opifici.\nNel 1998 il Consiglio Comunale ha attribuito, sotto la rappresentazione del Castello, tre onde blu per rappresentare la Comunit\u00e0 della Roncola la quale si trova in prossimit\u00e0 dei fiume Brembo.\nMonumenti e luoghi d'interesse.\nIl luogo di maggior rilevanza \u00e8 il castello di Treviolo, risalente al periodo medievale, esistente gi\u00e0 nell'XI secolo e menzionato tra i castelli di quel periodo posti a difesa della citt\u00e0 di Bergamo. Le vestigia di tale edificio si trovano sulla piazza principale del paese. \nDistrutto dai Colleoni di Trezzo con il pretesto della guerra fratricida tra guelfi e ghibellini, ma solo ed esclusivamente per mire espansionistiche e di possesso del territorio, dopo la pace di Ferrara ritorna di propriet\u00e0 dei nobili Solza, la famiglia che dal 1300 circa ne \u00e8 rimasta proprietaria fino all'inizio del XIX secolo.\nAttualmente si possono ancora ammirare la torre e l'ingresso, nonch\u00e9 parte della cinta muraria.\nIn ambito religioso il luogo pi\u00f9 importante \u00e8 la chiesa parrocchiale di San Giorgio Martire: risalente al XVII secolo, presenta al proprio interno parecchi affreschi di buon pregio, tra i quali spiccano quelli di Vincenzo Angelo Orelli e la sua bottega, che nel paese hanno lavorato per circa 20 anni. Si trovano inoltre una tela del Gaffuri, pittore del 1592, raffigurante il santo patrono Giorgio, dono dei Solza alla chiesa parrocchiale, oltre a una tela attribuita al Cavagna sempre dello stesso periodo ed alcuni reperti provenienti dalla primitiva chiesa parrocchiale di epoca medievale.\nAccanto alla chiesa sorge la Casa Canonica, edificio del XVIII secolo completamente affrescato sempre dagli Orelli, restaurata nel 2003.\nAltri edifici presenti nel capoluogo sono la cappellania Viganoni, la villa Galletti-Pesenti e la villa Zanchi.\nNella frazione di Albegno si trova la chiesa parrocchiale di San Giovanni Battista che, edificata nel 1930, possiede dipinti risalenti al XVI ed al XVII secolo, nonch\u00e9 sculture, tarsie e statue di grande impatto. Poco distante si trova la villa Frizzoni-Micheletti-Casarotto, risalente al XVII secolo, che ben risalta tra gli edifici circostanti.\nNella frazione Curnasco \u00e8 situata la chiesa dei Santi Nazario e Celso, costruita nel XVI secolo, ma ristrutturata in modo sostanziale nei secoli successivi. Della struttura originale rimangono numerosi affreschi e stucchi che fanno compagnia a statue e tele di epoche successive. In zona si trova anche la cinquecentesca cascina Colombo, tipico esempio di struttura rurale, al cui interno si trova ancora una macina.\nInfine nella frazione di Roncola si trovano la chiesa del Sacro cuore, edificata nel 1922 e la chiesetta di Santa Maria nascente, attigua alla Villa Volpi, edificata dall'omonima famiglia con forme fastose.\nIn ambito naturalistico \u00e8 da sottolineare la presenza della Roggia Serio Grande, che inizialmente delimita il territorio comunale di Treviolo con quello di Curno, passando tra i prati poco distanti dall'abitato di Curnasco nei quali si trova anche la chiesa di San Zenone, per poi diramarsi in due tronchi minori presso Albegno e dirigersi verso la pianura bergamasca dove viene fatta oggetto di prelievo a fini irrigui.\nLa Biblioteca comunale \u00e8 intitolata a Lanfranco da Albegno (secolo XIV), un letterato autore di un glossario latino-bergamasco.\nSport.\nSquadre di calcio: G.S. Curnasco, Giovanile Trealbe, U.S. Roncola.\nSquadra di pallacanestro: Treviolo Basket\nEventi sportivi.\nIl 6 gennaio di ogni anno si disputa presso il parco Callioni (frazione Roncola di Treviolo) la Maratona sul Brembo, gara ufficiale FIDAL sulla distanza regolamentare di 42,195 metri.\nLa gara \u00e8 organizzata dal gruppo sportivo ASD Runners Bergamo.\nEventi teatrali.\nSul comune di Treviolo si svolgono ogni anno, dal 1996, due rassegne teatrali: Frescofresco, dedicata ai bambini nel periodo autunnale, e Calderone, per il pubblico adulto, in spazi all'aperto nel mese di luglio.\nEsse sono state ideate dirette artisticamente dalla locale compagnia Gruppo Teatro Fragile, che ne ha mantenuto la direzione fino al 2014.\nGrazie al supporto finanziario e logistico dell'amministrazione comunale, le due rassegne offrono una dozzina di spettacoli di generi vari a ingresso gratuito, ospitando sia compagnie locali, sia nomi di rilevanza nazionale e internazionale."}
{"id": "37326", "revid": "554814", "url": "https://it.wikipedia.org/wiki?curid=37326", "title": "Ubiale Clanezzo", "text": "Ubiale Clanezzo (\"\u00dcbi\u00e0l Clan\u00e8ss\" in dialetto bergamasco) \u00e8 un comune sparso italiano di abitanti della provincia di Bergamo in Lombardia.\nComposto dai due borghi di \"Ubiale\" e \"Clanezzo\", e situato all'imbocco della Val Brembana, dista circa 16 chilometri a nord dal capoluogo orobico.\nStoria.\nLa posizione, che colloca i due borghi in una zona in cui si verifica la confluenza tra le valli Brembilla, Imagna e Brembana, ha creato i presupposti per insediamenti umani fin dalla preistoria. Risalgono infatti al paleolitico superiore (databili attorno al X millennio a.C.), alcuni reperti archeologici riconducibili ad abitanti che si ritiene appartenessero ad insediamenti numericamente rilevanti e con una buona organizzazione, rinvenuti in localit\u00e0 \"Piane\" o nelle grotte di \"Costa Cavallina\", o in quelle denominate \"B\u00fcs dei Cornei\" e \"B\u00fcs di La\u00fcr\".\nTuttavia i nuclei abitativi cominciarono a formarsi ed a svilupparsi soltanto parecchi secoli pi\u00f9 tardi, grazie ai Romani. La loro presenza sul territorio, attestata dal ritrovamento di numerosi reperti tra cui spiccano monete e vasi, venne favorita dall'esistenza di vie di comunicazione che collegavano \"Clanezzo\" (ritenuto il centro pi\u00f9 antico tra i due che compongono il comune) agli importanti territori di Lemine (l'attuale zona di Almenno), passando per \"Ubiale\", attraversando il corso del fiume Brembo con un ponte di cui ancor oggi rimane un pilone.\nCon la fine dell'impero romano il territorio vide un periodo di scarsa antropizzazione, almeno fino all'arrivo dei Franchi che, istituendo il Sacro Romano Impero, diedero vita al feudalesimo.\nInizialmente assegnate al Vescovo di Bergamo, queste terre cominciarono ad essere teatro degli scontri tra guelfi e ghibellini, tanto che in tutta la zona sorsero castelli e fortificazioni, tra cui spicca come imponenza ed importanza il castello di Clanezzo: di propriet\u00e0 della famiglia ghibellina dei Dalmasano, che vide tra i suoi esponenti Beltramo e Unguerrando, fu al centro dei principali eventi che riguardarono le contrade limitrofe.\nSu di esso cominciarono a circolare numerose leggende nonch\u00e9 ad addensarsi un alone di mistero, vista l'inaccessibilit\u00e0 del luogo e la terribile fama di cui godevano i proprietari.\nNel corso del XIV secolo numerosi furono gli scontri che riguardarono il borgo che, legato al vicino Brembilla, combatt\u00e9 a lungo contro gli abitanti della valle Imagna, schierati con la fazione guelfa, causando devastazioni territoriali e numerose perdite umane.\nLa situazione ritorn\u00f2 alla tranquillit\u00e0 a partire dall'inizio del XV secolo quando, unitamente al resto della provincia bergamasca, venne posto sotto il dominio della Repubblica di Venezia, la quale eman\u00f2 una serie di provvedimenti volti a migliorare la situazione sociale ed economica. La Serenissima ordin\u00f2 la distruzione del castello della famiglia Dalmasano, rea di essersi opposta all'arrivo dei veneti, ma diede anche notevole impulso alla basse valle Brembana creando la via Priula, strada che, attraversando l'intera valle, collegava il capoluogo orobico con i territori del canton Grigioni.\nQuesta diede grande impulso ai borghi di Clanezzo ed Ubiale che, nonostante la strada passasse sull'opposto versante della valle in localit\u00e0 Sedrina, poterono migliorare i trasporti ed i commerci.\nL'economia \u00e8 sempre stata imperniata sull'agricoltura e sull'allevamento, situazione che ha impedito uno sviluppo economico del borgo e dei propri abitanti, da secoli costretti ad intraprendere l'avventura dell'emigrazione, nonostante si fosse sviluppata anche l'attivit\u00e0 estrattiva riguardante materiali come quarzo e calcare.\nI secoli successivi videro l'arrivo della dominazione francese al termine del XVIII secolo, a cui poi subentrarono nel 1815 gli austriaci, per poi passare definitivamente al Regno d'Italia nel 1859, senza che nel paese avvenissero episodi di rilevanza politica.\nStoria amministrativa.\nIn epoca medievale i due borghi di Ubiale e Clanezzo risultavano essere aggregati al vicino centro di Brambilla, rendendosi autonomi da esso tra il XV ed il XVI secolo con il nome di \"Brambilla Vecchia\". In quel tempo il neonato comune assorb\u00ec entro i propri confini anche le porzioni territoriali di Strozza e Capizzone poste alla sinistra del torrente Imagna.\nAl termine del XVIII secolo perse la sua autonomia: Clanezzo venne aggregato a Capizzone, mentre Ubiale pass\u00f2 a Brambilla. Questa versione \u00e8 tuttavia contraddetta da dati del Formaloni che, nel 1777, considerava ancora i due borghi in un'unica entit\u00e0 amministrativa autonoma.\nCon l'instaurazione della Repubblica Cisalpina il territorio viene nuovamente riunito in comune, con la denominazione di \"Clenesso con Ubiale\". Da allora i confini non vennero pi\u00f9 cambiati: le uniche modifiche riguardarono il nome che cambi\u00f2 prima in \"Clenesso\" (durante la dominazione austriaca), poi in \"Clanezzo\" (con l'avvento del Regno d'Italia), ed infine nell'attuale \"Ubiale Clanezzo\".\nMonumenti e luoghi d'interesse.\nL'edificio di maggior richiamo sia artistico che storico \u00e8 il \"castello di Clanezzo\". Situato in posizione dominante e risalente al periodo medievale, ma ricostruito nel XVII secolo, \u00e8 attualmente utilizzato anche per feste e banchetti privati. Presenta un ottimo stato di conservazione sia della struttura che delle torri, frutto di numerosi interventi di restauro.\nSempre in ambito medievale merita menzione il \"ponte di Attone\", edificato per conto del conte di Lecco Attone di Guiberto, interessato da un recente intervento di recupero, bellissimo esempio di architettura che permetteva il superamento del torrente Imagna collegando Clanezzo con Almenno.\nNelle immediate vicinanze si pu\u00f2 ammirare anche la \"dogana di Clanezzo\", anch'essa in ottimo stato di conservazione.\nIn ambito religioso meritano menzione sia la \"Chiesa dei Santi Bartolomeo e Bernardino\" di Ubiale che la \"chiesa parrocchiale di San Gottardo\" di Clanezzo.\nLa prima, costruita nel 1738, custodisce opere di tutto rispetto, tra cui spicca un dipinto di Maria con i due santi patroni, opera di Vincenzo Angelo Orelli. La seconda chiesa invece risale al XVII secolo, anche se presenta un sostanziale rifacimento di due secoli pi\u00f9 tardi: al proprio interno si trovano dipinti di \"Gioacchino Manzoni\" e della scuola di Carlo Ceresa.\nInfrastrutture e trasporti.\nClanezzo era servita dall'omonima stazione posta lungo la ferrovia della Valle Brembana, attiva fra il 1906 e il 1966."}
{"id": "37327", "revid": "1718925", "url": "https://it.wikipedia.org/wiki?curid=37327", "title": "Urgnano", "text": "Urgnano (\"\u00d6rgn\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato nella media pianura bergamasca, dista circa 9\u00a0chilometri a sud di Bergamo.\nStoria.\nLe origini del paese affondano nell'epoca romana, periodo del quale sono stati rinvenuti reperti di notevole importanza, tra cui due lapidi funerarie. Si presume che anche il toponimo trovi origine in quegli anni, derivando dal nome latino di un antico proprietario terriero di allora, tale Aurinus, a cui venne aggiunto il suffisso aggettivale \"-anus\".\nA tale periodo risalgono anche le vie \"Cremasca\" e \"Francesca\", utilizzate dalla viabilit\u00e0 moderna come arterie di scorrimento, che tagliano la pianura bergamasca.\nZona quindi di particolare interesse, vide anche insediamenti della popolazione longobarda, della quale sono state ritrovate sepolture.\nNel corso del IX secolo si ha notizia dell'arrivo dei Franchi, i quali ripristinarono la \"via Francesca\" per permettere il trasferimento della salma dell'imperatore Ludovico II da Brescia a Milano.\nQuesti istituirono anche il Sacro Romano Impero, a cui fa riferimento il primo documento che attesta l'esistenza del \"comune rurale di Urgnano\", risalente al 985.\nDurante questo periodo e per tutto il X secolo, si verificarono anche alcune invasioni barbariche, che secondo alcuni sarebbero alla base di un'altra spiegazione inerente al toponimo, derivante dal nome degli \"Unni\", protagonisti di scorrerie sui territori della pianura padana. Un'ultima interpretazione dell'origine etimologica del nome, adottata dalla tradizione popolare, vorrebbe farlo derivare da \"urna\", tanto che anche lo stemma del paese ne reca un'immagine.\nIl periodo di profonda instabilit\u00e0, unito ai crescenti scontri tra le fazioni dei guelfi e dei ghibellini, port\u00f2 il paese a dotarsi di fortificazioni a scopo difensivo, tra le quali spiccava un castello. Risalente ad un periodo compreso tra il X e l'XI secolo, raggrupp\u00f2 attorno ad esso gran parte della popolazione, creando cos\u00ec un notevole nucleo abitativo, che forma il centro storico.\nNei secoli successivi il paese divenne feudo della famiglia milanese dei Visconti che, a partire dal XIV secolo fece erigere una rocca in luogo di una precedente fortificazione, al fine di proteggere il loro possedimento dalle mire espansionistiche delle altre potenze (famoso fu l'attacco portato al borgo da Facino Cane), prima fra tutte la Repubblica di Venezia.\nUrgnano difatti si trovava in una zona di confine tra le due entit\u00e0 politiche del tempo tanto che, a partire dalla prima met\u00e0 del XV secolo, pass\u00f2 sotto la dominazione della Serenissima. Questa eman\u00f2 una serie di provvedimenti volti a migliorare la situazione sociale ed economica, restaur\u00f2 e rinforz\u00f2 il castello e lo assegn\u00f2 in feudo, unitamente alle terre circostanti, al condottiero Bartolomeo Colleoni.\nDocumenti risalenti al 1622 attestano l'esistenza di numerosi campi adibiti alla coltivazione di granoturco, ponendo quindi Urgnano tra i primi paesi ad introdurne la coltura.\nI secoli successivi non videro avvenimenti di particolare rilievo per Urgnano, che segu\u00ec le sorti politiche del resto della provincia, passando alla Repubblica Cisalpina nel 1797, a cui poi subentrarono nel 1815 gli austriaci, per poi essere definitivamente annesso al Regno d'Italia nel 1859.\nIl 29 aprile 1945, dopo la Liberazione ad Urgnano nove aderenti alla Repubblica Sociale Italiana furono prelevati dalle autorit\u00e0 provvisorie,per essere poi trasferiti a Bergamo e fucilati nel locale cimitero.\nIn tempi recenti nel paese venne decisa la costruzione di una circonvallazione, la cui costruzione implic\u00f2 tuttavia la parziale demolizione della cinta muraria e del castello stesso.\nSoltanto nella seconda met\u00e0 del XX secolo il paese ha sub\u00ecto un notevole incremento industriale e demografico, ponendolo tra le realt\u00e0 principali della zona.\nMonumenti e luoghi d'interesse.\nRocca viscontea.\nIl luogo che caratterizza maggiormente il territorio comunale \u00e8 senza dubbio la \"Rocca viscontea\". Edificata nel XIV secolo dove gi\u00e0 esisteva una fortificazione antecedente al periodo medievale, venne pi\u00f9 volte ristrutturata dai proprietari che succedettero ai Visconti: tra questi si segnalano gli interventi operati dalle famiglie Colleoni e Albani.\nIl castello \u00e8 di propriet\u00e0 comunale, presenta una struttura a pianta quadrata con quattro torri poste ai vertici perimetrali e altre due sopra le porte d'ingresso. Conserva anche il fossato e i relativi ponti di accesso, e spesso \u00e8 sede di iniziative culturali.\nArchitetture religiose.\nPrepositurale dei santi Nazario e Celso.\nIn ambito religioso riveste notevole importanza il Duomo, dedicato ai Santi Nazario e Celso, risalente alla fine del XVIII secolo e contenente opere di notevole valore, tra cui spiccano gli affreschi di Vincenzo Angelo Orelli, la \"Piet\u00e0\" del Tintoretto, il dipinto \"San Nazario e Celso condannati alle verghe\" eseguito da Enrico Scuri, la \"Via Crucis\" e \"Ges\u00f9 scaccia i mercanti dal tempio\" di Francesco Capella e \"L'invenzione da parte di Sant'Ambrogio delle reliquie dei Santi Nazario e Celso\", opera di Giacomo Trecourt. La chiesa ospita il pi\u00f9 grande organo settecentesco costruito in Bergamo. \u00c8 opera di Giuseppe (II) Serassi, che lo complet\u00f2 nel 1798. Profondamente alterato nel 1930, \u00e8 stato riportato a una forma vicina all'originaria con il restauro terminato nel 2013. Esternamente si presenta con una facciata in pietra e con un campanile posto a lato, detto \"campanile del Cagnola\" dal nome dell'architetto Luigi Cagnola, in stile neoclassico e alto ben 54 metri. Ospita un concerto di 12 campane in si\u266d2, fuse dalla fonderia Bizzozero di Varese nel 1834 (in origine erano 8 campane); Le due campane maggiori e l'allora piccola vennero requisite durante la seconda guerra mondiale, poi ripristinate dalla fonderia Ottolina di Bergamo nel 1947; Nel 1986 furono aggiunte le 3 campane minori, da parte della fonderia Capanni di Castelnovo ne' Monti; nel 2001 fu aggiunta la settima minore (il semitono), sempre a opera della fonderia Capanni. Attualmente \u00e8 uno dei concerti di campane pi\u00f9 grandi della Lombardia.\nAl di sotto della parrocchiale stessa si trova la \"Chiesa ipogea dello Scurolo\".\nSantuario Madonna della Basella.\nNella frazione Basella grande interesse riveste il santuario omonimo, costruito in seguito alle apparizioni della Madonna, avvenute l'8 e 17 aprile 1356. Ampliata un secolo pi\u00f9 tardi per volere del condottiero Bartolomeo Colleoni, che vi seppell\u00ec la figlia Medea, rappresenta ancor il luogo di pellegrinaggio e di devozione popolare. Il santuario conserva anche la sepoltura di Alessandro Martinengo Colleoni, nipote del condottiero, e della moglie Bianca di Tomaso Mocenigo, quando furono traslate dalla chiesa di Santo Stefano dopo la sua distruzione per la realizzazione delle Mura venete di Bergamo.\nAltre chiese.\nMeritano infine menzione anche la \"chiesa della Beata Vergine Maria Addolorata\" e la \"chiesetta agreste della Trinit\u00e0\", quest'ultima risalente al XV secolo.\nParchi.\nSul territorio comunale si trovano anche il Parco del Serio, interessante dal punto di vista naturalistico, ed il museo africano.\nParco Martiri delle Foibe\nParticolare attenzione per questo parco immerso in un ambiente con palazzi in marmo in stile barocco"}
{"id": "37328", "revid": "484362", "url": "https://it.wikipedia.org/wiki?curid=37328", "title": "Valbondione", "text": "Valbondione (\"Bungi\u00f9\" , \"Bundi\u00f9\" , \"Albundi\u00f9\" o \"Valbundi\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia.\nPosto presso la testata della val Seriana, dista circa 52 chilometri a nord-est dal capoluogo orobico.\nOrigine del nome.\nQuesta zona della Val Seriana \u00e8 denominata \"Valbondione\" proprio perch\u00e9 prende il nome dal principale affluente del fiume Serio, \"Bondione\". Il nome si riferisce poi per estensione alla valle che include i borghi presenti sul territorio comunale. Il nome della valle, gi\u00e0 in epoca medievale indicata come \"Bondelione\", trae origine dal prefisso \"Bont\", di chiara matrice celtica, riscontrabile anche in altri toponimi della bergamasca quali Bondo di Albino, Bondo di Colzate oppure Bondo di Adrara San Martino, che starebbe ad indicare una conca oppure un territorio con la presenza di un ammasso di pietre.\nGeografia fisica.\nTerritorio.\nSituato in alta val Seriana, con un'altitudine compresa tra i 750 m s.l.m. del fondovalle e i 3050 del Pizzo Coca, \u00e8 il comune pi\u00f9 esteso e pi\u00f9 settentrionale della provincia di Bergamo.\nIl territorio \u00e8 delimitato a nord dallo spartiacque delle Alpi Orobie che parte dal pizzo del Diavolo di Tenda, include la punta Scais, il Pizzo Coca e continua fino al monte Torena, e che suddivide la provincia bergamasca da quella di Sondrio (nella fattispecie con i comuni di Piateda, Ponte in Valtellina e Teglio).\nA sud-ovest confina con Gandellino tramite la linea che va dalla cresta del pizzo del Diavolo di Tenda al pizzo Ceppo, scende sul fondovalle e risale sul monte Vigna Soliva; a sud include invece la parte sommitale della val Sedornia fino alla vetta del monte Vigna Vaga, limite amministrativo con il comune di Colere posto in val di Scalve.\nA sud-est il limite territoriale \u00e8 ancora con la stessa valle ma con il paese di Vilminore di Scalve, ed \u00e8 dato dal tratto che va dai monti Vigna Vaga al passo della Manina, continuando sul monte Sasna fino al pizzo dei Tre Confini; la linea continua a est con le vette dei monti Gleno, Trobio, Strinato e Torena.\nOrografia.\nMonti.\nIl territorio molto esteso include un ragguardevole numero di monti, valli e corsi d'acqua. Si consideri infatti che le dodici vette pi\u00f9 alte delle Alpi Orobie sono incluse sul suolo valbondionese: le principali sono il Pizzo Coca (3.050 m), il Pizzo Redorta (3.038 m), la Punta Scais (3.038 m), il Dente di Coca (2.924 m), il Pizzo del Diavolo della Malgina (2.924 m), il Pizzo del Diavolo di Tenda (2.914 m), il Monte Torena (2.911 m), il Pizzo Recastello (2.886 m) e il Monte Gleno (2.882 m), con numerose altre cime di altezza minore.\nVallate.\nMolte sono anche le vallate: si va dalla valle Bondione, che occupa la porzione Sud-Est del territorio, e le sue tributarie \"valle dell'Asta\" e \"valle Stretta\", alla valle di Coca, che si sviluppa sulle pendici dell'omonimo monte, senza dimenticare la \"valle dell'Aser\" e la \"Valsecca\", che sfociano presso Fiumenero, la \"valle degli Enrici\", che scende dal monte Vigna Soliva, la val Sedornia (anche se inizia solo pi\u00f9 a monte) e la valle del Serio. Quest'ultima \u00e8 indubbiamente la pi\u00f9 importante, con numerose altre valli minori che vi sfociano nella sua parte iniziale, ad un'altezza spesso superiore ai 2.000 m s.l.m., quali la \"Valmorta\", la \"valle della Cerviera\", la \"valle del Trobio\" e la \"valle del Lago\".\nGeologia.\nL'escavazione di Valbondione ha raggiunto le formazioni cristalline archeozoiche che costituiscono il basamento delle formazioni sedimentarie permiche e mesozoiche. Questi terreni cristallini si trovano nel fondovalle e nelle parti pi\u00f9 basse dei versanti. Invece le catene montuose che circondano Valbondione sono costituite da materiali permici.\nMorfologia.\nTra le creste pi\u00f9 alte di Valbondione e il fondovalle, si susseguono una serie di conche e valloni glaciali. I fondi delle conche sono caratterizzati da bacini lacustri, o torbosi o ghiaiosi; esse sono sbarrate da dossi rocciosi arrotondati. Le pi\u00f9 elevate si trovano a 2300 m, scendendo, a 1862 m, si trova la conca del Barbellino, contenente le acque del Lago del Barbellino, seguita da uno strapiombo di 700 m che ricade sulla conca di Maslana (1150\u20131200 m) che a sua volta con un salto di un centinaio di metri si apre al tratto glaciale Bondione-Fiumenero (950\u2013800 m).\nIdrografia.\nFiumi.\nPer ci\u00f2 che concerne l'idrografia numerosi sono i corsi d'acqua che bagnano il territorio: il principale \u00e8 senza dubbio il Serio, che nasce dalle pendici del monte Torena nei pressi del Passo del Serio, e solca il territorio comunale ricevendo le acque di numerosi torrenti. Questi sono per lo pi\u00f9 corsi d'acqua che raccolgono le acque in eccesso provenienti dai monti circostanti e quelle derivanti dallo scioglimento delle nevi. Il principale di questi \u00e8 il fiume Bondione, che d\u00e0 il nome alla vallata, bagna la frazione di Lizzola e confluisce nel Serio da sinistra. Tra gli altri si segnalano il Nero, che sfocia da destra presso Fiumenero, il Trobio e il Coca.\nLaghi.\nSono presenti anche una grande quantit\u00e0 di laghi: il pi\u00f9 esteso \u00e8 il lago artificiale del Barbellino, posto nell'omonima conca ad un'altezza di circa 1.950 m s.l.m. il cui sbarramento viene utilizzato per la produzione di energia elettrica. Poco pi\u00f9 a monte si trova il lago del Barbellino Naturale, meno esteso ma comunque dalle notevoli dimensioni. Estensione pi\u00f9 contenuta \u00e8 invece quella dei vari laghetti alpini quali il lago di Coca, situato sulle pendici dell'omonimo monte, i laghi della Cerviera (nell'omonima valle), il lago Spigorel in val Sedornia, ed i laghi della Malgina, Gelt, Bondione, di Valmorta, della Cima, di Sasna, dei Corni Neri, di Pila, d'Avert, che prendono il nome dalla localit\u00e0 in cui si trovano.\nLa rete viaria \u00e8 molto semplice ed \u00e8 composta da una sola arteria, la strada provinciale SP49 dell'alta val Seriana, che giunge da Gandellino, percorre tutto il fondovalle costeggiando il corso del fiume Serio, e si inerpica infine fino a Lizzola.\nVi sono inoltre numerosi sentieri e mulattiere, molto utilizzati specialmente nei secoli scorsi, che collegano il borgo con i centri vicini, ma anche con le vallate attigue tramite valichi montani. Tra questi vi sono il Passo di Bondione ed il Passo della Manina che conducono in Val di Scalve ed i passi Grasso di Pila, di Caronella e \"del Bondone\", che comunicano con la Valtellina.\nClima.\nValbondione \u00e8 una zona particolarmente soggetta alle precipitazioni superando i 1600\u00a0mm all'anno. Dal punto di vista climatico, la zona \u00e8 soggetta ad un regime continentale che parte dalla Valtellina e tocca anche la Val Seriana, cambiando poi in un regime sublitoraneo.\nGeografia antropica.\nIl comune \u00e8 composto dalle frazioni Fiumenero (2850 ettari di estensione, la prima che si incontra provenendo da Bergamo), Bondione (4810 ettari) e Lizzola (1974 ettari), quest'ultima posta in posizione elevata rispetto al fondovalle, a Sud-Est del territorio comunale. Numerose sono le piccole contrade, tra le quali \"Mola\", \"Gavazzo\" e \"Dossi\", poste sulla destra del Serio tra Fiumenero e Bondione, con \"Redorta\" in posizione pi\u00f9 elevata, poi \"Beltrame\", \"Pianlivere\" e \"Grumetti\" che compongono il nucleo di Bondione, e infine \"Maslana\", abbarbicata sulle pendici del monte Pinnacolo sulla destra orografica della valle.\n\"Sede Comunale\".\nBondione: la frazione pi\u00f9 popolata di Valbondione posta a 900 m, denominata dal torrente Bondione che lo attraversa. In particolar modo, Bondione delimita il centro abitato capoluogo del comune ma \u00e8 anche un quartiere dello stesso. Bondione infatti \u00e8 diviso in diversi quartieri:\nA Bondione si trovano i principali servizi tra cui il municipio, la farmacia, l'ufficio turistico, la posta, le banche, le scuole, l'asilo e la biblioteca ed \u00e8 caratterizzato dalla presenza di folti boschi e diversi pascoli. Le rarit\u00e0 naturali che caratterizzano Bondione sono legate alle miniere di Ferro delle montagne circostanti. \n\"Frazioni\".\nIn passato ne faceva parte anche \"Lizzola Bassa\", situata pi\u00f9 a valle lungo il corso del torrente Bondione, oggi \u00e8 parte di Bondione.\nStoria.\nRecenti studi farebbero risalire l'origine dei primi insediamenti all'epoca romana. Pare difatti che le miniere di ferro, scoperte nella zona di Lizzola proprio in quel periodo, avessero portato un ingente numero di schiavi (i cosiddetti \"Damnata ad Metallam\"), le cui abitazioni avrebbero appunto creato il primo agglomerato urbano.\nNei secoli successivi alla caduta dell'impero romano, la zona venne abitata da gruppi di persone che si spinsero fin qui per trovare scampo alle scorrerie ed alle incursioni delle trib\u00f9 guerriere che imperversavano nei fondovalle.\nDifatti i primi nuclei sparsi vennero costituiti in posizioni elevate, come testimoniano i primitivi borghi di Lizzola, Redorta e Maslana, abbarbicati sulle pendici dei monti della zona, lasciando solo sparuti insediamenti nel fondovalle.\nTuttavia in seguito a forti dissesti geologici occorsi in epoche antiche, non si sa se provocati da frane o addirittura da un terremoto, le borgate di Maslana e Redorta furono distrutte. In quest'ultima sono visibili i resti dei vecchi insediamenti crollati, tra cui alcune antiche baite e la piccola chiesetta.\nNel 774 dopo Cristo, \u00e8 documentata in Valle di Bondione l'esistenza di un oratorio dedicato a San Lorenzo, il quale risulter\u00e0 poi la chiesa nel 1202.\nA partire dall'epoca medievale, la popolazione si trasfer\u00ec progressivamente sul fondovalle, in zone diventate sicure. Sorsero quindi numerosi agglomerati che crebbero fino a diventare contrade, che ben presto si raggrupparono in tre entit\u00e0 distinte tra loro: Bondione, Lizzola e Fiumenero. Il primo documento che testimonia la presenza del vescovo di Bergamo risale al 1026.\nPer gran parte del periodo medievale tutti i piccoli centri della Valle Bondione, gravitarono costantemente sia in campo amministrativo che in quello religioso nell'ambito della Val di Scalve. Nonostante questa fosse posta sull'opposto versante orografico e raggiungibile soltanto tramite il passo della Manina e il passo di Bondione, entrambi posti lungo angusti sentieri, leg\u00f2 a s\u00e9 questi territori nell'istituzione denominata \"Comunit\u00e0 Grande di Scalve\", facendoli inoltre dipendere dalla chiesa prepositurale di Vilminore.\nJ\nI primi privilegi concessi risalgono al 1202, come testimoniato dal documento in cui \"Bondelione\" ottenne dalla \"Comunit\u00e0 di Scalve\" la possibilit\u00e0 di amministrare in modo autonomo la decima parte dei beni complessivi dell'istituzione. Ed \u00e8 per questo motivo che in documenti successivi il borgo di Bondione venne chiamato con il nome di \"Dieci Denari\". Le famiglie nobili del posto, per affermare la loro potenza e per organizzare la loro difesa, costruirono in questo periodo, delle torri.\nNel 1234 venne costruita la prima strada pubblica carrabile tra Fiumenero e Bondione, larga 2,63 metri. Rimase in uso fino al 1800, fino a quando il Governo Austriaco ne fece costruire una nuova nel tratto dal Mulino di Mola sino alla Casa del Dosso. La sua larghezza era di metri 4,10.\nIl XIV secolo fu un periodo molto denso di avvenimenti, dal momento che anche qui si verificarono scontri tra le opposte fazioni di guelfi e ghibellini, che portarono lutti e devastazioni tra la popolazione. Altro evento infausto fu la pestilenza verificatasi nel 1361, che ridusse notevolmente il numero degli abitanti.\nUno spaccato della vita quotidiana di quel periodo \u00e8 garantito da numerosi documenti, custoditi nell'archivio Pietro Pensa, nei quali sono documentati atti volti a regolamentare compravendite o redimere questioni tra gli abitanti.\nNel 1427 Valbondione, con un atto di sottomissione, venne inclusa nei possedimenti di terra della Repubblica di Venezia che per contro, concesse numerosi sgravi e benefici alla zona. Con la Serenissima ritrov\u00f2 nuovo impulso lo sfruttamento delle miniere di ferro della valle Bondione, che cre\u00f2 ulteriori opportunit\u00e0 nell'indotto grazie all'apertura di due forni di fusione presso le contrade \"Torre\" e \"Gavazzo\", nei pressi di Fiumenero.\nA livello amministrativo, nel 1516 i borghi della valle Bondione entrarono a tutti gli effetti a far parte del \"Gran Consiglio di Scalve\", rimanendovi legate per oltre due secoli.\nTuttavia le varie comunit\u00e0 di Lizzola, Bondione (o \"Dieci Denari\") e Fiumenero cominciarono a spingere affinch\u00e9 venisse loro riconosciuta anche l'autonomia amministrativa, situazione che si verific\u00f2 contestualmente al passaggio dalla Serenissima alla napoleonica Repubblica Cisalpina, avvenuto nel 1797. Nel 1789 la Grande Comunit\u00e0 di Scalve si divise e lasci\u00f2 ad ogni contrada parte dei beni che possedeva, come boschi, montagne, campi etc. Il Comune dei Dieci Denari venne escluso dalla ripartizione poich\u00e9 si era gi\u00e0 diviso dalla Comunit\u00e0 nel 1202.\nIn questo ambito Lizzola, Dieci Denari e Fiumenero vennero inclusi nel Circondario di Clusone, anche se gi\u00e0 nella successiva riorganizzazione territoriale del 1805 vennero tutti e tre raggruppati nell'entit\u00e0 denominata \"Valbondione\", che dal 1809 venne a sua volta aggregata al comune di Castione. Ricostituito dopo due anni, nel 1812 venne nuovamente aggregato, questa volta a Gandellino.\nCon l'avvento del Dominio Napoleonico, l'economia del paese va sempre peggiorando. Allora si decise di vendere dei beni comunali alle 42 famiglie del posto. Dagli atti di vendita studiati, si evince che gi\u00e0 nel 1806, \"Il Comune dei Dieci Denari\" \u00e8 inserito nel \"Distretto delle Sorgenti del Serio,\" che \u00e8 una sottodivisione del \"Dipartimento del Serio,\" corrispondente grossomodo alla Provincia di Bergamo. Sempre in questi documenti, si parla di \"\"Municipali del Comune di Bondione\".\" Dunque, nel 1806, era stato costituito il Comune di Bondione, che aveva inglobato a s\u00e9 Fiumenero, Lizzola e Dieci Denari.\nIn seguito alla Restaurazione del 1816, l'intera regione pass\u00f2 all'austriaco Regno Lombardo-Veneto, che defin\u00ec nuovamente i confini ripristinando i tre comuni precedenti.\nL'ultimo passo fu quello di svincolarsi dalla valle di Scalve anche in ambito religioso, passando dalla vicaria foranea di Scalve a quella di Ardesio, avvenuto nel 1852.\nIl periodo compreso tra la fine del XVIII secolo e l'inizio del XX vide un periodo molto florido per il paese, con la popolazione che crebbe dai 513 residenti del 1776 ai 737 del 1805, raggiungendo quota 1106 nel 1853 e 1405 nel 1871. Il tutto grazie alle molteplici possibilit\u00e0 di lavoro che il territorio offriva: oltre alle miniere, costantemente utilizzate anche dopo l'et\u00e0 veneta, e al relativo indotto ad esse legate, vi erano anche le professioni di boscaiolo e carbonaio.\nA ci\u00f2 si aggiunsero anche i lavori di costruzione dello sbarramento del fiume Serio a monte dell'abitato che, portati a compimento negli anni tra il 1920 e il 1930, garantirono il funzionamento di una centrale idroelettrica posta in localit\u00e0 \"Dossi\".\nLa vita del comune continu\u00f2 fino al 1927, anno in cui il regime fascista, nell'ambito di un'opera di soppressione dei piccoli centri in favore dei pi\u00f9 grandi, decise la fusione di Bondione e Fiumenero, andando a formare Valbondione.\nTuttavia a partire dal termine della prima guerra mondiale cominci\u00f2 ad entrare in crisi l'industria estrattiva, con pesanti ripercussioni sulla vita degli abitanti. Gli anni seguenti videro infatti una progressiva diminuzione della popolazione che, dopo aver raggiunto le 2.002 unit\u00e0 rilevate nel censimento del 1931, scese fino alle 1.085 del 2011.\nSoltanto nella seconda parte del XX secolo il territorio comunale venne interessato da un notevole sviluppo edilizio dovuto all'incremento dell'industria turistica, grazie alla presenza di piste da Sci alpino e sci di fondo, ma anche agli itinerari naturalistici e alla tranquillit\u00e0 del posto, nonch\u00e9 dalle Cascate del Serio, le pi\u00f9 alte d'Europa.\nAttivit\u00e0 mineraria.\nLa popolazione di Valbondione e Lizzola visse per molti secoli con il ricavato dell'attivit\u00e0 mineraria estrattiva. L'estrazione si svolgeva in maniera molto primitiva e solo nei periodi invernali, in estate infatti il calore esterno con il fresco presente nelle gallerie dove scorreva acqua creava un'eccessiva condensazione. In ottobre venivano quindi riaperti i cunicoli e i minatori tornavano a vivere in prossimit\u00e0 delle cave stesse, non facendo ritorno alle abitazioni per lunghi periodi. Nelle gallerie e nei cunicoli pi\u00f9 stretti veniva usata la manovalanza infantile, spesso erano figli dei minatori stessi, che dopo aver riempito le ceste di materiale ferroso, lo portava all'esterno dove veniva trasportato su slitte lungo una via detta \"via di strus\u00ec\" nei forni fusori per la \"torrefazione\". Sul territorio di Valbondione, allora Val di Scalve, vi erano due forni a torre, uno in localit\u00e0 detta Torre, e uno nella frazione di Gavazzo.\nStoria.\nSi ritiene che l'inizio delle pratiche in miniera tra le montagne bergamasche sia molto antico. Esse potrebbero essere esistite gi\u00e0 da prima dell'arrivo dei Romani, i quali, inviavano persone condannate a cavare metalli, definite, proprio per questo, \"damnati ad metalla\". Sempre sul territorio bergamasco, l'attivit\u00e0 mineraria ha avuto un ruolo importante data la sua ricchezza, soprattutto per quanto riguarda la presenza di piombo, zinco, rame e politico. Considerando Valbondione, la presenza di queste attivit\u00e0 gi\u00e0 dal periodo romano \u00e8 ritenuta certa da alcuni scolari basandosi su alcuni indizi, ad esempio la tradizione conservatasi che i Romani gestissero diverse miniere di rame e ferro in questa zona e che inoltre lavorassero i minerali in particolari officine adibite al fuso.\nL'esistenza delle miniere \u00e8 invece confermata nel periodo dei longobardi con i privilegi concessi da re Enrico III il Nero nel 1047, e successivamente durante il periodo della Serenissima.\nLa ricchezza mineraria permetteva alla valle di sviluppare la produzione e la vendita di armi bianche in particolare a Gromo che, quando ebbe terminato il proprio filone, acquistava il minerale da queste cave. Secolo dopo secolo i minatori hanno studiato ogni punto del terreno di Valbondione identificando tutti i giacimenti scoperti. Sono diverse le tracce che testimoniano questa secolare attivit\u00e0, ad esempio gli antichi imbocchi delle gallerie e i ruderi dei vecchi forni di torrefazione.\nNel 1451, lo Statuto di Fiumenero diede le indicazioni necessarie per lo sfruttamento delle miniere e sul taglio del legno da adoperare per l'accensione dei forni fusori.\nScarse invece sono le informazioni relative al periodo fin verso il Seicento, il motivo pu\u00f2 essere ricondotto alla mancanza di controlli fiscali e della conseguente assenza di informazioni precise sull'andamento di tale industria. Chiunque scoprisse una vena, non avrebbe dovuto chiedere permessi per procedere e avrebbe potuto liberamente iniziare i lavori di escavazione minerale. Le contestazioni erano pressoch\u00e9 inesistenti dal momento in cui i giacimenti si trovavano in altitudine (500 m- 2000 m) e distanti dal centro abitato, ma anche perch\u00e9 si trattava di terreni di propriet\u00e0 del Comune. Inoltre gli abitanti erano fortemente interessati allo sviluppo dell'industria mineraria nella zona a tal punto che i primi forni vennero costruiti a loro spese. Gli Statuti della Comunit\u00e0 di Scalve risultano essere tra i pi\u00f9 rilevanti nella gestione dell'attivit\u00e0 estrattiva; in particolar modo, esso prevedeva il diritto di libert\u00e0 di ricerca e il diritto di propriet\u00e0 della scoperta. \nInformazioni pi\u00f9 precise invece risalgono al periodo in cui Bergamo era sotto il Governo Veneto, il quale nonostante riconfermasse i diritti delle popolazioni montane sulle risorse minerarie, non era del tutto d'accordo con la mancanza di controlli, in particolare, ai fini fiscali, motivo per cui tent\u00f2 di regolamentare le pratiche mediante concessioni. Questi tentativi di regolamentazione ebbero effetti poco efficaci, basti pensare che nel 1742 al Vicariato di Bergamo risultava registrata una sola concessione ( a Gandellino) in tutto il territorio di Bergamo. La prima concessione data agli utenti delle miniere di Lizzola (Valbondione) fu registrata soltanto nel 1891, ci\u00f2 significa che le attivit\u00e0 minerarie venivano portate avanti segretamente e abusivamente per diversi anni.\nVerso i primi dell'Ottocento, Giovanni Maironi da Ponte cre\u00f2 una lista piuttosto fedele delle miniere finora scoperte a Valbondione. Nell'elenco risultava che, a Fiumenero, vi erano anche miniere di ferro, le \"frere\"\",\" dalle quali si estraeva la maggior quantit\u00e0 di minerali che venivano utilizzati per alimentare il forno di Gavazzo.\nLa situazione cambi\u00f2 drasticamente tra la fine del Settecento e l'inizio dell'Ottocento, quando Valbondione era sotto il controllo della Repubblica Cisalpina la quale abol\u00ec le decime sulle miniere. Altro avvenimento che determin\u00f2 dei forti cambiamenti per quanto riguarda la gestione delle miniere fu la crescente domanda del ferro che poteva per\u00f2 essere soddisfatta soltanto attraverso nuove tecniche di lavorazione e fusione. Per questo motivo le miniere iniziarono ad essere concentrate nelle mani di pochi, spesso persone proveniente da fuori, abbandonando cos\u00ec le antiche regolamentazioni comunitarie. Questa decisione, se da una parte ha ridotto i profitti della valle, dall'altro ha permesso di porre fine alla secolare crisi del settore minerario-siderurgico. L'attivit\u00e0 era molto florida e teneva impegnati gli abitanti in diversi modi: c'era chi si occupava di trasportare le ghise dai forni di fusione, chi invece era impiegato travagliando nelle fucine di riduzione e chi nelle altre relative attivit\u00e0.\nNel 1852 si scoprirono vene di piombo.\nTra gli anni 20 e 30 del Novecento, diverse miniere di ferro chiusero per via della concorrenza estera. Esse ripresero a funzionare con l'arrivo della Seconda guerra mondiale, in particolare, la miniera Manina, una delle miniere che alimentavano il forno di Gavazzo gi\u00e0 da molto prima della chiusura delle miniere. Nel 1938 fu realizzata una teleferica lunga 20\u00a0km che trasportava i minerali estratti al Passo della Manina sino a Darfo Boario Terme in Val Camonica.\nImpianto idroelettrico.\nUna delle risorse che contraddistingue Valbondione \u00e8 la produzione di energia elettrica attraverso l'impianto idroelettrico del Barbellino, un complesso di opere situate tra il lago del Barbellino artificiale (1862 m) e la Centrale Dossi (846 m), nell'omonima frazione di Valbondione. L'impianto raccoglie principalmente le acque del fiume Serio, le cui sorgenti si trovano all'altezza del Monte Torena (2911 m), convogliate in una galleria lunga circa 8,5\u00a0km.\nL'impianto \u00e8 costituito dalla diga del Barbellino che riceve da nord le acque del Serio, oltre che le acque di altri torrenti come il Trombio e il torrente di Cerviera. Una seconda diga denominata \"diga di Valmorta\", poco sotto quella del Barbellino, una serie di canali di derivazione in galleria della lunghezza complessiva di 11,2\u00a0km e un tratto finale di condotta forzata situato a 1810 m che conduce fino alla Centrale Dossi, ultima opera dell'impianto. La potenza creata \u00e8 pari a portata per salto e raggiunge i 13.000 KW, sufficiente a garantire il fabbisogno annuo di 200.000 persone.\nMonumenti e luoghi d'interesse.\nSentiero delle Orobie.\nNumerosi sono gli itinerari naturalistici che il paese offre. Su tutti \u00e8 d'obbligo citare il Sentiero delle Orobie, traccia dalla rilevanza extra-provinciale, che transita per un lungo tratto sul territorio comunale e che tocca ben quattro rifugi alpini: il Baroni al Brunone, il Merelli al Coca, il Cur\u00f2 e il rifugio UEB-Consoli. Al di fuori di questo itinerario molto frequentato, vi sono anche il Rifugio Barbellino, presso l'omonimo lago, e il \"Goi del ca\", posto in localit\u00e0 \"Maslana\". Tutti possono essere considerati punti d'arrivo o base per escursioni pi\u00f9 impegnative sulle innumerevoli vette presenti.\nTra le altre tracce merita menzione anche il Sentiero naturalistico Antonio Cur\u00f2, che collega il Rifugio Cur\u00f2 al Passo del Vivione, in Valle di Scalve, attraversando zone poco frequentate e ricche di fauna (tra cui camosci, stambecchi, marmotte e mufloni) e flora (genep\u00ec, stelle alpine, genziane, genzianelle e cardi) autoctona protetta.\nIl sentiero dei carbonai.\nQuesto percorso \u00e8 stato pensato per visitare quelle zone del territorio valbondionese dove i \"carbuner\" erano soliti produrre carbone di legna utilizzando i \"poi\u00e0t\" o \"carbonaia.\" Per realizzarla i carbuner sceglievano una zona del bosco pianeggiante e priva di sassi o rami chiamata \"aral\", al centro del quale veniva incastrato un palo alto 2 m circa. Attorno costruivano una incastellatura vuota sulla quale venivano appoggiati in senso circolare i pezzi di legna, partendo da quelli pi\u00f9 grossi che creavano il primo strato, seguiti dai pezzi pi\u00f9 piccoli che costituivano il secondo, determinando cos\u00ec la forma a cupola della carbonaia. Per impedire l'afflusso di aria, infine, il tutto veniva ricoperto con fonde di abete e uno strato di terra di circa 10\u00a0cm. Per l'accensione della carbonaia, venivano introdotti dei pezzi di legno all'interno del fornello, dando cos\u00ec il via alla fase di cottura. Trascorrevano diversi giorni dall'accensione, durante questo tempo i \"carbuner\" dovevano controllare la carbonaia, giorno e notte. Ad indicare che il carbone era pronto, era il tipo di colorazione turchina che assumeva il fumo; alla fine del processo il carbone veniva estratto facendo attenzione ad eventuali focolai ancora accesi che venivano spenti con l'acqua o terra.\nIl sentiero dei carbonai collega diverse aree di Valbondione: partendo dal tipico borgo di Maslana, si passa a quello di Valbona, per poi intraprendere il lungo sentiero tra i boschi che conduce a Lizzola. Partendo da qui si prende un ulteriore sentiero molto antico che porta a Bondione, centro di Valbondione. Percorrendo questo itinerario, si fa tappa in ben 19 \"aral,\" ognuno dei quali presenta dei cartelli che spiegano come venivano realizzate le singole carbonaie e il loro funzionamento, parole provenienti da coloro che hanno lavorato all'interno di questo tipo di produzione, svolta anche in altre zone d'Italia, persino nella Svizzera italiana.\nCascate del fiume Serio.\nSempre in ambito turistico, di grande impatto sono le cascate del fiume Serio.\nQueste si sviluppano dal Lago del Barbellino, dove la centrale E.N.E.L. per cinque volte all'anno (sempre nel periodo estivo) libera l'acqua in quello che era il suo originale corso precedente alla creazione della centrale stessa, per un triplice salto di ben 315 metri.\nUno spettacolo a cui ogni volta assistono migliaia di persone.\nInteressanti sono anche altri piccoli salti d'acqua, come quello del torrente Bondione a valle di Lizzola, quelli delle valli di Coca e di Fuga, cos\u00ec come il \"Gorgo del Cane\" e il \"Gorgo dei Fondi\", creati da un salto del Serio tra Maslana e Beltrame.\nChiesa di San Lorenzo.\nIn ambito architettonico merita menzione anche la chiesa parrocchiale, dedicata a san Lorenzo. Edificata nel corso del XIV secolo, ma rifatta completamente nel XVII secolo, custodisce opere pittoriche di buon pregio, tra le quali una \"Madonna con Bambino e Santi Sebastiano, Lorenzo e Rocco\" di scuola del Moroni, e una \"Vergine con Bambino San Domenico e Santa Caterina\" di Domenico Carpinoni.\nAnche le chiese parrocchiali di Fiumenero, dedicata a Sant'Antonio Abate, e di Lizzola, intitolata a San Bernardino da Siena, possiedono opere rispettivamente del Carpinoni e dell'Albrici.\nChiesa di Sant'Antonio Abate.\nL'inizio dei lavori per la costruzione della chiesa avvenne l'8 maggio del 1747, mentre il 4 luglio del 1759 venne dedicata a Dio Ottimo Massimo e a sant'Antonio Abate per volere del vescovo di Bergamo Antonio Redetti. Ci\u00f2 che incuriosisce a livello architettonico \u00e8 la facciata che risulta inferiore in altezza e larghezza rispetto all'aula. Le basi, i capitelli, le cornici, il frontone e infine il portale sono realizzati in pietra. I dipinti conservati all'interno sono svariati, tra cui:\nChiesa della Visitazione di Maria Santissima.\nLa piccola chiesa della Visitazione indicata a presente gi\u00e0 nel 1575 conserva la pala della \"Visitazione di Maria alla cugina Elisabetta\" del clusonese Domenico Carpinoni.\nChiesa di San Giuseppe.\nIl 14 maggio 1694 il doge di Venezia Silvestro Valier autorizz\u00f2 la costruzione di un edificio di culto nella localit\u00e0 che doveva adempiere alle richiesta degli abitanti di Gavazzo, Mola e Dosso nel comune definito \"Dei dieci denari, Valle di Scalve\". Il documento era stato redatto nel palazzo Ducale. L'antica chiesa era \"lunga venticinque braccia e larga dieci e mezzo, dove si poteva celebrar la Messa data la distanza dalla chiesa parrocchiale, ma senza in essa interferire\", ed era intitolata al \"Santissimo Nome di Maria, San Giuseppe e San Defendente\". L'antica chiesa di San Giuseppe, fu edificata nel 1722.\nL'edificio fu completamente distrutto e ricostruito nella seconda met\u00e0 del XX secolo su disegno dell'ingegnere Adolfo Ferrari. Secondo alcuni vecchi documenti, si attesta la presenza a Gavazzo di un forno per il pane."}
{"id": "37329", "revid": "367445", "url": "https://it.wikipedia.org/wiki?curid=37329", "title": "Valstagna", "text": "Valstagna \u00e8 una frazione del comune italiano di Valbrenta, in provincia di Vicenza.\nGi\u00e0 comune autonomo (con frazioni Collicello, Costa, Oliero, San Gaetano e Sasso Stefani), il 30 gennaio 2019 si \u00e8 fuso con Campolongo sul Brenta, Cismon del Grappa e San Nazario per costituire l'ente attuale.\nOrigine del nome.\nIl paese trae il nome dalla val Stagna che si apre sul canale del Brenta in corrispondenza dell'abitato e risale verso nordovest sino a diramarsi nella val Frenzela (diretta a Gallio) e nella val Vecchia (che raggiunge Foza).\nSull'origine del toponimo sono state presentate varie ipotesi. La pi\u00f9 immediata, ma anche meno convincente, lo vorrebbe derivato dal latino \"vallis stagna\" \"valle stagnante\": in epoca imprecisata, una frana si sarebbe staccata dalla montagna Lora, bloccando il corso del Brenta e formando un lago di acqua stagnante. Di questo evento non si ha per\u00f2 alcuna notizia storica, inoltre il corso del torrente Valstagna che ridiscende la valle \u00e8 quasi sempre asciutto, privo di zone acquitrinose.\nNon si pu\u00f2 escludere una relazione con stagno, il metallo di cui forse esisteva qualche giacimento in zona (la quale fu effettivamente battuta dai minatori per le sue riserve di alabastro). Oppure, potrebbe richiamare una voce dell'antico vicentino che significa \"duro\" (sempre in relazione con stagno, elemento che unisce e solidifica).\nAltre teorie rimandano invece all'area linguistica germanica, in particolar modo alla lingua cimbra. Potrebbe trattarsi di un composto dei termini \"Wall\", \"canale\", ma anche \"diga\", \"sbarramento\", e \"Steine\", \"sassi\", ovvero \"montagne\"; significherebbe quindi \"monti di sbarramento\", toponimo assegnato in origine alla localit\u00e0 dirupata detta Stretti di Fontanella dove la val Stagna si biforca. In alternativa, rimanderebbe a un altro nome cimbro: \"st\u00e9ela\" ossia \"roccia\", \"scoglio\", con il significato di \"valle dello scoglio\" e sempre legato alla conformazione del territorio.\nStoria.\nCome si pu\u00f2 rilevare dallo stemma settecentesco dell'ex Comune, il paese fu in passato porto fluviale e commerciale dei Sette Comuni vicentini e piazza di mercato e di approvvigionamento alimentare dell'Altopiano. Infatti il legame tra Valstagna e l'Altopiano dei Sette Comuni \u00e8 stato sempre molto forte: un tempo essa apparteneva al territorio dell'antica Federazione dei Sette Comuni come \"Contrada Unita\".\nLe sue origini storiche, civili e religiose sono legate inoltre alle vicende del Monastero di Campese (1124-1796) e alla politica della Repubblica di Venezia (1405-1796), alla quale la Federazione dei Sette Comuni era alleata. I monaci di Campese favorirono il popolamento del paese e la crescita commerciale, dotandolo di impianti di segherie e di mulini azionati dall'acqua del Brenta.\nLa Repubblica di Venezia.\nLa Repubblica di Venezia favor\u00ec la crescita economica e sociale di Valstagna con esenzioni tributarie e privilegi fiscali. Il paese, facendo parte della Federazione dei Sette Comuni, era considerato come figlio fedelissimo di San Marco nella difesa dei confini, pronto sia in pace che in guerra a sostenere il dominio veneziano oltre che con il sangue dei suoi uomini, con i legnami e il carbone delle sue montagne. Fra i numerosi privilegi della Serenissima, Valstagna, ad un certo punto della sua storia, ne vant\u00f2 uno molto importante: quello di poter coltivare, prima contrada in Valle, il tabacco. La coltivazione di questa pianta, importata in valle nel XVII secolo dai monaci di Campese, ne trasform\u00f2 un po' alla volta l'intero, aspro paesaggio, umanizzandolo con quei scenografici terrazzamenti a gradinate, che, partendo da sotto le rocce della montagna, scendono gi\u00f9, ora pi\u00f9 ripidi ora pi\u00f9 distesi, sino al Brenta. La durezza della coltivazione del tabacco sui terrazzamenti \u00e8 descritta nel documentario \"Fazzoletti di terra\" (1963) del regista Giuseppe Taffarel. Oggi un itinerario, denominato Alta via del tabacco, permette di percorrere alcune zone ove si coltivava questa pianta.\nRegno d'Italia.\nDopo aver raggiunto nel Settecento l'apice dello sviluppo civile, di cui fanno fede ancor oggi i numerosi edifici urbani della piazza e della riviera del fiume Brenta, salvati dalle alluvioni e dalle distruzioni belliche, il paese a partire dall'Ottocento, in seguito alla scomparsa della Repubblica Veneta e alle varie calamit\u00e0 naturali ed economiche di quel secolo, cominci\u00f2 a dar segni di declino. \u00c8 noto il comportamento patriottico della sua popolazione, dimostrato soprattutto nella Grande guerra del 1915-18, e negli anni seguenti del profugato e della ricostruzione.\nStemma di Valstagna.\n\u00c8 racchiuso tra un ramo d'alloro e un altro di quercia, sormontato dalla corona dell'araldica civica. Il simbolo rappresenta ci\u00f2 che ha caratterizzato la vita fluviale (il delfino) e il commercio (la verga alata di Mercurio) nei secoli di Valstagna.\nMonumenti e luoghi d'interesse.\nParrocchiale di Valstagna.\nLa pi\u00f9 antica chiesa di cui si ha notizia a Valstagna era intitolata a San Biagio. Di essa sappiamo che nel 1115 il vescovo di Padova la dichiarava parrocchia dipendente dal monastero di Valle San Floriano e che nel 1127, come tutto il territorio circostante, passava al monastero di Santa Croce di Campese.\nPer quanto riguarda l'attuale parrocchiale di sant'Antonio abate, essa fu fondata attorno al 1221 come cappella dipendente dalla pieve di Oliero, sempre legata al monastero di Campese. Sin dalle origini fu legata a una confraternita di operai impiegati in una vicina miniera di alabastro e fu mantenuta con i proventi di quest'ultima. Nel 1494, presente il vescovo di Padova Pietro Barozzi, i capifamiglia del paese decisero la ricostruzione dell'edificio, che fu ultimato nel 1515. Nel 1552 Valstagna fu dichiarata parrocchia autonoma.\nRiedificata per la seconda volta tra il 1757 e il 1764, venne definitivamente conclusa solo nel secolo successivo e consacrata nel 1861. Insignita dal titolo di arcipretale nel 1870, venne nuovamente distrutta durante la prima guerra mondiale. Fu rifatta nel 1919, ma sub\u00ec ulteriori danni durante l'alluvione del 1966. Un ultimo importante restauro \u00e8 stato attuato di recente dopo il crollo di una parte del soffitto nel gennaio 2008.\nFra tutte le opere qui conservate, spicca la \"Nativit\u00e0\" di Francesco Bassano il Vecchio, alla quale contribu\u00ec anche il figlio Jacopo (1525-1528).\nCal\u00e0 del Sasso.\nEsiste uno speciale sentiero di collegamento tra Valstagna e la frazione di Sasso di Asiago dell'Altipiano.\n\u00c8 stato voluto e realizzato da Gian Galeazzo Visconti nel XIV secolo come alternativa ad una mulattiera della Val Frenzela.\nLa \"Cal\u00e0\", ovvero la \"discesa\", \u00e8 costituita da 4444 gradini di pietra e da una canaletta concava selciata di pietra per rendere possibile la discesa dei tronchi, la cosiddetta \"menada\", ovvero la portata.\nOra \u00e8 un sentiero percorribile in discesa in circa di 1 ora e 30 minuti e costituisce la scalinata pi\u00f9 lunga d'Italia, oltre che una delle scalinate pi\u00f9 lunghe al mondo aperta al pubblico (Adam's Peak in Sri Lanka conta 5500 gradini).\nCentrale idroelettrica San Gaetano.\nNella localit\u00e0 di San Gaetano c'\u00e8 la centrale idroelettrica costruita dalla societ\u00e0 Marzotto. Attualmente \u00e8 di propriet\u00e0 della ditta \"Idroelettriche Riunite spa\" di Longare Vi. Nel 2013 la Regione Veneto ha rinnovato la concessione per 30 anni con un contributo di 183000 euro/annuo per una potenza installata di 6435 kW.\nSociet\u00e0.\nEvoluzione demografica.\nDopo i consistenti deflussi migratori di questo secolo Valstagna, che agli inizi del Novecento contava oltre 5000 abitanti, oggi ne conta un po' meno di 1900, per lo pi\u00f9 occupati nell'edilizia, nell'artigianato e, soprattutto, nell'industria del comprensorio bassanese. \u00c8 comunque centro turistico e di forte richiamo, specie nel suo Ferragosto estivo, con il tradizionale Palio delle Zattere.\nAltra attrattiva che richiama tutto l'anno gli appassionati d'Italia e d'Europa \u00e8 il percorso di slalom per canoa/kayak allestito sul tratto del fiume Brenta che bagna la citt\u00e0.\nSport.\nA Valstagna sono praticati, lungo il corso del fiume Brenta, sport di discesa fluviale come la canoa/kayak e il rafting. Molti atleti di livello internazionale si allenano in questa zona.\nUn'importante prova speciale del Rally citt\u00e0 di Bassano si corre poi sulla strada che collega Valstagna a Foza; data la difficolt\u00e0 del percorso viene definita \"l'universit\u00e0 del rally\"."}
{"id": "37331", "revid": "124624782", "url": "https://it.wikipedia.org/wiki?curid=37331", "title": "Velo d'Astico", "text": "Velo d'Astico (\"Ve\u0142o d'Astego\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nVelo condivide con Arsiero e Cogollo del Cengio l'ampia conca racchiusa fra i monti Summano (m. 1299), Novegno (m. 1552), Priafor\u00e0 (m.1654), Cimone (m.1230), Cengio (m.1351) e Pa\u00f9 (m.1420), comunemente indicata come \"conca d'Arsiero\" o \"conca di Velo\". Di essa Velo occupa la parte che si estende dalla destra dell'Astico e del Posina alle creste del Summano, del Novegno e del Priafor\u00e0. Le pendici della montagna sono incise da valli e vallette, talora boscose talora nude, quasi sempre impervie, ad eccezione dei Colletti Grande e Piccolo (m. 885 e m. 902), valichi di passaggio verso il Tretto. Nella parte inferiore il pendio si addolcisce nelle colline e nelle vaste zone pianeggianti del fondovalle.\nIl clima, fresco d'estate e rigido d'inverno ben pi\u00f9 di quanto non lo sia al di l\u00e0 dei Colletti o nell'opposto versante di Cogollo, \u00e8 condizionato dalle correnti d'aria fredda provenienti dalla gola della Valdastico e dalla posizione delle pareti montane, umide e poco esposte.\nNe sono una conseguenza anche la vegetazione di abeti e di faggi, presente a quote insolitamente basse, come l'abbondanza delle acque. Il territorio di Velo, infatti, possiede numerose sorgenti, quasi tutte di poca portata e spesso superficiali, ma sufficienti per le esigenze del paese e per alimentare in parte gli acquedotti comunali di Piovene e Cogollo.\nOrigini del nome.\nIl significato del toponimo \u00e8 incerto: per il Macc\u00e0 potrebbe derivare da Velleio o da Vellii, antichi nomi romani. Altri autori, invece, lo fanno derivare da \"villus\", vello di pecora e quindi erboso, o forse anche luogo di produzione dei velli, zona di pastori.\nNel 1867 assunse la specifica \"d'Astico\" per distinguerlo dall'omonimo Velo Veronese.\nStoria.\nMolto probabilmente il territorio - data la sua posizione all'imbocco della vallata - fu abitato in epoca paleoveneta e romana, ma non si sono ancora ritrovati reperti; viene menzionato per la prima volta in documenti dell'anno Mille.\nMedioevo.\nPer secoli, durante il Medioevo e anche in et\u00e0 moderna, insieme con i centri vicini questo territorio fu sotto la giurisdizione della famiglia dei conti Velo, che il Pagliarino definisce \"antichissima per la nobilt\u00e0 del sangue et ornata per le sue grandi giurisditioni et per la Signoria, la quale con giusto e legittimo titolo ha tenuto del Castello di Velo\".\nNel suo territorio vennero costruiti diversi castelli: quello di Velo, donato nel 1084 alla chiesa vicentina dall'imperatore Enrico IV quello sul colle chiamato Pion presso San Giorgio, quello di Meda costruito sulla cima di un colle per dominare la vallata. Nel territorio di Velo e attorno alle mura di questi castelli nel tardo Medioevo si svolsero numerosi fatti d'arme sostenuti da Scaligeri e da Padovani per il dominio del territorio vicentino.\nVerso la met\u00e0 del Trecento, durante la dominazione scaligera, il territorio di Velo d'Astico fu sottoposto, sotto l'aspetto amministrativo, al Vicariato civile di Schio e tale rimase sino alla fine del XVIII secolo.\nEt\u00e0 moderna.\nNel XV secolo cominci\u00f2 la disgregazione del vasto comune coincidente col feudo dei Velo. Tra i primi abitati si stacc\u00f2 Posina, nel 1462; Fusine, Laghi e Cavallara raggiunsero la propria autonomia nel 1587. Ma ancora nella seconda met\u00e0 del 1700 - come sottolinea il Dal Pozzo - i conti di Velo possedevano \"tuttavia il feudo di gran parte della Valle dell'Astego nella quale sono compresi i Forni... e il soprastante monte e villaggio di Tonezza con altri a destra del fiume \u2026\". Questo territorio fu costantemente legato a Schio, che in epoca scaligera e veneziana era centro di Vicariato, trasformato durante il dominio austriaco in distretto e, dopo l'unit\u00e0 d'Italia, in distretto e mandamento.\nAnche per Velo gli anni sotto il dominio della Serenissima furono - eccezion fatta per i tempi della guerra della Lega di Cambrai - abbastanza pacifici, ma non privi, per i poveri abitanti, di miseria, di fame e di malattie. Nei quattro secoli della presenza veneziana, ad esempio, la peste infier\u00ec per oltre quaranta volte: fra le pestilenze pi\u00f9 gravi quella del giugno 1575, che da Caltrano si diffuse in tutto il Veneto, e quella del 1630. Dato che per Velo passava la strada pubblica, assai frequentata, che collegava Thiene e Schio con i Sette Comuni, Trento e gli altri centri dell'Alemagna, anche a Velo fu posto un blocco per i controlli.\nAi primi decenni del 1700 anche il territorio di Velo, a causa della guerra di successione al trono di Spagna, sub\u00ec il ripetuto passaggio di truppe tedesche e francesi.\nEt\u00e0 contemporanea.\nNel 1797, nel momento della caduta di Venezia venne istituito un governo provvisorio e piantato con gran giubilo popolare l'albero della libert\u00e0. Ma l'occupazione francese fece presto pentire la popolazione e nel 1809 i contadini di Velo, uniti a tanti altri dell'Alto Vicentino, insorsero a Thiene contro il malgoverno napoleonico. Nel 1803 Velo contava 1328 abitanti riuniti in 300 famiglie; gi\u00e0 allora le contrade pi\u00f9 importanti erano Seghe, San Giorgio, Meda, Costa e Lago.\nDopo l'annessione al Regno d'Italia nel 1866, la gente di Velo pass\u00f2 ancora anni difficili, con la pellagra, la fame, la miseria e l'emigrazione verso terre lontane.\nNella prima guerra mondiale il territorio fu in gran parte occupato dall'esercito austriaco al momento della \"Strafexpedition\": molte case vennero distrutte o danneggiate gravemente e la popolazione conobbe il profugato; il ponte degli Schiri segn\u00f2 il punto della massima avanzata del nemico.\nLa ricostruzione avvenne secondo criteri moderni: la strada principale del centro, ad esempio, fu allargata. Nel 1922 anche le scuole elementari e il municipio vennero costruiti l\u00e0 dove, prima della guerra, sorgeva la caserma degli alpini. Ma gli anni trenta videro le contrade spopolarsi ancora.\nDuro fu anche il secondo conflitto, per i sacrifici che impose e i lutti che port\u00f2, e si concluse con il bombardamento del paese per rappresaglia dei tedeschi in ritirata; anche la chiesa fu colpita.\nSeguirono poi altri anni grigi e molti velesi dovettero ancora una volta emigrare, tendenza che cess\u00f2 solo verso la fine degli anni sessanta.\nCultura.\nIstruzione.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nA Velo, nel capoluogo, vi sono due scuole per l'infanzia paritarie e una scuola primaria statale.\nGeografia antropica.\nFrazioni di Velo sono Lago, Meda e Seghe. Altre localit\u00e0 sono: San Giorgio, Bronzi, Costa di Sopra, Costa di Sotto, Crosare, Furia, Lenzetti, Masi, Maso, Meneghetti, Montanina, Noni, Padri, Pavin, Peon, Salgarola e Tezza del Ponte.\nEconomia e turismo.\nFino ad alcuni decenni fa anche a Velo l'agricoltura era attivit\u00e0 prevalente, basandosi su \"fazzoletti di terra\"; discreto era anche il patrimonio zootecnico consistente soprattutto in bovini.\nNegli anni settanta per\u00f2 l'agricoltura tradizionale ha subito un tracollo, sempre pi\u00f9 relegata al fondovalle, mentre sono state abbandonate le zone alte e scomode. Pur tuttavia Velo \u00e8 oggi forse il paese pi\u00f9 agricolo dell'Alta Valle dell'Astico con aziende di agricoltori-allevatori attrezzati modernamente. Infatti, per sopravvivere, l'agricoltura \u00e8 passata in pochi anni ad allevamenti intensivi di maiali, polli e vitelli da carne, con una produzione enorme, ma dal '76 si \u00e8 verificato un ridimensionamento.\nNel settore artigianale, fin dai tempi pi\u00f9 lontani la vicinanza dell'Astico ha stimolato una fiorente attivit\u00e0 di mulini, pestarmi, Coli, magli, segherie. In localit\u00e0 Seghe di Velo ai primi dell'800 si contavano 6 mulini, una sega, un Colo e quattro magli. Rinomata un tempo l'attivit\u00e0 del battirame, che ancora sopravvive. Con i magli di ferro vivevano alcune famiglie. Negli anni '60 queste aziende sono passate dalla forma di lavorazione artigianale a quella industriale. A Seghe di Velo, ad esempio, sono state installate presse da 6.000/8.000 tonnellate, che hanno via via sostituito l'opera dei magli. Per merito di alcune industrie importanti e di altre minori, talora sorte per induzione delle prime, l'emigrazione stagionale di un tempo \u00e8 stata a poco a poco debellata fino a scomparire negli anni ottanta. In risposta al \"progetto montagna\" varato dalla Regione Veneto, in localit\u00e0 Sega Nova \u00e8 stata creata una zona industriale pilota per arginare l'esodo delle popolazioni della Valdastico e del Posina verso la pianura.\nAmministrazione.\nAltre informazioni amministrative.\nLa denominazione del comune fino al 1867 era Velo, convertita poi in Velo d'Astico."}
{"id": "37332", "revid": "125151548", "url": "https://it.wikipedia.org/wiki?curid=37332", "title": "Valbrembo", "text": "Valbrembo (\"Albr\u00e8mb\" o \"Valbr\u00e8mb\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato sulla sponda sinistra del fiume Brembo a circa 8 chilometri a ovest di Bergamo, il paese apre le porte di accesso alla Val Brembana per chi proviene dalla parte meridionale della provincia.\nStoria.\n indicherebbero che in localit\u00e0 \"Briolo\" potrebbero essersi verificati alcuni stanziamenti di popolazioni galliche in un periodo compreso tra il V e il IV secolo a.C., ipotesi tuttavia non suffragata da ritrovamenti archeologici.\nIl primo nucleo abitativo stabile risale invece all'epoca della dominazione romana, quando si svilupparono piccoli insediamenti stabili favoriti dalla posizione territoriale, vicina al capoluogo orobico e posta in quella che un tempo veniva chiamata \"Val Breno\", compresa tra il fiume Brembo e i colli che scemano dalla parte alta della citt\u00e0 di Bergamo.\nLa collocazione di questi accampamenti probabilmente era nei pressi dei centri abitativi di Scano e Briolo che, con Ossanesga, compongono l'attuale territorio comunale. A perorare tale ipotesi sono alcuni resti risalenti a quel periodo tra cui spicca una tomba, ma anche l'origine del toponimo \"Scano\", il cui suffisso \"-ano\" sarebbe di chiara matrice romana.\nCon la fine dell'impero romano il territorio vide un periodo di scarsa antropizzazione, almeno fino all'arrivo dei Franchi che, istituendo il Sacro Romano Impero, diedero vita al feudalesimo. Il territorio venne inizialmente dato in gestione ai monaci di Tours, i quali lo permutarono in favore delle propriet\u00e0 ecclesiastiche della citt\u00e0 di Bergamo.\nDurante il periodo medievale i borghi che compongono Valbrembo ebbero un grande sviluppo, come ancora testimoniano le antiche costruzioni che compongono i centri storici di Scano e Ossanesga. Il nucleo abitativo di Briolo rivestiva grande importanza strategica, data la presenza di un ponte sul fiume Brembo, in prossimit\u00e0 di un restringimento del corso del fiume stesso, che lo collegava con la piana di Lemine (ora Almenno) e la valle San Martino.\nVi furono anche scontri tra le fazioni avverse dei guelfi e dei ghibellini, come si evince dalle numerose torri e fortificazioni che costellano il centro storico, risalente a quel periodo.\nLa situazione ritorn\u00f2 alla normalit\u00e0 a partire dal 1427 quando il territorio comunale entr\u00f2 a far parte della Repubblica di Venezia, che con una serie di decreti riusc\u00ec a migliorare le condizioni sociali ed economiche della popolazione.\nDa quel momento non si verificarono pi\u00f9 episodi di rilievo e i borghi di Valbrembo seguirono le sorti politiche del capoluogo orobico, vivendo nella tranquillit\u00e0 della propria vita rurale fino al XX secolo quando, nel 1928, si verific\u00f2 l'unione amministrativa dei comuni di Ossanesga e Scano al Brembo, che diedero vita all'attuale istituzione comunale di Valbrembo.\nMonumenti e luoghi d'interesse.\nNotevole interesse rivestono i centri storici dei quartieri di Scano al Brembo e di Ossanesga. Costruiti in epoca medievale, conservano ancora elementi caratterizzanti di quel periodo, tra cui una torre in pietra, integrata nella cascina Frera, la \"torre Vacis\" e l'annessa casa fortificata, utilizzate come punto di osservazione sul fiume Brembo.\nNumerose sono poi le abitazioni signorili presenti sul territorio: villa ex Morandi-Lupi, ora Cavagna-Trivulzio, risalente al XVI secolo con corte a forma di ferro di cavallo circondata da un parco; la secentesca villa Morandi-Lupi con un bel porticato affrescato; villa Salvi-Zanchi; la settecentesca villa Beltrand-Beltramelli; e la neoclassica villa Benaglio-Tacchi-Fenili, dotata di un grande giardino.\nIn ambito religioso meritano infine menzione la chiesa primiceriale plebana dei santi Cosma e Damiano di Scano al Brembo, la cui struttura originaria risale all'XI secolo, la chiesa parrocchiale di San Vito e Modesto di Ossanesga, di cui si hanno notizie nel XVI secolo.\nSul territorio comunale si trova anche il parco faunistico Le Cornelle, parco zoologico avente molta importanza nella conservazione della fauna selvatica, noto soprattutto a livello europeo. Inoltre vi \u00e8 la presenza dell'Aeroclub Volovelistico Alpino (AVA), che da oltre trent'anni, svolge la sua attivit\u00e0 sportiva di volo a vela presso l'aeroporto di Valbrembo, inserito nella cornice prealpina dalla Roncola/Albenza, al monte Ubione, all'uscita del Brembo dalla valle che ne prende il nome, al Bruntino, al Canto Alto, alle colline di Bergamo.\nGeografia antropica.\nQuartieri.\nIl comune \u00e8 suddiviso in quattro quartieri:"}
{"id": "37333", "revid": "322321", "url": "https://it.wikipedia.org/wiki?curid=37333", "title": "Valgoglio", "text": "Valgoglio (\"Alg\u00f2i\" \"Valg\u00f2i\" in dialetto bergamasco) \u00e8 un comune italiano di abitanti della provincia di Bergamo in Lombardia. Anticamente la popolazione parlava il ga\u00ec, antico linguaggio usato dai pastori, quasi completamente scomparso.\nGeografia fisica.\nPosto ad un'altezza di , presenta le caratteristiche di un borgo alpino con una natura circostante pressoch\u00e9 intatta. Il paese si sviluppa lungo la valletta formata dal torrente Goglio, posta lateralmente ad ovest della Val Seriana, distante dal capoluogo di provincia.\nOrigini del nome.\nIl nome del paese deriva dalla valle in cui esso \u00e8 inserito, la quale a sua volta deve il nome al torrente che la bagna.\nIl Goglio, che sfocia nel fiume Serio nel territorio di Gromo, etimologicamente deriva da \"goi\", che in dialetto bergamasco sta ad indicare un corso d'acqua con gole e forre profonde.\nStoria.\nIl paese di Valgoglio, unitamente alle frazioni di \"Colarete\" e di \"Novazza\", ha una storia con pochi eventi di rilievo, legati per lo pi\u00f9 alle vicende della Val Seriana e del vicino comune di Gromo. Nel 774 il re dei Franchi, Carlo Magno, don\u00f2 i territori dell'Alta Val Seriana al Monastero di San Martino di Tours ed a quello di \"Saint Denis De Paris\". In questo periodo per\u00f2 molte furono le famiglie di Bergamo che occuparono i territori montani sfruttandone le miniere, e a Valgoglio risulta fosse presente la famiglia dei \"Della Crotta\". Solo nel 1026 l'Episcopato di Bergamo con il vescovo Ambrogio II se ne riappropri\u00f2 in cambio di altri poderi, riservandosi il diritto sui ricavi della estrazione e lavorazione di argento e di ferro sicuramente presenti in valle, dando inizio a un periodo di gravi controversie tra il potere laico, rappresentato dal feudatario, e il potere ecclesiastico, rappresentato dal Vescovo.\nLa ricchezza di minerali ha da sempre fornito una sussistenza pi\u00f9 che dignitosa per gli abitanti del luogo fin dai tempi del medioevo.\nIn quel tempo quando gran parte delle armi, armature e corazze era prodotta con il ferro qui estratto, e forgiate nelle fucine della frazione Colarete, cos\u00ec come le monete della zecca di Bergamo, coniate con l'argento di Gromo. Unitamente a questi materiali veniva estratto anche l'oro, documentato dal 1500, forse mai in quantit\u00e0 sufficientemente rilevanti. La frana del 1\u00ba novembre 1666 che lamb\u00ec la frazione Novazza, ma che distrusse gli opifici dalla frazione di Colarete fino a quelli sulla contrada del Goglio di Gromo, cambiando drasticamente l'assetto economico del paese, che dovette tornare a dedicarsi alla pastorizia.\nRecentemente, in una miniera dismessa nella frazione Novazza, sono state rinvenute modeste quantit\u00e0 di uranio, tanto da ipotizzare l'apertura di una miniera per l'estrazione di questo minerale da molti considerato pericoloso. Per questo motivo gran parte della popolazione, anche dei paesi circostanti, ha manifestato un forte dissenso, facendo rientrare il progetto. Il paese vive grazie allo sfruttamento delle risorse che offre la natura, quali il turismo, l'industria idroelettrica e, in qualche caso, di pastorizia, risorse che non garantiscono a tutti un posto di lavoro, molti sono i pendolari che devono quotidianamente spostarsi verso la citt\u00e0 di Bergamo per recarsi nelle industrie e nelle attivit\u00e0 commerciali della bassa Val Seriana.\nIl 17 luglio 2014, con seduta straordinaria il Consiglio Comunale approva lo \"Statuto Costitutivo\" dell'Unione di Comuni dell\"'Alto Serio\" con Gromo, Gandellino e Valbondione, per poter affrontare la situazione economica di criticit\u00e0.\nMonumenti e luoghi d'interesse.\nLa chiesa parrocchiale del capoluogo, edificata nel XVII secolo, ma rifatta due secoli pi\u00f9 tardi, \u00e8 intitolata a Santa Maria Assunta, e custodisce affreschi e sculture di buona fattura, opere di Marinoni risalenti ad un periodo compreso tra il XIV ed il XV secolo, la Cappella dei morti alla Ca' N\u00f6a con affreschi di Antonio Brighenti, e un polittico della bottega di Pietro Bussolo.\nLa chiesa della frazione Novazza, dedicata ai santi Pietro e Paolo e risalente al XIX secolo, possiede un ciclo di affreschi sulla vita di san Pietro, eseguito da Ponziano Loverini. Infine merita menzione pure la chiesa di Colarete, dedicata a san Michele, con affreschi del XV e del XVI secolo.\nNotevoli sono le escursioni che si possono compiere sul territorio comunale, adatte ad ogni tipo di utenza: si va dalla semplice passeggiata ad itinerari riservati a persone pi\u00f9 esperte. Tra questi vale la pena segnalare la Val Sanguigno ed il cosiddetto \"Giro dei cinque laghi\", che tocca i laghi artificiali di Aviasco, Nero, Campelli, Sucotto e Cernello."}
{"id": "37334", "revid": "1910023", "url": "https://it.wikipedia.org/wiki?curid=37334", "title": "Valleve", "text": "Valleve (\"Al\u00e9v\" o \"Vall\u00e9f\" in dialetto bergamasco) \u00e8 un comune italiano di abitanti della provincia di Bergamo in Lombardia.\nStoria.\nLe origini e la prima citazione.\nLe origini del nome di \"Valleve\" hanno probabilmente origini galliche che fanno pensare a Valle di Lefe (dal nome Leufo), in dialetto poi trasformatosi in Vallev' e quindi arrivato fino a noi come il definitivo Valleve. La prima citazione storica documentata sul centro di Valleve \u00e8 risalente al 1181, quando i primi abitanti praticavano la pastorizia e si dedicavano alla cura delle mandrie durante i periodi estivi.\nIl medioevo.\nDurante il periodo medievale la zona di Valleve era posta sotto il controllo feudale dei monasteri di Astino e Pontida, ai quali gli abitanti dovevano riconoscere un tributo annuo proveniente dai profitti dell'estrazione di ferro, rame e argento delle miniere locali.\nL'et\u00e0 moderna.\nAltre date significative per questo piccolo centro sono il 1780 e il 1815 e in entrambi i casi furono sinonimo di tragedie, legate ai ricordi di due enormi valanghe che investirono la cittadina stessa.\nNel 1780 la valanga di neve e terra devast\u00f2 la chiesa parrocchiale dei santi Pietro e Paolo, facendo numerose vittime.\nNel 1815 la valanga invase invece il letto del fiume Brembo, causandone lo straripamento, sempre nei pressi della chiesa e, anche in questo caso, produsse danni e fece diverse vittime.\nL'et\u00e0 contemporanea.\nSuccessivamente, nel 1874, la chiesa parrocchiale ritorn\u00f2 al centro della vita vallevese, diventando rifugio contro la peste del vaiolo che colp\u00ec quelle zone, come testimoniano le iscrizioni presenti ancor oggi nella stessa chiesa.\nDurante gli anni sessanta numerosi interventi modificarono la morfologia dell'antico borgo medievale, interventi atti a poter accogliere i numerosi turisti diretti alle localit\u00e0 sciistiche di Foppolo, San Simone e Carona. Fino a qualche anno fa le tre localit\u00e0 erani unite in Bremboski, uno dei principali comprensori sciistici della bergamasca. San Simone, nel comune di Valleve, l'unica delle tre a non essere collegata sci ai piedi alle altre, era nota principalmente per l'ottima qualit\u00e0 della neve dovuta alla sua esposizione e collocazione, all'ombra del Monte Cavallo e del Pegherolo. La localit\u00e0 dispone di oltre 20\u00a0km di piste servite da 3 seggiovie e 2 skilift su un dislivello di circa 400 metri. Purtroppo, a causa del fallimento della Bremboski gli impianti di San Simone sono stati chiusi\nSimboli.\nLo stemma del Comune di Valleve \u00e8 stato concesso il 7 novembre 2005 con decreto del Presidente della Repubblica.\nNon avendo uno stemma comunale antico si \u00e8 optato per l'utilizzo dello stemma dell'antica famiglia nobile dei Cattaneo, presente nello \"Stemmario Camozzi\" del 1888, conservato alla Biblioteca Civica di Bergamo, a cui sono stati affiancati una V d'oro, iniziale del nome del comune, e una sbarra di azzurro su fondo di verde a rappresentare il fiume Brembo che scorre nel suo territorio.\nBlasonatura stemma:\nBlasonatura gonfalone:"}
{"id": "37337", "revid": "123779930", "url": "https://it.wikipedia.org/wiki?curid=37337", "title": "Villaga", "text": "Villaga (\"Vi\u0142aga\" in veneto) \u00e8 un comune italiano di abitanti della provincia di Vicenza in Veneto.\nStoria.\nSecondo la tradizione e alcune suggestioni - come l'intitolazione della chiesa parrocchiale a san Michele Arcangelo - le origini di Villaga potrebbero essere legate al periodo longobardo e quindi fondata dopo che Vicenza divenne sede di uno dei 36 ducati del regno longobardo. Non vi \u00e8 comunque alcun documento che lo attesti.\nFino al XIII secolo Villaga risulta - sia sotto l'aspetto ecclesiastico che civile - sotto la giurisdizione di Barbarano Vicentino; la chiesa di Villaga era una cappella dipendente dalla pieve di Santa Maria Assunta di Barbarano e il paese, insieme con quello di Mossano, faceva parte della Vicinia di Barbarano.\nVerso la fine del XIII secolo la giurisdizione di Barbarano venne smembrata e furono creati i tre Comuni autonomi di Barbarano, Mossano e Villaga.\nAlcuni documenti di questo stesso secolo parlano di un castello, il \"castrum montagnagi\" situato in \"pertinentiis de Tovara\", luogo identificato con Belvedere il cui toponimo sostituisce ora il pi\u00f9 antico \"montagnagus\"; ci\u00f2 \u00e8 confermato da due atti pubblici successivi: uno del 1510 che risulta rogato \"in contratta de Belvederio domi habitationis comitis Montani que vocatur el castelo\", l'altro del 1514 in cui si fa cenno ad un certo \"Bernardinus de castro Belvedarii\".\nA quel tempo il castello apparteneva al conte Montano Barbarano, la cui famiglia lo rifece completamente costruendo al suo posto, nella seconda met\u00e0 del secolo XVI, una residenza pi\u00f9 adatta alle mutate esigenze dei tempi.\nA partire dal secolo XIII il territorio faceva parte dei vasti possedimenti dei Barbaran, antichi feudatari della Chiesa vicentina, tanto che tuttora lo stemma comunale riproduce quello dell'antica famiglia nobiliare vicentina, caratterizzato da un leone illeopardito con la coda biforcata e rampante di nero in un campo bianco.\nVerso la met\u00e0 del Trecento, durante la dominazione scaligera, il territorio di Villaga fu soggetto, sotto l'aspetto amministrativo e fiscale, al Vicariato civile di Barbarano e tale rimase sino alla fine del XVIII secolo.\nMonumenti e luoghi d'interesse.\nArchitetture religiose.\nSul territorio vi sono quattro chiese parrocchiali, una per ciascuna localit\u00e0\nOltre a queste, vi \u00e8 lo storico\nFontane e pozzi.\nNel territorio di Villaga, caratterizzato da suolo carsico e spesso arido, le contrade si sono formate attorno ai luoghi in cui c'era disponibilit\u00e0 di acqua. Le sorgenti venivano utilizzate per attingere acqua da bere, per abbeverare gli animali, per lavare e per coltivare i terreni. Molte di queste fontane sono del tutto scomparse; di quelle restanti solo alcune conservano completamente le caratteristiche del loro utilizzo agreste, altre sono state ricostruite nel rispetto delle forme e dei materiali originari.\nNell'altopiano pianeggiante di Pozzolo, facilmente coltivabile ma anch'esso molto scarso di acqua, per provvedere al fabbisogno agricolo e soprattutto per abbeverare gli animali fu necessario costruire dei pozzi nel terreno dove si raccoglieva l'acqua presente nel sottosuolo; si tratta di pozzi freatici, cio\u00e8 scavati per raggiungere una falda acquifera e prelevare l'acqua dal fondo. Scavati a mano nei secoli scorsi ed eretti ai margini della piana valliva, alcuni si scorgono semplicemente percorrendo le vecchie stradine di campagna.\nGeografia antropica.\nFrazioni del comune di Villaga sono Belvedere (con circa 280 abitanti), Pozzolo (con circa 200 abitanti) e Toara (con circa 120 abitanti).\nAltre localit\u00e0 o contrade sono: Fogomorto, Ferrone, Quargente, Ponte Alto, Giacomuzzi, Fornace, Calto e Bocca d'Orno.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1939 il comune viene soppresso e i suoi territori aggregati al comune di Barbarano Vicentino; nel 1947 il comune viene ricostituito (Censimento 1936: pop. res. 2880)."}
{"id": "37338", "revid": "1516566", "url": "https://it.wikipedia.org/wiki?curid=37338", "title": "Villaverla", "text": "Villaverla (\"Vi\u0142averla\" in veneto) \u00e8 un comune italiano di abitanti della provincia di Vicenza in Veneto.\nHa una frazione, Novoledo, situata a sud est del territorio comunale.\nIl Santo patrono del capoluogo \u00e8 San Domenico, la sua festa \u00e8 l'8 agosto. Quello della frazione \u00e8 S. Andrea Apostolo e la sua festa \u00e8 il 30 novembre.\nGeografia fisica.\nIl Comune di Villaverla, situato a nord della citt\u00e0 di Vicenza, si sviluppa sulla strada provinciale SP 349 che da Vicenza porta a Thiene, e precisamente a 7 chilometri da Thiene e 13 da Vicenza.\nIl territorio si divide fra il capoluogo e la frazione Novoledo, che si trova lungo la strada provinciale che conduce a Dueville.\nConfina coi comuni di Montecchio Precalcino, Dueville, Caldogno, Isola Vicentina, Malo, Thiene.\nIl territorio ha una superficie di 15,74\u00a0km\u00b2 e si trova all'altezza media di 75 m sul livello del mare. \u00c8 dedicato all'agricoltura, ma dal punto di vista industriale ha alcune industrie anche notevoli sviluppatesi soprattutto negli ultimi settant'anni. La pi\u00f9 antica e tradizionale di queste, ormai scomparsa, era quella laterizia, che sembrerebbe risalire addirittura all'epoca romana.\nA nord transita l'Autostrada A31 \"Valdastico\" che a Thiene ha l'uscita pi\u00f9 accessibile. La linea ferroviaria per Vicenza ferma a pochi km dal centro abitato, in comune di Montecchio Precalcino. Quanto alla viabilit\u00e0 interna l'asse stradale portante \u00e8 la SP 349, che taglia a met\u00e0 il paese.\nIl territorio \u00e8 situato in una zona completamente pianeggiante compresa tra gli alvei dei torrenti Igna e Timonchio. A sud-est \u00e8 presente la cosiddetta \"Area del Bosco\", primo parco naturalistico provinciale, ricco di sorgenti naturali, le risorgive, accessibile al pubblico dalla met\u00e0 del 2013. Qui vi sono le sorgenti del fiume Bacchiglione che attraverser\u00e0 poi la citt\u00e0 di Vicenza. Gli altri corsi d'acqua del territorio, di carattere torrentizio, sono la roggia Verlata, scavata dai Verla nel 1276, il Rostone che scende da Molina di Malo, l'Igna che nasce sulle colline delle Bregonze e passa per Novoledo attraversando tutto il settore est del Comune.\nNon molto lontani, verso nord-ovest, si stagliano i monti: il massiccio del Pasubio, il Novegno e il Summano a nord-ovest, l'altopiano di Asiago a nord, i colli di Monte di Malo a ovest.\nOrigini del nome.\nDa \"Roburetum\" a \"Villa dei Verla\".\n\u00c8 molto probabile l'origine romana del centro, quando era un'area gi\u00e0 intensamente abitata. Qui passava a quel tempo una strada che conduceva alla valle dell'Astico.\nL'origine latina \u00e8 testimoniata dall'antico nome di \"Roburetum\" (\"querceto\") con il quale il primo nucleo abitato fu chiamato fino al XIII secolo: un nome facilmente riconducibile alla vegetazione presente nell'area, ricca di roveri.\nNel corso del Medioevo il nome \u00e8 poi mutato a seguito dello stabilirsi nelle vicinanze di Roveredum della famiglia sassone Verla, pi\u00f9 tardi detti Verlato. Attorno alla loro signorile dimora si svilupper\u00e0 il nuovo centro abitato, chiamato dapprima Villa Verlaria e in seguito Villa Verla, poi definitivamente Villaverla.\nStoria.\nSi \u00e8 gi\u00e0 accennato alla probabile origine romana del borgo.\nPoco dopo il Mille il feudatario della zona era gi\u00e0 un Verla, Giovanni, cavaliere al seguito dell'Imperatore Enrico II di Baviera, dal quale ricevette l'investitura, confermata poi da Corrado II il Salico.\nGiacomo Verlato, successore di Giovanni, si ribell\u00f2 nel Trecento alla dominazione padovana nel vicentino, ma la sua azione fall\u00ec. Ci prov\u00f2 poi Rainaldo Verlato contro gli Scaligeri, famiglia di nobili veronesi che avevano preso il posto dei padovani.\nNel frattempo una seconda famiglia di nobili origini si afferm\u00f2 a Villaverla ai primi del Trecento, entrando in contrasto con i Verlato soprattutto nel periodo di dominio degli Scaligeri; fu la famiglia Ghellini, di parte guelfa, che nel Seicento si costru\u00ec una lussuosa residenza, il cui autore \u00e8 Antonio Pizzocaro, considerato il pi\u00f9 importante architetto vicentino dell'epoca.\nVerso la met\u00e0 del Quattrocento Francesco Verlato fu consigliere personale dei duchi di Ferrara.\nLa famiglia dei Verla costru\u00ec il proprio palazzo nella seconda met\u00e0 del Cinquecento, affidando il progetto all'architetto Vincenzo Scamozzi: Villa Verlato, di propriet\u00e0 privata, che occupa un lato di Piazza del Popolo.\nLa storia civile di Villaverla segue quella di Vicenza, specialmente dall'epoca della dedizione alla Serenissima in poi (1404).\nDurante la Prima guerra mondiale dalla fine del 1915 era sede del Campo di aviazione di Villaverla.\nSimboli.\nLo stemma del Comune di Villaverla \u00e8 stato concesso con regio decreto del 24 giugno 1929.\nMonumenti e luoghi d'interesse.\nIl territorio, come gi\u00e0 detto, \u00e8 ricco di ville e residenze rurali.\nAltri edifici significativi sono:\nOasi naturale del Bosco.\nL'Oasi naturalistica di Villaverla \u00e8 un importante \"laboratorio verde\". Qui l'uomo sta collaborando con la natura per riportare uno straordinario lembo di area umida di pianura all'aspetto che aveva prima della antropizzazione, ovvero prima dell'arrivo dell'uomo e della trasformazione che egli gradualmente ha operato per conquistarsi terra coltivabile l\u00e0 dove dominava una folta foresta planiziale. Da alcuni anni qui si sta facendo l'opposto: sono state bandite le colture agricole e vaste porzioni dell'Oasi sono state restituite al dominio incontrastato di quelle specie arboree ed arbustive che, secoli o millenni fa, ricoprivano non solo quest'area ma l'intera Pianura Padana. Questo scrigno verde \u00e8 destinato a proteggere e preservare un tesoro sotterraneo: l'acqua che impregna uno strato di ghiaia profondo sino a 140 metri, acqua che \u00e8 destinata ad alimentare l'acquedotto di Padova.\nSociet\u00e0.\nEvoluzione demografica.\nCome si legge ne \"Il Veneto paese per paese\", Villaverla aveva 690 abitanti verso la met\u00e0 del Cinquecento, superava i 1800 agli inizi dell'Ottocento, ma subiva una consistente diminuzione nella carestia del 1817, flessione superata solo dopo cinquant'anni. Nella tabella sopra evidenziata, si pu\u00f2 notare il progressivo aumento della popolazione.\nDa notare tra il 1951 e il 1961 la diminuzione da 3960 a 3759 ab.: \u00e8 stato in quel periodo che la gente ha cominciato a lasciare la campagna e ad emigrare alla ricerca di migliori opportunit\u00e0, approdando spesso in Svizzera, in Germania, in Francia, in Australia.\nEmigrazione s\u00ec, ma mai spopolamento.\nGeografia antropica.\nFrazione di Novoledo.\nStoria.\nNovoledo, dal 1816 frazione di Villaverla, in precedenza era un comune autonomo, con propri amministratori e propri statuti.\nLa sua origine \u00e8 antichissima: nel suo territorio sono state rinvenute numerose amigdale e punte di freccia in selce del Neolitico, oltre a embrici di epoca romana delle fornaci di Quinto Curio e di Tito Dellio Sereno.\nQui si incrociavano allora il cardo e il decumano massimi di una centuriazione dell'alto vicentino, probabilmente di epoca augustea, e il suo nome deriva da \"novelletum\", cio\u00e8 \"piantagione di novellae\" o giovani viti.\nNovoledo ha sempre avuto tradizioni agricole e qui possedevano vasti poderi specialmente i Ghellini, che troviamo presenti dai primi anni del Trecento.\nTalvolta Novoledo \u00e8 stato confuso con Porcileto, che era invece una borgata distinta, a due km da Novoledo, con chiesa e parroci propri. Questa borgata, che fu anche data in feudo a Marcobruno da Vivaro, scomparve verso la met\u00e0 del Trecento, e la sua chiesa venne affidata al Parroco di Dueville dal Vescovo di Vicenza.\nLa chiesa parrocchiale di Novoledo, che troviamo citata dalla prima met\u00e0 del Quattrocento, \u00e8 dedicata a S. Andrea Apostolo, ed \u00e8 stata pi\u00f9 volte ricostruita, fino alla attuale che risale al 1848.\nIn paese gli edifici pi\u00f9 significativi sono:\nAttivit\u00e0.\nAttualmente il territorio di Novoledo, che conta circa 2000 abitanti, rimane sostanzialmente agricolo, con colture di mais, cereali e foraggi, ma la sua parte meridionale \u00e8 ricca di sorgenti, dalle quali trae origine il fiume Bacchiglione; e da qui, dal 1888 ha inizio anche l'acquedotto che porta l'acqua potabile alla citt\u00e0 di Padova.\nQuesta zona di risorgive con il suo caratteristico paesaggio da qualche anno \u00e8 stata dichiarata SIC, Sito di Interesse Comunitario."}
{"id": "37339", "revid": "1516566", "url": "https://it.wikipedia.org/wiki?curid=37339", "title": "Zan\u00e8", "text": "Zan\u00e8 (\"Xan\u00e8\" in veneto) \u00e8 un comune italiano di abitanti della provincia di Vicenza in Veneto.\nOrigini del nome.\nAnticamente era detta Zanade. Tra le varie ipotesi sull\u2019origine del toponimo, secondo una prima deriverebbe da \"dianus\", da cui \"agri dianati\", \"terrea dianate\", con significato di localit\u00e0 esposte a mezzogiorno; una seconda ne vede l'origine nel nome proprio \"Johannes\", \"Giovanni\".\nStoria.\nIl nome di Zan\u00e8 appare per la prima volta in un documento del 1014 in cui l\u2019Imperatore Enrico II, re d\u2019Italia, donava ai suoi capitani, i fratelli Giovanni e Negro Verlati, molti beni nella zona.\nL'abitato \u00e8 certamente di origine medioevale; medievale, ad esempio, \u00e8 la chiesetta di San Giuseppe che forse faceva parte di un complesso conventuale, cos\u00ec come la galleria che corre nel sottosuolo in prossimit\u00e0 del centro; realizzata per l'approvvigionamento idrico di Thiene, essa parte da Santorso, alle pendici del Summano, e termina al castello di Thiene. Nel 1297 la chiesa di San Pietro era registrata sotto la giurisdizione della chiesa matrice Santa Maria di Thiene.\nNel 1302 l'abitato e il territorio si stacc\u00f2 da Thiene per formare quello che poi sarebbe diventato il comune di Zan\u00e8. Nel 1314 l'abitato venne completamente distrutto dalle truppe padovane che si opponevano agli Scaligeri, che tre anni prima avevano assoggettato il Vicentino.\nNel 1337, durante la dominazione scaligera, il territorio di Zan\u00e8, come quello degli altri Comuni della zona, fu sottoposto sotto l'aspetto amministrativo al Vicariato civile di Thiene e tale rimase sino alla fine del XVIII secolo.\nNel corso dei secoli il paese segu\u00ec sempre le vicende di Thiene e del territorio vicentino.\nSimboli.\nLo stemma di Zan\u00e8 \u00e8 stato concesso con D.P.C.M. del 4 febbraio 1961.\nIl gonfalone, concesso con D.P.R. del 28 aprile 1961, \u00e8 un drappo partito di giallo e di azzurro.\nCultura.\nBiblioteche.\nNel capoluogo vi \u00e8 la Biblioteca civica, intitolata a Carlo Goldoni, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nScuole.\nA Zan\u00e8 vi sono una scuola dell'infanzia (privata paritaria) intitolata a San Giuseppe, due scuole primarie (una nella zona del centro del comune intitolata a Dante Alighieri, mentre l'altra situata nella zona detta \"Campagne\" intitolata a Giovanni XXIII) e una scuola secondaria di primo grado statali (intitolata a Don Lorenzo Milani), facente parte dell'Istituto Comprensivo Carr\u00e8, Chiuppano, Zan\u00e8.\nTradizioni, appuntamenti e folclore.\nLe sagre paesane sono tre:\nOgni estate nel cortile della biblioteca civica ha luogo il festival \"Cascina Irma\", kermesse musicale con ospiti nazionali ed internazionali del panorama Indie Rock. L'evento giunge nel 2017 alla sua decima edizione.\nGeografia antropica.\nContrade di Zan\u00e8 sono Caprare, Ca' Bianca, Ca' Castello, Case sparse e Trifogli.\nEconomia.\nIl Comune confina con due centri intensamente industrializzati come Schio e Thiene e ne ha risentito positivamente evolvendo la sua economia in quella tipicamente industriale: in Zan\u00e8 si contano infatti numerose imprese, sia a carattere industriale, sia a carattere artigianale che richiamano manodopera da altri Comuni. I settori di maggior rilievo sono il tessile, il meccanico (fu sede della Moto Laverda tra il 1994 e il 2000) e quelli delle confezioni, del mobilio e cartario."}
{"id": "37341", "revid": "247222", "url": "https://it.wikipedia.org/wiki?curid=37341", "title": "Zovencedo", "text": "Zovencedo (\"Xovens\u00e9do\" in veneto) \u00e8 un comune italiano di abitanti della provincia di Vicenza nel Veneto.\nGeografia fisica.\nIl paese di Zovencedo \u00e8 adagiato su dolci colline nel cuore dei Berici, tra altipiani e dossi, valloni e doline, scaranti e fontane.\nNelle giornate luminose dalle sue sommit\u00e0 lo sguardo pu\u00f2 spaziare sulle cime delle Dolomiti, sul monte Cimone, fino agli Appennini. Il territorio \u00e8 ricco di boschi di carpini, roveri, castagni ed \u00e8 intersecato da numerosi sentieri nei quali si possono vedere le vecchie \"masiere\" di sasso dove con fatica si coltivavano nei terrazzamenti gli orti e le vigne.\nDalla valle del Calto nasce un ramo della Liona; scorre proprio vicino ad un antico borgo Medioevale ancora ben conservato.\nSan Gottardo \u00e8 la frazione pi\u00f9 alta e pi\u00f9 abitata. Sembra che l'origine degli abitanti venga dalla Baviera attraverso le valli del Chiampo ed esattamente da Marana di Crespadoro, da cui i numerosi cognomi Maran.\nDalla fontana delle Fate, che nasconde nelle viscere un percorso speleologico favoloso, nasce un ramo della Liona che attraversa la selvaggia Valle del Gazzo, dove si trovano quasi tutte le cave di Pietra tenera, e in localit\u00e0 \u201cAcque\u201d di Grancona si unisce al ramo proveniente dalla valle di Calto dando inizio al torrente Liona. Sparse qua e l\u00e0 nel territorio rimangono ancora, per fortuna, parecchie contrade o \u201ccorti\u201d antiche che danno il senso del buon gusto nel costruire dei nostri avi. Spesso hanno la loro fontana con lavatoio ed \u00e8 un piacere scoprirle passeggiando.\nStoria.\nL'origine medioevale di Zovencedo \u00e8 testimoniata da alcuni reperti e da documenti.\nLa parrocchia di San Nicola del capoluogo risale all'anno 1000 e dal XII secolo era stata resa autonoma da Barbarano.\nSembra anche che dagli archivi di Vienna risultasse che fino al 1300 il vescovo di Trento inviasse sacerdoti di lingua tedesca a celebrare la messa.\nLa parrocchia di San Gottardo risale al 1400; l'antica chiesa \u00e8 stata abbattuta e ricostruita nel 1962.\nMonumenti e luoghi d'interesse.\nCastello.\nA Zovencedo capoluogo vi sono le rovine di un antico castello medioevale, che faceva parte della vasta \"curtis de Barbarano\" donata ai vescovi di Vicenza dai re Ugo e Lotario di Provenza (926-946). Non \u00e8 nominato nel diploma imperiale di Ottone III dell'anno 1000, forse perch\u00e9 ancora di modesta entit\u00e0; deve aver acquisito una maggiore importanza nei due secoli successivi, forse anche per la sua posizione strategica; lo si trova infatti nominato in un diploma imperiale rilasciato alla chiesa Vicentina nel 1158 da Federico Barbarossa.\nDai documenti e da quanto resta si pu\u00f2 dedurre che si trattava di un castello di notevoli proporzioni: lo confermano le investiture fatte dai Vescovi dalle quali risulta che entro il recinto del castello c'erano pi\u00f9 aree occupate da edifici e lo asserisce anche lo storiografo Gaetano Macc\u00e0, che visit\u00f2 il luogo negli ultimi anni del Settecento.\nNon sono chiare n\u00e9 l'epoca della parziale rovina del castello - probabilmente durante la dominazione ezzeliniana (1236-1259) - n\u00e9 quella della successiva, almeno parziale ricostruzione; \u00e8 per\u00f2 da ritenere che sia stato per lo meno restaurato in parte quando vi furono trasferite la \"domus comunis\" e la successiva \"domus episcopatus\", cio\u00e8 la residenza del Comune. Nella seconda met\u00e0 del secolo XV la \"domus Comunis\" si trasform\u00f2 in \"domus episcopatus\", cio\u00e8 residenza vescovile. Lo conferma un atto d'investitura del 2 febbraio 1490 fatta dal vescovo Giovanni Battista Zeno dove si legge: \"... in contratta aque monde... unum sedimen cum muris, domo et tejete et curtivo polito in castro Zovencedi apud domum Comunis olim, nunc vero apud episcopatum vimc.\".\nDell'antico castello, che sorgeva in posizione dominante sul colle poco pi\u00f9 a sud della chiesa parrocchiale di San Nicol\u00f2, esistono ancora una robusta torre ed alcune adiacenze. Le abitazioni attualmente esistenti sul posto sono di epoca abbastanza recente, ma sono chiaramente costruite entro il perimetro dell'antico castello e sulle rovine del medesimo.\nAltro.\nTra gli altri luoghi di interesse il settecentesco Villino \u201cLongare Bonin\u201d, numerose case antiche tra cui la \"Casa in pietra\" e un moderno centro sportivo e sociale che coinvolge giovani e adulti nello sport e nell'aggregazione."}
{"id": "37342", "revid": "125590688", "url": "https://it.wikipedia.org/wiki?curid=37342", "title": "Zugliano", "text": "Zugliano (\"Zujan\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl territorio comunale di Zugliano, situato sulla destra del torrente Astico, si estende dalla cima meridionale delle colline delle Bregonze ai piedi delle colline di Sarcedo dove la pianura si presentava fino a pochi decenni fa acquitrinosa, come testimonia il toponimo \"Pescare\".\nIl terreno \u00e8 per due terzi collinare (di origine vulcanica) - il punto pi\u00f9 alto \u00e8 il Monte di Valle (m. 345) - e per un terzo pianeggiante (di origine alluvionale), attraversato dal torrente Igna che nasce in comune di Carr\u00e8 e che dopo aver toccato Centrale e Grumolo Pedemonte prosegue verso il territorio di Sarcedo.\nIl clima \u00e8 mite, favorevole alla vite, all'ulivo e all'orticoltura. I terreni sono in parte coltivati ma, al confine con Sarcedo e sulle Bregonze presso San Rocco e Montecucco, vi sono anche aree boscose piuttosto estese, dove prevalgono il carpino nero, la robinia, il frassino e la roverella.\nOrigine dei nomi.\nQuasi certamente il toponimo \"\"Zugliano\" deriva dal nome proprio latino \"Iulianum\", cio\u00e8 \"fundus Julii\" o \"Julianus\" = podere di Giulio o di Giuliano.\nIl nome di \"Centrale\"\" si presta a varie interpretazioni: per alcuni significa \"centro della valle\", per altri l'antico nome \"\"Cinterale\" deriverebbe da quello della famiglia che qui aveva il suo feudo.\n\"Grumolo Pedemonte\"\" significa probabilmente \"insieme di piccole colline (grumi) ai piedi del monte\": sorge infatti su una serie di dossi in posizione amena e riparata.\nStoria.\nEpoca antica e Medioevo.\nReperti archeologici del IV secolo a. C. fanno supporre che il territorio fosse abitato dai Veneti, e di qui probabilmente passava \"la pista dei Veneti\"; poi fu \"vicus\" romano.\nLa documentazione in proposito, tuttavia, \u00e8 obiettivamente scarsa, mentre interessanti sono i reperti relativi al periodo del dominio longobardo, documentato dal rinvenimento di una piccola necropoli, con una decina di guerrieri sepolti insieme al loro corredo militare.\nModeste anche le tracce relative ai secoli VIII e IX, epoca in cui presumibilmente sorsero in Zugliano prima la pieve di Santa Maria e poi le chiesette dei SS. Fermo e Rustico e di San Zenone, quest'ultimo di chiara origine benedettina. Nel IX secolo, periodo del rinnovamento religioso benedettino, molte terre furono bonificate; in quest'epoca presumibilmente sorsero dapprima la pieve di Santa Maria e poi le chiesette dei Santi Fermo e Rustico e di San Zeno, quest'ultimo di chiara origine benedettina.\nNel 917 tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago, fu donata dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursioni degli Ungari.\nIl primo dato storico riferentesi a Zugliano risale all'anno 983 ed \u00e8 rappresentato da un passo del \"Privilegium\" del vescovo di Vicenza Rodolfo, che assegna o conferma ai benedettini di San Felice ingenti propriet\u00e0 sul territorio e in cui si legge \"in Zullano caxale usum\".\nDi un castello i documenti pi\u00f9 antichi non parlano, ma se ne trova traccia - a partire dal XIII secolo - in alcuni atti pubblici nei quali si legge \"in ora castelli et ecclesie sancti Zenonis\", il che fa ritenere che il castello sorgesse nei pressi della chiesa di San Zeno, nel luogo che tuttora porta il toponimo \"Castello\"; ci\u00f2 \u00e8 confermato dal fatto che sul colle nei pressi della chiesa attuale sono emerse le fondamenta di antiche e solide muraglie. \u00c8 altres\u00ec quasi certo che la genesi del castello medesimo dovrebbe coincidere con l'incastellamento della primitiva chiesa di San Zeno e risalire di conseguenza al X secolo, al tempo delle feroci scorrerie degli Ungari; tale ipotesi sembra avvalorata dalla constatazione che San Zeno era in posizione di gran lunga pi\u00f9 sicura di quanto non fosse la pieve di Santa Maria, posta in pianura e completamente esposta.\nNulla si conosce sull'importanza e sulle vicende di questo castello, ma pare che esso non sia mai stato coinvolto in gravi fatti bellici e soggetto a distruzioni; l'ipotesi sembra avvalorata da documenti dei secoli successivi: un'importante \"vicinia\" ebbe luogo il 17 agosto 1494 \"in contracta castri super ipso castro prope ecclesiam S. Zenonis\". Un atto pubblico del 1601, inoltre, fu rogato \"in villa de Zoian in contracta castri penes ecclesiam castri\".\nSi pu\u00f2 quindi supporre ch'esso sia scomparso per altre cause, forse per la ricostruzione della chiesa di San Zeno o per l'erezione della sottostante Villa Giusti; la sua scomparsa pu\u00f2 anche essere avvenuta lentamente e per gradi in concomitanza con l'inurbarsi della zona alta prospettante sulla strada \"della Villa\".\nSempre nella parte alta di Zugliano, a nord della chiesa parrocchiale, esiste tuttora una \"via Castelletto\", il cui toponimo fa sorgere il dubbio dell'esistenza di altra antica fortificazione della quale, tuttavia, non esiste nelle fonti storiche alcuna traccia. Dell'esistenza a Centrale di un castello non rimane alcuna traccia n\u00e9 in documenti n\u00e9 in reperti, ma risulta che i vescovi di Vicenza, che qui avevano giurisdizione, concedevano spesso nelle loro investiture anche il \"castellaticum\". In un atto di vendita del 1315, inoltre, si parla di terre di Centrale situate \"apud castrum\".\nUna via che si diparte dalla strada provinciale Thiene-Zugliano e conduce a Grumolo \u00e8 tuttora denominata \"castelliere\". Anticamente tale via era assai pi\u00f9 lunga in quanto collegantesi con la strada pi\u00f9 a valle detta \"delle Pescare\", e sembra conducesse ad un insediamento fortificato posto nell'area ove sorge attualmente la Villa Vecchia Maddalena. Effettivamente, la villa poggia su una vasta platea che potrebbe risalire ad epoche pi\u00f9 lontane del Seicento, quando essa fu costruita, ed aver costituito la base per un castell\u00edere antico.\nNel Trecento, durante il periodo della dominazione scaligera, Zugliano fu ricompresa nel Vicariato di Thiene e nel Capitaniate di Schio. In questo paese ebbe origine la famiglia dei \"da Zojano\", che qui ebbe grandi possedimenti e probabilmente la casa in localit\u00e0 Crosara; a Vicenza avevano il sepolcro nella chiesa dei Carmini.\nEpoca moderna.\nLa storia civile di questo paese fu legata a Vicenza e alla Serenissima; fu anche profondamente legata alla storia religiosa: fra gli episodi di rilievo il dono della reliquia di Sant'Antonio di Padova, fatto nel 1656 dal canonico Dondi dell'Orologio alla Parrocchia e al Comune; nella seconda met\u00e0 del Seicento le tre visite di Gregorio Barbarigo, vescovo di Padova, poi canonizzato.\nIn quel periodo, non certo facile per la povera gente, le famiglie Porto, proprietarie anche del castello di Thiene, possedevano l'attuale palazzo Usci, molte terre e due ruote da mulino sull'Astico, che azionavano un maglio da ferro e uno da rame. Erano imparentati con i conti Thiene, alla cui famiglia appartenne san Gaetano. Successivamente i beni di Zugliano passarono in eredit\u00e0 alla famiglia Trento da cui discese il conte Ottavio, fondatore nel 1810 dell'omonimo istituto a San Pietro, in Vicenza.\nPersonaggi importanti di quest'epoca furono: Valerio Zugliano, letterato vissuto a cavallo tra il 1400 e il 1500; di lui resta un'orazione con la quale si rivolgeva all'imperatore Massimiliano perch\u00e9 cessassero i soprusi delle truppe tedesche occupanti il Vicentino, durante la guerra della Lega di Cambrai nel 1509. Altri furono Antonio Zojano, ambasciatore veneto presso la Corte imperiale di Innsbruck nel 1510, padre di Girolamo Zojano, autore di una cronaca di Vicenza del periodo della Lega di Cambrai, e Alessandro Zojano, uomo d'armi al servizio di vari governi, verso la met\u00e0 del Cinquecento.\nEpoca contemporanea.\nNell'Ottocento Centrale e Grumolo, per secoli comuni orgogliosi della loro autonomia, furono accorpati a Zugliano.\nDurante la prima guerra mondiale, il territorio di Zugliano venne fortificato, ma data la sua posizione riparata dalle Bregonze non sub\u00ec bombardamenti, anzi Centrale e Grumolo accolsero anche profughi provenienti da Chiuppano e Carr\u00e8, pi\u00f9 esposti al nemico. Vi ebbero stanza truppe inglesi, francesi e soprattutto italiane; inoltre fu sede dell'ospedaletto da campo n. 152. I caduti furono 67.\nNel corso della seconda guerra mondiale dovette accogliere un presidio tedesco, ma attiva fu qui la Resistenza, condotta dai giovani operanti nella Brigata Mazzini, che diede alla causa della libert\u00e0 non piccolo tributo di sangue e sacrifici.\nNell'immediato dopoguerra anche da Zugliano molti giovani si trovarono senza lavoro ed emigrarono. Negli ultimi decenni, invece, grazie all'industriosit\u00e0 della sua gente, Zugliano \u00e8 diventato uno dei centri pi\u00f9 importanti dell'Alto Vicentino.\nCultura.\nIstruzione.\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nScuole.\nA Zugliano, capoluogo e frazioni, vi sono tre scuole dell'infanzia (private paritarie), due scuole primarie e una scuola secondaria di primo grado statali.\nGeografia antropica.\nFrazioni di Zugliano sono Centrale e Grumolo Pedemonte.\nEconomia.\nUna volta prevalente, ora l'agricoltura rappresenta un'attivit\u00e0 secondaria per l'economia del paese, che si basa sul lavoro misto (industria o artigianato pi\u00f9 agricoltura). Fiorente e di antica tradizione \u00e8 l'orticoltura a Centrale, sempre pi\u00f9 impostata modernamente; la viticoltura entra nell'area del \"vino Breganze\"; l'allevamento del bestiame bovino \u00e8 orientato sia verso la produzione di carne sia verso quella lattiero-casearia.\nLa prima industrializzazione \u00e8 iniziata ancora nella seconda met\u00e0 dell'800 col sorgere e lo svilupparsi di alcune fabbriche come la Cartiera Nodari (1866), la fabbrica dei cascami di seta \"Pfeffer\" (1869), la Zironda (1872).\nAnche l'artigianato \u00e8 assai sviluppato ed ha un ruolo importante nell'economia del paese. Le aziende, alcune delle quali impiegano un discreto numero di operai, sono circa una sessantina (edilizia, ceramica, settore estrattivo, meccanica, costruzioni elettriche, arredamento, lavorazione del legno, abbigliamento, plastica, alimentari).\nAmministrazione.\nVariazioni.\nNel 1816 i comuni di Centrale e di Grumolo Pedemonte furono riuniti al comune di Zugliano, divenendone frazioni.\nNel XX secolo la circoscrizione territoriale ha subito le seguenti modifiche: nel 1942 distacco di territori aggregati al comune di Thiene (Censimento 1936: pop. res. 249).\nGemellaggi.\nNel 2012 il comune di Zugliano ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37344", "revid": "247222", "url": "https://it.wikipedia.org/wiki?curid=37344", "title": "Pegognaga", "text": "Pegognaga (\"Pigugn\u00e0ga\" in dialetto basso mantovano) \u00e8 un comune italiano di abitanti della provincia di Mantova in Lombardia. Il centro abitato \u00e8 attraversato in zona nord dal 45\u00ba parallelo, la linea equidistante fra il Polo nord e l'Equatore.\nPegognaga \u00e8 stata gravemente colpita dal terremoto che nel 2012 ha devastato l'Emilia Romagna.\nTrovandosi tra gli 8 e i 14 chilometri dall'epicentro, situato tra Cavezzo e Mirandola, \u00e8 stato uno dei paesi pi\u00f9 colpiti dal sisma.\nStoria.\nIl toponimo deriverebbe, secondo alcuni, dal latino \"Pecunius\", nome di un patrizio romano il quale, nel I secolo d.C. avrebbe fondato qui un piccolo villaggio agricolo. Secondo un'altra interpretazione esso sarebbe invece da collegare al termine \"pecunia\", che in latino significa denaro, ricchezza, in riferimento alle terre del luogo in grado di offrire raccolti redditizi.\nNel periodo compreso tra il I e il IV secolo d.C. il centro, che a quell'epoca possedeva le caratteristiche tipiche di un villaggio agricolo romano, assunse il nome di \"Flexum\". Con l'inizio delle invasioni barbariche venne distrutto e abbandonato, scomparendo dalla storia per lungo tempo.\nNell'820 cominciarono a registrarsi nuovi insediamenti e nell'877 comparve la corte Pigugnaria, denominazione che andr\u00e0 gradualmente modificandosi nei secoli sino a divenire l'attuale Pegognaga.\nAll'inizio dell'XI secolo essa pass\u00f2 sotto il dominio di Matilde di Canossa, la quale cerc\u00f2 di dare al piccolo paese una propria fisionomia attraverso nuove opere edilizie.\nDurante i due secoli successivi la localit\u00e0 fu contesa dai Comuni di Reggio Emilia e Mantova, con un conflitto che si concluse con un accordo di amministrazione in politico condominio tra le due province, firmato proprio a Pegognaga nel 1257.\nSuccessivamente la comunit\u00e0 entr\u00f2 a far parte dei possedimenti del Comune di Gonzaga, sotto la cui reggenza visse uno dei periodi pi\u00f9 floridi della sua storia.\nI principali insediamenti agricoli, una decina di corti sparse, tuttora esistenti, sono databili a partire dal 1500, mentre solo nel 1907 termin\u00f2 la millenaria opera di bonifica che trasform\u00f2 il terreno paludoso in uno dei pi\u00f9 fertili della Val Padana.\nIl Comune di Pegognaga venne istituito con Regio Decreto il 5 novembre 1876.\nNel 2016 il Comune di Pegognaga ed il Comune di Motteggiana creano un'unione di servizi chiamata \"Terre di Zara e Po\".\nSimboli.\nLo stemma \u00e8 stato approvato dal Consiglio comunale il 28 dicembre 2012 e concesso con Decreto del presidente della Repubblica il 13 giugno 2013.\nIl disegno dello stemma rievoca la origini romane e lo stretto rapporto del territorio con il fiume, con il capitello dorico che reca sull'abaco la dedica al\u00a0\"padre Po\" (\"Pado Patri\") personificato dall'uomo barbuto sdraiato che versa l'acqua del fiume da un'anfora, mentre il remo da barca richiama la vocazione al trasporto fluviale, elemento fondamentale per la comunit\u00e0 pegognaghese. I due pioppi sullo sfondo riproducono il tipico paesaggio padano.\nInfrastrutture e trasporti.\nLa localit\u00e0 \u00e8 servita dalla stazione di Pegognaga posta sulla linea Suzzara-Ferrara e servita da treni regionali espletati da TPER. Nel comune \u00e8 presente l'omonimo casello autostradale dell'autostrada A22, che collega Modena con il Brennero."}
{"id": "37345", "revid": "367445", "url": "https://it.wikipedia.org/wiki?curid=37345", "title": "Agra (Italia)", "text": "Agra (\"Agra\" in dialetto varesotto) \u00e8 un comune italiano di abitanti della provincia di Varese in Lombardia.\nAgra fa parte della comunit\u00e0 montana Valli del Verbano. Il primo Consiglio comunale fu eletto nel 1821.\nGeografia antropica.\nSecondo l'ISTAT, il territorio comunale comprende i centri abitati di Agra e Vignone, e il nucleo abitato di Gaggio.\nParco Daini.\nIl paese dispone di un parco, con dei daini e delle capre in un vasto recinto: il Parco Daini. Il parco dispone di attrezzature ludiche per bambini e di un campo da bocce. All'interno del parco si trova anche un edificio nel quale si svolgono pranzi e cene tutto l'anno, spesso con il Gruppo Alpini come ospite, oltre che la festa del bambino e altre (Epifania, Natale, Capodanno, Pasqua ecc.). Il parco si trova in una posizione che non \u00e8 centrale rispetto al resto del paese, ma \u00e8 vicino a chiesa, cimitero, campo da calcio, piazza, municipio, bosco e lavatoio.\nLa festa del bambino.\nAgra ha una festa tutta sua, quella del bambino, conosciuta fino a Luino, dedicata ai bambini.\nSi svolge un'attivit\u00e0 diversa per ogni anno (miti greci, Medioevo, Roma), poi c'\u00e8 un rinfresco, il pranzo e uno spettacolo (di solito un prestigiatore), dopo, di solito, uno spettacolo di bolle di sapone giganti.\nAccorrono, oltre agli abitanti, anche da Dumenza e Luino.\nLa festa della zucca e della castagna.\nAltrettanto famosa \u00e8 la festa della zucca (o castagnata), nella quale tutti i vicoli e le strade di Agra sono intasati dalle bancarelle, dove si vendono prodotti derivati dalla zucca (ravioli di zucca, zucche di Halloween, sculture in zucca...) e dalle castagne (caldarroste, cesti per la raccolta dei ricci, sacchetti di castagne, queste ultime dipinte...) e non solo: anche giochi, cibo, libri, quadri, ecc."}
{"id": "37347", "revid": "123757462", "url": "https://it.wikipedia.org/wiki?curid=37347", "title": "Azzio", "text": "Azzio (\"Asc\" in dialetto varesotto) \u00e8 un comune italiano di 743 abitanti della provincia di Varese in Lombardia. Il comune \u00e8 situato sul fianco settentrionale del Campo dei Fiori e fa parte dell'Unione dei comuni del Medio Verbano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 76 persone (il 9,40% della popolazione).\nLa nazionalit\u00e0 maggiormente rappresentata in base alla sua percentuale sul totale della popolazione residente era:\nEconomia.\nNella localit\u00e0 ha sede la ditta costruttrice di organi Mascioni."}
{"id": "37348", "revid": "322321", "url": "https://it.wikipedia.org/wiki?curid=37348", "title": "Piubega", "text": "Pi\u00f9bega (\"Pi\u00fcbega\" in dialetto alto mantovano) \u00e8 un comune italiano di abitanti della provincia di Mantova in Lombardia.\nOrigini del nome.\nIl nome di Piubega deriva forse da \"Publizio\" romano che qui pare avesse fondato il castello. E da \"Publica\" (cio\u00e8 pubblica) un paese aperto a tutti e, per l'appunto, pubblico. Da l\u00ec il nome Piubega.\nStoria.\nNel medioevo Piubega aveva una fortezza costituita da fango e terra sopraelevate con quattro torri di vedetta ai vertici.\nMeteorologia.\nA Piubega \u00e8 attiva una stazione meteo gestita in collaborazione con il Centro Meteorologico Lombardo.\nInfrastrutture e trasporti.\nPiubega \u00e8 attraversata dalle strade provinciali 1 e 7.\nIl servizio di collegamento con Mantova \u00e8 costituito da autocorse svolte dall'APAM; in passato, fra il 1886 e il 1933, era attiva una stazione lungo la tranvia Mantova-Asola.\nAmministrazione.\nIl sindaco \u00e8 Maria Cristina Zinetti."}
{"id": "37350", "revid": "322321", "url": "https://it.wikipedia.org/wiki?curid=37350", "title": "Pomponesco", "text": "Pomponesco (\"Pumpun\u00e9sch\" in dialetto casalasco-viadanese) \u00e8 un comune italiano di abitanti della provincia di Mantova in Lombardia, situato nel basso mantovano.\nLa localit\u00e0 fa parte de I borghi pi\u00f9 belli d'Italia.\nMonumenti e luoghi d'interesse.\nIl paese possiede una sigolare pianta a croce latina con le vie Mazzini, Garibaldi, Cavour e Fratelli Cantoni a formare i due bracci pi\u00f9 lunghi; il grosso quadrilatero delimitato dalla via Roma a formare il centro della croce e la piazza XXIII Aprile (con il municipio e la chiesa) e la via XX settembre con il campo sportivo a formare i bracci minori.\nBelli sono alcuni palazzi rifatti dell'Ottocento con stanze a volto decorate spesso con motivi floreali, lacustri e con insetti dell'ambiente fluviale. Un notevole interesse lo riveste il Teatro Comunale, inaugurato nel 1900 come Teatro sociale, il quale si identifica nella tipologia degli storici teatri di paese dei primi del Novecento. Situato nel centro storico, in via Roma, si inserisce armonicamente nella struttura gonzaghesca del paese rivierasco.\nNel 2002 \u00e8 terminata l'opera completa di ristrutturazione dell'edificio e degli arredi; il teatro vanta un'ottima acustica per i concerti di musica classica e si pone in un'area territoriale dove tali strutture mancano, quindi soddisfa la richiesta culturale di un ampio bacino di utenza. Spesso la piazza XXIII Aprile \u00e8 stata ripresa nelle opere di Cesare Zavattini, Mario Soldati, Bernardo Bertolucci; c'\u00e8 tutto Pomponesco nell'ultimo \"Don Camillo\" girato da Mario Girotti (Terence Hill) nel 1983. Guardando la chiesa dei Santi Sette Fratelli Martiri, tutta la parte a destra con gli edifici che continuano dietro la piazza verso via Roma, risultano di propriet\u00e0 ebraica nel Catasto Teresiano; qui c'\u00e8 anche la Sinagoga, ora inglobata in un Caff\u00e8, di cui si pu\u00f2 solo vedere la cupola. In fondo a via F.lli Cantoni, a sinistra, c'\u00e8 il piccolo cimitero ebraico.\nLa Garzaia di Pomponesco.\nA km 6 a destra viene segnalata la riserva regionale naturale lombarda detta \"Garzaia di Pomponesco\".\nCultura.\nHa dato i natali allo scrittore Alberto Cantoni (Pomponesco, 16 novembre 1841 - Mantova, 11 aprile 1904)\nHa dato i natali al pittore futurista Adone Asinari (Pomponesco, 12 maggio 1910 \u2013 Milano, 13 giugno 1984)\nE al compositore di musica sperimentale Maurizio Bianchi (Pomponesco, 4 dicembre 1955)\nEconomia.\nPioppicoltura, produzione di cereali, ortaggi, frutta e foraggi; allevamento bovino e suino; industrie del legno, della carta e degli autoaccessori."}
{"id": "37352", "revid": "367445", "url": "https://it.wikipedia.org/wiki?curid=37352", "title": "Porto Mantovano", "text": "Porto Mantovano (\"P\u00f2rt Mantu\u00e0n\" in dialetto mantovano) \u00e8 un comune italiano sparso di abitanti della provincia di Mantova in Lombardia. La sede comunale \u00e8 nella frazione di Sant'Antonio.\nStoria.\nLe prime testimonianze di insediamenti risalgono al Neolitico. Nei decenni scorsi sono stati rinvenuti, nelle frazioni di \"S. Antonio\" e \"Bancole\", numerosi manufatti in selce ed alcuni resti umani risalenti a anni fa.\nL'origine del nome \"Porto Mantovano\" \u00e8 molto pi\u00f9 recente. Le prime testimonianze risalgono ad alcuni documenti dell'anno 862 d.C. nei quali viene citato un \"\"Portus de Mantua\". Diversi inventari dei secoli X e XI riportano invece la dicitura \"In Portu Mantuano\"\".\nIl porto al quale si riferiscono questi documenti \u00e8 quello fluviale che sorgeva presso l'odierna localit\u00e0 denominata Cittadella (oggi parte del comune di Mantova).\nIl borgo di Porto, all'epoca dei Gonzaga, fu dotato di muraglie e bastioni che lo trasformarono in un'importante struttura di difesa.\nIn quei secoli Porto era diviso in tre \"Collonelli\" (frazioni): Soave, Favorita e Schiarino. Ad essi erano aggregate le principali corti circostanti. Tali insediamenti contavano, nel 1617, circa abitanti. A questi si aggiungevano i 632 abitanti del \"Borgo di Porto\", l'odierna Cittadella.\nDopo la caduta dei Gonzaga anche il territorio di Porto Mantovano fin\u00ec sotto l'influenza austriaca fino al 1797 quando, dopo il lungo Assedio di Mantova, concluso con la battaglia della Favorita, pass\u00f2 sotto il controllo dei francesi.\nCon la caduta di Napoleone I e la fine del breve Regno d'Italia (1805-1814) il territorio di Porto Mantovano torn\u00f2 agli austriaci. La resa alle truppe austriache venne firmata dal vicer\u00e9 d'Italia Eugenio di Beauharnais, il 16 aprile 1814 con la Convenzione di Schiarino-Rizzino, stipulata a Porto Mantovano, presso l'omonima corte che oggi \u00e8 denominata corte Schiarino-Previdi.\nPorto rimase sotto il dominio asburgico fino al 1866 quando Mantova venne annessa al nascente Regno d'Italia (1861-1946).\nAll'occupazione austriaca dell'Ottocento risale la costruzione della stazione ferroviaria di Sant'Antonio che venne inaugurata, nel 1851, dall'arciduca Ferdinando Carlo e dal maresciallo Radetzky quale \"Imperial Regia Stazione di Mantova\".\nPorto Mantovano assunse i confini attuali, durante la prima met\u00e0 del Novecento, con lo scorporo dei territori di \"Cittadella\", \"Ponte Rosso\", \"Gambarara\" e \"Colle Aperto\" che vennero annessi al comune di Mantova.\nInfrastrutture e trasporti.\nIl comune \u00e8 attraversato dalle ex strade statali 62 della Cisa, 236 Goitese e\n236 bis.\nLa Stazione di Sant'Antonio Mantovano, a servizio dlel'omonima frazione, sorge lungo la ferrovia Verona-Mantova-Modena; dalla stessa aveva si diramava il tratto in sede propria della ferrovia Mantova-Peschiera, in esercizio fra il 1934 e il 1967.\nIl comune \u00e8 servito da autoservizi urbani e interurbani gestiti dalla societ\u00e0 APAM."}
