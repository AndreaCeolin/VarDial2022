{"id": "78617", "revid": "124760139", "url": "https://it.wikipedia.org/wiki?curid=78617", "title": "Il padrino (romanzo)", "text": "Il padrino (\"The Godfather\") \u00e8 un romanzo scritto da Mario Puzo, pubblicato negli USA nel 1969, che narra le vicende di una famiglia mafiosa di origini italiane. Il romanzo ebbe uno straordinario successo editoriale anche in Inghilterra, Germania, Francia e Italia, introducendo terminologie tipiche di quel mondo al pubblico non di lingua italiana come \"consigliere,\" \"caporegime \"e \"omert\u00e0 \"(in italiano nel testo originale inglese); \u00e8 stato adattato in tre film omonimi che ottennero grande successo, diretti da Francis Ford Coppola; in particolare, i contenuti del romanzo formarono la base per i primi due film, integrati da nuovo materiale, sceneggiato dall'autore stesso, per parte del secondo e del terzo.\nTrama.\nParte prima.\nNew York, 1945. Il potente e rispettato boss siciliano Don Vito Corleone, in occasione del matrimonio della figlia Connie col fidanzato Carlo Rizzi, riceve nel proprio studio molti italiani emigrati negli Stati Uniti, che, chi per un motivo, chi per un altro, invocano disperatamente il suo aiuto. Essi richiedono il suo intervento in situazioni drammatiche, domandando, per esempio, una vendetta contro gli stupratori della propria figlia (che l'ordinaria giustizia statunitense ha lasciato sostanzialmente impuniti), di richiedere, tramite la sua rete di conoscenze politiche, la cittadinanza statunitense a un giovane italiano prigioniero di guerra altrimenti condannato al rimpatrio, lasciando la figlia senza marito, o chiedendo ingenti prestiti per aprire negozi o altre attivit\u00e0 commerciali. Don Corleone, formalmente conosciuto come il pi\u00f9 grande importatore di olio d'oliva italiano negli Stati Uniti, accetta tutte queste richieste di aiuto, ricordando per\u00f2 che essi sono tutti, da questo momento in poi, suoi debitori a cui lui potr\u00e0 rivolgersi in qualunque momento.\nDopo il matrimonio, mentre il padrino si reca in ospedale ad assistere il morente di cancro Genco Abbandando (suo consigliere in seno alla cosca e vecchio amico d'infanzia), invia Tom Hagen, il figlio adottato di origini tedesche e irlandesi, ora legale di famiglia e facente funzioni di \"consigliori \"(consigliere), a Los Angeles perch\u00e9 convinca un potente produttore cinematografico, Jack Woltz, ad affidare la parte principale di un film al giovane cantante italo-americano Johnny Fontane, di cui il vecchio boss \u00e8 padrino di battesimo. Don Corleone controlla molti uomini importanti del sindacato cinematografico, come per esempio il segretario Billy Goff, e, avendo il produttore diverse bagarre sindacali, spera di riuscire a far leva su questo affinch\u00e9 ceda alle sue richieste.\nNonostante ci\u00f2, Woltz nega veementemente questo favore, avendo un problema personale con Fontaine, ma nella notte, Hagen, dopo essere stato ospitato nella fastosa villa del potente produttore, fa decapitare il suo cavallo preferito, \"Khartoum\", come avvertimento di ci\u00f2 che Don Corleone potrebbe ordinare in caso di un secondo e ultimo rifiuto.\nInfuriato e spaventato, Woltz accetta di affidare la parte al divo musicale. Johnny ha un bisogno disperato d'ottenere questa parte nel film di Woltz, poich\u00e9 la voce gli si sta abbassando (presumibilmente a causa dell'abuso di alcool e altri vizi eccessivi a cui si \u00e8 abbandonato da dopo il divorzio), causando il suo progressivo insuccesso come cantante.\nPochi giorni dopo, quando ha ormai ultimato di sistemare le promesse fatte ai propri debitori, Don Vito convoca un consiglio a cui partecipano il figlio Santino \"Sonny\" Corleone, il primogenito e possibile erede al titolo di Don, e il figliastro Tom, ora di fatto consigliere a seguito della morte di Genco Abbandando, per discutere della lucrosa proposta d'affari di Virgil Sollozzo, detto \"Il Turco\", un ricco e influente signore della droga calabrese, desideroso di estendere il suo traffico di eroina e morfina negli States, dove, a New York, conta gi\u00e0 dell'appoggio della famiglia Tattaglia, rivale dei Corleone. L'uomo richiede un finanziamento di due milioni di dollari in contanti, oltre alla protezione di diversi magistrati e politici sul libro-paga dei Corleone, in cambio di un loro guadagno pari al trenta percento sugli introiti del traffico che ne seguir\u00e0.\nSonny e Hagen sono pi\u00f9 che convinti che il narcotraffico possa rappresentare un enorme passo in avanti per la famiglia Corleone, uno strumento per raddoppiare il gi\u00e0 grande potere che il boss ha conquistato con il controllo sui sindacati, il gioco d'azzardo e il contrabbando di liquori e sigarette, bench\u00e9 il Don si mostri titubante.\nAl successivo incontro con Sollozzo poi, in presenza inoltre dei capiregime Peter Clemenza e Salvatore Tessio, Don Corleone rifiuta seccamente la richiesta, spiegando che se la sua famiglia s'immettesse, anche solo a livello di protezione e finanziamento, in un traffico del genere, rischierebbe di perdere molti dei suoi agganci e coperture nelle istituzioni. Ma il figlio Sonny si lascia scappare un avventato commento che rivela a Sollozzo la divergenza di opinioni all'interno della famiglia, fornendogli dunque uno spiraglio per erodere l'ostacolo che i Corleone rappresentano per lui.\nEssendo poi Don Vito parecchio sospettoso sull'intera faccenda, trovando avventato che una famiglia mafiosa relativamente pi\u00f9 debole della sua si butt\u00ec cos\u00ec a capofitto in un affare del genere, decide dunque d'inviare in avanscoperta il terribile Luca Brasi, il suo temuto e animalesco sicario, nelle file della famiglia Tattaglia, facendo loro credere che sia scontento del trattamento subito negli ultimi tempi dai Corleone e che voglia di conseguenza cambiar gabbana, in modo tale da raccogliere informazioni sui loro piani. Sollozzo intuisce senza troppa difficolt\u00e0 l'intero trucco, e pertanto fa uccidere Brasi, prendendolo di sorpresa durante un breve incontro tra i due.\nPoco dopo, due sicari sorprendono Don Corleone all'uscita della \"Genco Puro Oil Company\", sparandogli cinque proiettili in corpo. Portato d'urgenza in ospedale, il boss \u00e8 ridotto in fin di vita e il figlio Sonny assume \"ad interim\" la guida della famiglia.\nNoto nell'ambiente malavitoso come un individuo spietato e soggetto a frequenti scatti d'ira che ne minano la capacit\u00e0 di giudizio, Sonny scopre un traditore nel regime di Peter Clemenza, il giovane Paulie Gatto, impiegato proprio nel gruppo di guardie del corpo assegnato al Don, che ha avuto frequenti conversazioni telefoniche con Sollozzo, intenzionato a scoprire le abitudini di Don Corleone per poterlo sorprendere alla giusta occasione, e impartisce dunque allo stesso Clemenza l'ordine di ucciderlo, cosa che, tramite il neofita Rocco Lampone, far\u00e0 alquanto amaramente (lo stesso Clemenza si sente offeso personalmente dal tradimento di Gatto, avendolo addestrato e reclutato nel proprio regime di persona). Il giovane Michael Corleone, terzogenito di Don Vito, eroe di guerra e unico figlio ad aver rifiutato un posto nell'organizzazione criminale paterna, si reca all'ospedale per trovare il padre morente e ivi scopre che gli uomini del luogotenente Tessio sono stati misteriosamente mandati via e che Don Corleone \u00e8 in pratica esposto a un nuovo attacco di Virgil Sollozzo. Sonny e Clemenza assumono dei detective privati, ma prima che arrivino, Michael \u00e8 aggredito dal capitano di polizia Mark McCluskey, un uomo corrotto al soldo di Sollozzo, che con un pugno gli spacca la mascella.\nCon Don Vito ora finalmente al sicuro in ospedale, Tom e Sonny si rendono conto che Sollozzo \u00e8 un nemico molto pi\u00f9 potente di quello che immaginavano e che, fintanto che potr\u00e0 godere della protezione di McCluskey, non potr\u00e0 essere nemmeno sfiorato con un dito. Quando poi questi, con l'intento di far abbassare nuovamente la guardia ai Corleone, richieder\u00e0 un incontro pacificatore con lo stesso Michael quale portavoce della famiglia - essendo considerato estraneo dagli ambienti malavitosi e dunque neutrale - presso una localit\u00e0 segreta, Michael, offeso dall'aggressione subita - ma anche preoccupato per l'incolumit\u00e0 del padre -, convince tutti i familiari e gli agenti al loro servizio offrendosi di uccidere personalmente i due nemici, sfruttando proprio la sua insospettabilit\u00e0; tutto ci\u00f2 lo costringerebbe per\u00f2 a divenire un membro attivo e permanente della cosca mafiosa, oltre a porre i Corleone in pericolo, non essendo mai stato assassinato alcun ufficiale di polizia a New York da un qualsiasi membro appartenente alle cosche mafiose.\nSotto la guida esperta di Peter Clemenza, Michael impara a usare una pistola speciale, priva di numero di serie, sulla quale non rimangono impresse le impronte digitali. Tramite un agente di polizia sul libro-paga di Sonny poi, si scopre che l'incontro proposto da Sollozzo con Michael avr\u00e0 luogo in un locale del Bronx, dove Tessio e Clemenza provvedono a nascondere la pistola prima del loro arrivo.\nMichael riesce nel suo intento di uccidere Sollozzo e McCluskey, e, come pianificato, fugge a bordo di una nave mercantile alla volta della Sicilia, dove si tratterr\u00e0 per un periodo di tempo indefinito sotto l'ala protettiva di Don Tommasino, un temuto e rispettato capomafia, amico di vecchia data di Don Vito, finch\u00e9 l'intera faccenda non sar\u00e0 sistemata.\nParte seconda.\nNel mentre, Johnny Fontane ha avuto un successo strepitoso con la sua interpretazione nel film di Woltz, prossimo a uscire nelle sale cinematografiche. Il denaro che ha incassato gli consente di acquistare un'enorme villa con tanto di maggiordomi, oltre a intrattenersi con amanti occasionali a volont\u00e0. Tuttavia, seguendo il consiglio del suo padrino Don Vito, si riconcilia con Virginia, la sua ex-moglie, soprattutto per le due bambine di cui \u00e8 padre. Il divo trentacinquenne viene poi visitato da Tom Hagen, il quale lo informa che Don Vito \u00e8 in grado di fargli vincere il Premio Oscar, garantendogli molte possibilit\u00e0 professionali future, e che si aspetta che diventi un grosso produttore cinematografico, pi\u00f9 potente dell'ottuso Jack Woltz, che vanta la sua vicinanza con la Casa Bianca per via della propaganda fatta per gli Alleati durante la guerra. Fontaine si mette subito al lavoro, e ingaggia il vecchio amico cantante Nino Valenti, divenuto un forte bevitore.\nParte terza.\nLa narrazione si sposta poi sulle origini di Don Vito, nato a Corleone, un piccolo e povero paesino della provincia di Palermo, con il nome di \"Vito Andolini\", sul finire dell'Ottocento. Un giorno, suo padre viene convocato al cospetto del locale boss mafioso, Don Ciccio, essendosi rifiutato di pagargli il pizzo, che, in un impeto d'ira, uccide. Una settimana dopo, il suo corpo viene ritrovato fatto a pezzi a colpi di lupara. Vito ha dodici anni e, in mancanza del fratello del padre, selvaggiamente ucciso dagli uomini di Don Ciccio, viene ritenuto abbastanza grande da poter compiere una vendetta e, a causa di ci\u00f2, viene braccato dai locali mafiosi affinch\u00e9 venga ucciso. La madre e i parenti lo mandano dunque a New York, dalla famiglia Abbandando, presso la cui drogheria alimentare inizia a lavorare come garzone. \nAll'arrivo a Ellis Island, dove gli immigrati sostavano per la quarantena, anche grazie a una superficialit\u00e0 di un impiegato doganale, cambia il proprio cognome in \"Corleone\", per conservare qualche legame con il villaggio natio. A diciotto anni si sposa con una giovane siciliana appena giunta a New York e, due anni dopo, nasce il piccolo Santino.\nIn occasione della nascita del secondogenito Fredo, Don Vito viene licenziato dal signor Abbandando a causa dell'interferenza di Don Fanucci, esponente della Mano Nera, che impone il proprio nipote come garzone. Per pochi mesi lavora come operaio delle ferrovie, impiego che abbandoner\u00e0 dopo un po' a causa della sfiancante mole di lavoro e della paga grama, tra l'altro non sempre garantitagli. \nL'incontro col crimine sar\u00e0 fortuito: un giorno viene repentinamente avvicinato da un giovane Peter Clemenza, che gli chiede affannosamente aiuto nascondendo una collezione di pistole. Pochi giorni dopo, per riconoscenza, Clemenza lo fa entrare nella propria banda, dedita a furti di tappeti e vestiti, di cui fa parte anche il giovane Salvatore Tessio, e riceve la mansione di guidatore degli autocarri.\nQuando la banda entra nelle mire di Fanucci, che impone loro il pagamento del tributo, Don Vito trama la propria vendetta contro di lui. Convince i due soci a mandarlo di persona a pagare lo scarso tributo disponibile, insistendo sul fatto che intende farlo ragionare, ma invece trova il modo di ucciderlo a colpi di pistola. Nei giorni successivi, Don Vito viene visto come il salvatore del quartiere, e molti che prima pagavano il debito a Fanucci accettano la sua protezione. Sono soprattutto i conduttori del gioco d'azzardo. Corleone fonda poi in societ\u00e0 con il vecchio amico Genco la \"Genco Puro Oil Company\", di cui entrano a far parte anche i nuovi compagni Tessio e Clemenza, che reclutano a loro volta nuovi uomini.\nAll'inizio, Don Vito s'impone come uno spietato uomo d'affari, che elimina senza complimenti e con qualsiasi mezzo a propria disposizione i concorrenti nell'importazione dell'olio d'oliva italiano ma, durante l'era del proibizionismo e la Grande depressione, tramite le conoscenze di Clemenza, entra ben presto nel campo del contrabbando di alcolici provenienti dal Canada. Grazie all'operato di Genco Abbandando, viene avviato un sistema di corruzione che comprende la polizia e alcuni grandi avvocati. Nel 1933, terminato il proibizionismo, si butta nel campo del gioco d'azzardo, per rispondere agli sconquassi che la revoca di tale situazione comporta. Entra per\u00f2 in forte contrasto con Salvatore Maranzano, il potente gangster alleato di Don Philip Tattaglia, altro boss newyorkese a capo della rete di prostituzione della citt\u00e0, e di Al Capone, il boss di Chicago, a cui Maranzano e Tattaglia chiedono subito aiuto. Sembra una lotta impari, ma Corleone, che vanta molti rapidi informatori, batte i sicari provenienti da Chicago sul tempo, grazie all'intervento di Luca Brasi, che li cattura e uccide a colpi di ascia. Subito dopo, Maranzano viene ucciso dagli uomini di Tessio.\nI Corleone controllano ormai incontrastati il gioco d'azzardo in citt\u00e0 e avviano una rete di tributi e protezioni, ottenendo una rapida crescita del loro impero criminale, che si estende al promettente controllo dei sindacati.\nVito Corleone, il temuto padrino, tenta poi di pacificare la malavita di New York, per rafforzare la propria posizione al suo interno, e avvia un'intensa attivit\u00e0 diplomatica. Ma all'inizio delle trattative viene colpito nel torace da un sicario irlandese, e Sonny prende il comando della cosca tra il 1935 e il 1937, dimostrandosi un capo crudele e sanguinario, avvalendosi pi\u00f9 e pi\u00f9 volte della consueta ferocia di Luca Brasi. Don Corleone, guarito dalle ferite, porta avanti la sua missione di pace fino al 1939, quando firma la pace e l'unit\u00e0 con le principali famiglie degli Stati Uniti, e con i vari gruppi ancora in guerra, consolidando la posizione di boss mafioso italo-americano pi\u00f9 potente e rispettato.\nParte quarta.\nA seguito dunque dell'uccisione di Virgil Sollozzo e Mark McCluskey, nel 1947, tra le cinque famiglie mafiose della Grande Mela scoppia una feroce guerra senza quartiere. Nessuna ha conservato le proprie protezioni legali e politiche, mentre i Corleone stanno guerreggiando per mantenere la loro egemonia sul gioco d'azzardo, biecamente attaccato dai Tattaglia. Carlo Rizzi, il marito fedifrago di Connie, la picchia selvaggiamente quando questa scoppia in attacchi d'isteria alle sue scoperte delle svariate scappatelle di lui; per via di ci\u00f2, viene a sua volta ridotto in fin di vita dal cognato Sonny. Per vendicarsi di tale affronto, cos\u00ec come per cercare di avanzare nella malavita, ritenendosi sottorappresentato in seno alla famiglia (pur essendo sposato con la figlia del Don, lo stesso Don Vito lo ha voluto tenere a debita distanza dai grossi affari della famiglia), decide di passare al nemico e inscena ad arte un secondo pestaggio della moglie per attirare allo scoperto e privo di difese l'irascibile Sonny, che perir\u00e0 appunto in un'imboscata a colpi di mitra.\nParte quinta.\nVito Corleone, rimessosi dall'attentato e ripreso saldamente il comando della famiglia, richiede una riunione con i boss mafiosi italiani di tutti gli Stati Uniti, deciso pi\u00f9 che mai a trovare una soluzione diplomatica al rovinoso andamento della guerra. Durante il convegno, astutamente, giura che non intende vendicare la fine di Santino, temendo per la vita di Michael, e scopre che Philip Tattaglia \u00e8 soltanto una pedina del potente e calcolatore Don Emilio Barzini, la vera mente dietro i progetti di Virgil Sollozzo di estendere il narcotraffico di oppiacei dall'Europa e gli altri paesi del Mediterraneo agli States. Si riesce dunque a siglare una pace, arrivando pure a imbastire una sorta di \"commissione\" per il traffico di droghe, ora approvato dalle famiglie, e Don Corleone si trova costretto ad accettare di fornire la propria protezione legale e politica a tutti i coinvolti, secondo la vecchia richiesta avanzatagli dal defunto Sollozzo.\nIn realt\u00e0, questa riunione \u00e8 importante per i Corleone, poich\u00e9 Don Vito intende tastare il terreno sotto i piedi, e assicurarsi che il figlio Michael ritorni in America in sicurezza, dopo aver scaricato su un altro la colpa dell'omicidio del capitano di polizia McCluskey.\nParte sesta.\nMichael, protetto sotto mentite spoglie dalla cosca di Don Tommasino in Sicilia, esplora le campagne in lunghe passeggiate, nelle quali \u00e8 assistito dai fidi guardaspalle Fabrizio, detto \"Il Pastore\", e Cal\u00f2.\nSoprattutto, apprende molte cose sulla Sicilia e circa la storia e l'ordinamento di Cosa Nostra, arrivando a comprendere meglio gente come Peter Clemenza e Luca Brasi, uomini che incarnano la violenza cos\u00ec come se l'\u00e8 sempre immaginata.\nUn giorno incontra la giovane Apollonia Vitelli, figlia di un rispettabile locandiere, privo di legami con la mafia, e la sposa. Tuttavia, come Don Tommasino aveva presagito insieme a Vito Corleone in America, il matrimonio permette a troppa gente sospetta di conoscere l'identit\u00e0 del giovane rifugiato, e l'anziano boss palermitano ne ordina l'immediato trasferimento. Tuttavia, l'automobile di Michael viene sabotata, ed esplode appena l'innocente Apollonia, che proprio in questi giorni sta imparando a guidare, gira la chiave per metterla in moto. Creduto morto, Michael viene trasferito in una casa di montagna di Don Tommasino, il quale lo informa che il padre Vito \u00e8 riuscito a produrre prove false con cui un condannato a morte, prossimo all'esecuzione, viene creduto responsabile dell'omicidio di Virgil Sollozzo e Mark McCluskey. Ora pu\u00f2 finalmente ripartire per New York.\nParte settima.\nSei mesi dopo essere tornato a New York, Michael assume la guida della famiglia Corleone, con la benedizione del padre, che si ritira ormai vecchio e stanco. Dopo un'incertezza iniziale, si ricongiunge con Kay Adams, la sua ex-fidanzata (si erano, agli inizi del romanzo, lasciati a causa della famiglia di lui), che sposa. Il novello padrino compie ripetuti viaggi a Las Vegas, dove il fratello Fredo \u00e8 stato mandato come gestore di un piccolo giro di hotel e casin\u00f2 per conto della famiglia. Entra ben presto in conflitto con l'elegante e istrionico gangster ebreo Moe Greene, che rifiuta sdegnosamente di cedere la propria quota dell'attivit\u00e0 ai Corleone, asserendo che ormai i loro giorni di gloria sono terminati e che Don Emilio Barzini gli \u00e8 venuto incontro con un'offerta d'affari vantaggiosissima. In realt\u00e0, Michael ha in progetto l'eliminazione di Moe Greene, poich\u00e9 ha mancato di rispetto alla famiglia Corleone prendendo a schiaffi Fredo in pubblico, formalmente per una questione di ordine del locale, ma in realt\u00e0 per motivi di affari, dovuti alle mire di Don Barzini sul giro dei Corleone in Nevada. Greene verr\u00e0 poi freddato da un sicario al soldo dei Corleone all'interno della casa di una delle sue amanti.\nTornato a New York, Michael destituisce Tom Hagen dal titolo di consigliere, indirizzandolo alla mansione di avvocato legale a Las Vegas, dove intende dislocare la famiglia, e annuncia che entro sei mesi Peter Clemenza e Salvatore Tessio potranno mettersi a capo di proprie famiglie. Il giovane boss, inoltre, cova in segreto l'intento di eliminare i boss delle cinque famiglie di New York, vendicando cos\u00ec la morte di Sonny e Apollonia, e recuperando la posizione di grande rispetto e potere che la famiglia Corleone aveva fino ai tempi del conflitto con Sollozzo e i Tattaglia. Soprattutto, Michael \u00e8 al corrente che Barzini proporr\u00e0 un incontro, con il proposito di assassinarlo tramite un intermediario, un traditore in seno alla famiglia. Il piano dovrebbe scattare entro un anno, ma il vecchio Vito Corleone muore d'infarto una domenica mattina, nel proprio orto.\nParte ottava.\nTramite i neofiti Al Neri e Rocco Lampone, oltre a vari agenti del regime di Clemenza, Michael porta a termine l'eliminazione dei boss rivali in affari prima del meeting mortale con Emilio Barzini. In questa successione di brutali e sanguinari omicidi, viene eliminato pure il caporegime Tessio, rivelatosi essere il traditore vendutosi ai Barzini. L'ultimo a morire per ordine di Michael \u00e8, infine, Carlo Rizzi, marito di Connie, reo di aver complottato nell'omicidio del fratello Sonny, che viene strangolato da Clemenza.\nParte nona.\nLa famiglia Corleone, sotto la guida di Michael, \u00e8 divenuta la pi\u00f9 potente della mafia italoamericana. Viene ultimato il trasferimento della famiglia nel Nevada, dove Michael diventa proprietario di una ditta di costruzioni e dimostra interesse per i comitati politici locali. Peter Clemenza, con il trasferimento dei Corleone, diventa alla fine il Don della propria cosca mafiosa in citt\u00e0. Kay Adams Corleone aspetta un altro figlio da Michael, il terzo, e si infuria con lui, di cui ha intuito la parte di mandante nell'esecuzione del marito di Connie. Furiosa col marito, abbandona assieme ai figli la casa di Long Island, dove lei e Michael vivevano assieme a tutta la famiglia Corleone, e torna dai propri genitori nel New Hampshire. Verr\u00e0 fatta tornare sui propri passi da Tom Hagen, che le spiegher\u00e0 come Michael non avesse altra scelta se non agire come aveva fatto. Lasciare in vita Carlo e Tessio avrebbe significato lasciare potenziali traditori vivi, cosa che avrebbe potuto un giorno mettere in pericolo la stessa Kay e i loro figli. Saputo ci\u00f2, la donna torner\u00e0 dal marito, riconciliandosi con lui.\nTrasposizione cinematografica.\nDalle vicende descritte nel romanzo sono stati tratti tre film:\nEra prevista la realizzazione del film \"Il padrino - Parte IV\", ma Mario Puzo mor\u00ec, bloccando il progetto.\nIl cast comprende Marlon Brando e Robert De Niro per la parte di Don Corleone, il primo per la parte da vecchio, l'altro lo stesso da giovane, entrambi vincitori di un Oscar; un giovane e gi\u00e0 conosciuto James Caan per la parte del primogenito Sonny, e Al Pacino, che fu scoperto dal pubblico proprio con questo film; infine, tra gli interpreti principali, Robert Duvall per la parte dell'avvocato Tom Hagen.\nHa preso parte alla trilogia, tra gli altri, l'attore italiano Gastone Moschin, che interpreta un capo della Mano Nera newyorkese (don Fanucci), durante la giovinezza di Vito Corleone."}
{"id": "78619", "revid": "181699", "url": "https://it.wikipedia.org/wiki?curid=78619", "title": "Libreville", "text": "Libreville (letteralmente \"citt\u00e0 libera\") \u00e8 la capitale politica e amministrativa del Gabon ed il capoluogo della provincia dell'Estuaire. La sua popolazione, secondo il censimento del 2013 ammonta a circa 704.000 abitanti: \u00e8 la citt\u00e0 pi\u00f9 popolata del Gabon con pi\u00f9 di un terzo del totale e probabilmente la popolazione effettiva supera sensibilmente questa cifra a causa di flussi immigratori non del tutto controllati.\nLa citt\u00e0 \u00e8 un porto sull'estuario del fiume Komo, che sfocia nel Golfo di Guinea, ed \u00e8 un centro per il commercio del legname.\nStoria.\nLa citt\u00e0 venne fondata nel 1843 come avamposto commerciale in un'area fino a quel momento controllata dagli Mpongw\u00e8. Qui venivano inviati gli schiavi liberati, e nel 1848 la citt\u00e0 venne battezzata Libreville (francese per \"citt\u00e0 libera\"). Fu il porto principale dell'Africa Equatoriale Francese dal 1934 al 1946.\nLibreville \u00e8 sede della Scuola di Amministrazione e della Scuola di Legge del Gabon. Nelle vicinanze si trova l'Aeroporto internazionale di Libreville, che ospita la sede della Gabon Airlines (ex Air Gabon)."}
{"id": "78620", "revid": "11266", "url": "https://it.wikipedia.org/wiki?curid=78620", "title": "Giulio Tremonti", "text": "Biografia.\nStudi e inizi.\nGiulio Tremonti \u00e8 nato a Sondrio da una famiglia originaria, da parte paterna, di Lorenzago di Cadore (in provincia di Belluno) e, da parte materna, di Benevento. Dopo aver frequentato il Liceo Classico \"Piazzi\" di Sondrio, si \u00e8 laureato in giurisprudenza all'Universit\u00e0 di Pavia, alunno del Collegio Fraccaro; il suo maestro fu Gian Antonio Micheli. Tremonti, di famiglia liberale, si avvicina alle idee del socialismo liberale dopo l'universit\u00e0, durante il servizio militare prestato come soldato semplice.\nCarriera accademica.\nNella prima met\u00e0 degli anni settanta diventa docente di diritto tributario nell'universit\u00e0 in cui era stato allievo. Alla fine degli anni settanta comincia a fare attivit\u00e0 professionale in una societ\u00e0 di consulenza e revisione internazionale, l'attuale Deloitte. Soltanto a partire dagli anni Ottanta si avvicina alla politica. Comincia a collaborare per il Corriere della Sera chiamato da Piero Ostellino (collaborer\u00e0 dal 1984 al 1994) e a scrivere alcuni libri politici per Laterza, Mondadori, Il Mulino. \u00e8 professore di economia e finanza internazionale presso la Link Campus University di Roma, e fa parte della Fondazione Italia USA.\nCarriera politica.\nCandidato nelle liste del PSI alle politiche del 1987 in quanto vicino a Gianni De Michelis, tra il 1979 e il 1990 fu uno stretto collaboratore e consigliere degli ex ministri delle finanze Franco Reviglio e Rino Formica. Per un breve periodo, nel 1993, ha fatto parte di Alleanza Democratica, e poi del movimento politico fondato da Mario Segni, il Patto Segni, con il quale venne eletto deputato nel 1994. Appena eletto, Tremonti pass\u00f2, attraverso la \"Fondazione Liberaldemocratica\", a Forza Italia e vot\u00f2 la fiducia al primo governo Berlusconi, nel quale divenne Ministro delle finanze.\nRieletto alla Camera dei deputati nel 1996 e nel 2001 nelle liste di Forza Italia, entr\u00f2 a far parte del secondo governo Berlusconi come Ministro dell'economia e delle finanze. Fu cos\u00ec il primo titolare del Ministero dell'Economia e delle Finanze, dicastero che era stato istituito mediante l'accorpamento del \"Ministero del Tesoro, del Bilancio e della Programmazione Economica\" e del \"Ministero delle Finanze\". Dopo pi\u00f9 di tre anni nell'incarico fu costretto alle dimissioni il 3 luglio 2004, in seguito alle forti divergenze in materia di economia con Gianfranco Fini, allora vice Presidente del Consiglio.\nIl DPEF per il triennio 2005-2007 proponeva di stimolare i consumi rilanciando il settore immobiliare con l'indebitamento privato, diffuso fra i consumatori statunitensi.\nLa manovra proponeva di incentivare i contribuenti a ipotecare l'usufrutto e la nuda propriet\u00e0 della loro abitazione principale, in modo tale da trarre beneficio dalla crescita dei valori di mercato degli immobili e dal calo dei tassi di interesse bancari. Dopo le cartolarizzazioni, questo elemento della cosiddetta \"finanza creativa\" avrebbe permesso di sostituire i tassi di interesse sul credito al consumo con quelli dei mutui ipotecari, mediamente pari a meno della met\u00e0.\nLa disputa raggiunse toni elevati, al punto che Fini denunci\u00f2 dei \"conti truccati\" nella legge finanziaria del 2003, relativi alla differenza di due miliardi di euro fra manovra annunciata e riduzioni effettivamente ottenute, che Tremonti addusse a ragioni contabili. Alla fine, rassegn\u00f2 le dimissioni, e l'interim del suo ministero fu assunto dal Presidente del Consiglio Berlusconi. In seguito il dicastero venne assegnato a Domenico Siniscalco, cui spett\u00f2 il compito di impostare la legge finanziaria per il 2004.\nIl terzo governo Berlusconi sorto il 23 aprile 2005, all'indomani della crisi politica che aveva investito la Casa delle Libert\u00e0 dopo la sconfitta delle elezioni regionali del 2005, vide inizialmente ancora il suo successore, Siniscalco, confermato all'economia e finanze. Silvio Berlusconi in quella occasione scelse Tremonti come vicepresidente del Consiglio insieme a Gianfranco Fini, ma, pochi mesi dopo, Siniscalco si dimise sia per divergenze sulle scelte finanziarie, sia per non avere ottenuto l'appoggio del Governo per la sua richiesta di dimissioni del governatore della Banca d'Italia Antonio Fazio. Il 22 settembre 2005, Tremonti fu nuovamente richiamato al ministero dell'Economia e delle Finanze per la stesura della ultima legge finanziaria prima delle elezioni per il sopraggiunto termine temporale della legislatura. Lasci\u00f2 l'incarico il successivo 8 maggio 2006, pochi giorni prima della fine della legislatura, cedendo l'interim a Berlusconi per gli ultimi 9 giorni.\nDal 4 maggio 2006 al 28 aprile 2008 (XV Legislatura) \u00e8 stato uno dei vicepresidenti della Camera dei deputati. Terminata la legislatura in cui \u00e8 stato all'opposizione contrapponendosi al Governo Prodi II, \u00e8 tornato dall'8 maggio 2008 al 16 novembre 2011, esattamente due anni dopo, al vertice del ministero economico per la quarta volta con il Governo Berlusconi IV.\nIl 12 novembre 2011, con le dimissioni di Silvio Berlusconi da Presidente del Consiglio dei ministri, termina la sua attivit\u00e0 di ministro.\nIl 6 ottobre 2012, a Riccione fonda il movimento \"3L\" (Lista Lavoro e Libert\u00e0 per la Patria), in opposizione con il Governo Monti.. Il partito raggiunge in dicembre un accordo elettorale con la Lega Nord per le politiche 2013 e per le regionali in Lombardia; detta lista ottiene appena lo 0,5% in Lombardia; a tal proposito Tremonti \u00e8 quindi candidato al Senato della Repubblica, nelle liste della Lega Nord, in regione Lombardia (in seconda posizione) e come capolista nelle regioni Piemonte, Liguria, Emilia-Romagna, Toscana, Marche, Lazio, Abruzzo, Molise, Campania, Puglia, Basilicata, Calabria, Sicilia e Sardegna: alla fine viene eletto senatore della XVII Legislatura in due circoscrizioni (Piemonte e Lombardia), optando per la Lombardia.\nAderisce poi al gruppo parlamentare Grandi Autonomie e Libert\u00e0.\n \u00e8 anche saltuario collaboratore del \"Corriere della Sera\".\nNel 2017 ha scritto con Vittorio Sgarbi il libro \"Rinascimento. Con la cultura (non) si mangia\", manifesto dell'omonimo partito fondato proprio da Sgarbi e al quale Tremonti aderisce.\nIn vista delle elezioni politiche del 4 marzo Tremonti tenta l'avvicinamento del proprio gruppo al Senato GAL al movimento Rinascimento, ma esso si avvicina a Forza Italia. Sgarbi decide quindi di federare Rinascimento con FI e Tremonti non viene ricandidato, lasciando il partito.\nMinistro dell'Economia e delle Finanze nei Governi Berlusconi.\nDurante l'incarico di Ministro nel primo Governo Berlusconi, Tremonti promosse la legge per la defiscalizzazione degli utili di impresa reinvestiti nelle attivit\u00e0 produttive. La legge Tremonti prevedeva un alleggerimento delle aliquote per le riserve di capitale, ammortamenti, investimenti in formazione, attrezzature e macchinario.\nIntrodusse una \"No-Tax-Area\" (2003) e ridusse le aliquote marginali in ogni scaglione di reddito IRPEF (2005). Tremonti ha inoltre abolito le imposte sulle donazioni, sulle successioni (2001) e ha abolito l'ICI sulla prima casa nel 2008 dopo che essa era stata gi\u00e0 soggetta a una detrazione di 200\u20ac da parte del Governo Prodi II.\nTremonti \u00e8 stato un sostenitore di misure protezionistiche verso Cina e India, posizione sulla cui efficacia sono stati sollevati dubbi anche nella stessa maggioranza, evidenziando la necessit\u00e0 di competere con la Cina anzich\u00e9 imporre dazi, ha portato dapprima l'UE a introdurre le quote di esportazione per alcuni prodotti e infine ad adottare gli stessi dazi doganali, confortata anche dall'allargamento dei dazi proposti dagli USA nel 2005.\nSempre nel 2005, Tremonti ha sollevato la questione dei \"residui passivi\" una quota di debito pubblico nel bilancio dello Stato cui non \u00e8 stata corrisposta l'emissione di una uguale quantit\u00e0 di moneta. Nella finanziaria del 2005 \u00e8 stata anche inserita la cosiddetta \"pornotax\", un'imposta del 25% sui redditi derivanti dalla vendita, noleggio, produzione e distribuzione di materiale pornografico, definita da Tremonti \u00abun'imposta etica sul modello francese\u00bb.\nA settembre 2009 entra in vigore un suo decreto che introduce una penale dell'1% per ogni mese di ritardo nei confronti delle banche che ostacolano il diritto di surroga dei mutuatari introdotto dalla legge Bersani. Nello stesso periodo propone di tassare le plusvalenze della Banca d'Italia con la gestione della riserva aurea nazionale, e la proposta viene modificata, subordinandola al consenso della banca centrale e della BCE.\nTremonti \u00e8 considerato dalla base elettorale del Carroccio \u00abun leghista con la tessera di Forza Italia\u00bb per la sua vicinanza a Umberto Bossi. Interviene alla manifestazione organizzata dalla Lega Nord in occasione del ritorno di Bossi sulla scena politica l'11 gennaio 2005 a Lugano (Ticino), a seguito dei problemi di salute patiti da Bossi, presso l'ultima dimora del federalista lombardo Carlo Cattaneo.\nNel 2009 venivano considerati vicini a Tremonti l'allora presidente della Lombardia Roberto Formigoni e l'allora sindaco di Roma Gianni Alemanno.\nRitornato al Ministero del Tesoro nel quarto governo Berlusconi, Tremonti ha dato il via ai cosiddetti \"Tremonti Bond\" obbligazioni convertibili sottoscritte dal Ministero dell'economia e delle finanza a favore di banche in crisi di capitale\nIl 15 ottobre 2009 Tremonti ha poi proposto un disegno di legge governativo per creare una \"Banca del Sud\", al fine di risollevare le sorti economiche del meridione d'Italia.\nCritiche.\nSul condono fiscale.\nPer anni Tremonti \u00e8 stato fortemente critico nei confronti dei condoni utilizzati dai vari governi della Prima Repubblica.\nNonostante ci\u00f2, nel corso dei due governi Berlusconi, Tremonti var\u00f2 diversi condoni fiscali per i quali ricevette molte critiche da parte dell'opposizione parlamentare (che defin\u00ec quei provvedimenti come tesi a favorire politicamente un regime di illegalit\u00e0 permanente a vantaggio degli evasori fiscali) nonch\u00e9 una denuncia da parte dell'UE per il condono IVA del 2002 che, permettendo la sanatoria di una evasione relativa a pochi mesi prima, di fatto aveva indotto a omettere i versamenti dovuti e violato i principi di equit\u00e0.\nDa parte di alcuni economisti.\nIl collega di governo Renato Brunetta nel 2009 ha sostenuto che Tremonti \u00abnon \u00e8 un economista, ma un giurista\u00bb. Dal canto suo Tremonti ha polemizzato pi\u00f9 volte con gli economisti invitandoli a tacere con l'espressione \u00absilete economisti\u00bb, adattamento del noto \u00abtacete giuristi\u00bb di Carl Schmitt. A suo dire gli economisti sarebbero infatti colpevoli di non aver saputo predire la crisi scoppiata nel 2008.\nSar\u00e0 soprattutto l'attacco lanciato da Tremonti il 28 agosto 2009 dal \"meeting\" di \"Comunione e Liberazione\" (gli economisti, disse, sono come \u00abmaghi\u00bb che \u00abdovrebbero chiedere scusa e starsene zitti per un anno, ne guadagnerebbero tutti\u00bb) a spingere il 3 settembre sedici economisti, la maggioranza dei quali facenti riferimento a \"Lavoce.info\" (Giorgio Basevi, Pierpaolo Benigno Franco Bruni, Tito Boeri, Carlo Carraro, Carlo Favero, Francesco Giavazzi, Luigi Guiso, Tullio Jappelli, Marco Onado, Marco Pagano, Fausto Panunzi, Michele Polo, Lucrezia Reichlin, Pietro Reichlin, Luigi Spaventa), a replicare sulle pagine del \"Corriere della Sera\" e de \"la Repubblica\" con una lettera a Tremonti che \u00abchiede agli economisti di tacere perch\u00e9 non accetta critiche al suo operato\u00bb, rinfacciandogli \u00abche negli anni in cui il Ministro ha avuto la responsabilit\u00e0 della politica economica (2001-2005, quando il suo primo documento di programmazione prometteva \u201cun nuovo miracolo economico\u201d, e 2008) la crescita italiana ha esibito un divario negativo di oltre 5 punti rispetto alla crescita europea. In definitiva, vorremmo comprendere come egli si proponga di trasformare in realt\u00e0 le sue speranze sul futuro del paese\u00bb.\nCarlo Scarpa, in particolare, rispose che prendersela con tutta la categoria non era corretto anche perch\u00e9 \u00abalcuni economisti del settore avevano dato l'allarme. Ad esempio, lo aveva fatto uno come Nouriel Roubini, economista di origine turco-iraniana che insegna a New York, quello che nel 2006 a Davos Tremonti invit\u00f2 a \"tornarsene in Turchia\" perch\u00e9 os\u00f2 criticare la politica economica del governo di allora\u00bb. Il 7 settembre Tremonti, pur mantenendo il suo giudizio sugli economisti-maghi, tent\u00f2 di smorzare i toni proprio davanti agli studenti della Bocconi sostenendo che in fondo \u00abtutte le scienze hanno la stessa parit\u00e0, siamo tutti umili lavoratori alla vigna del sapere\u00bb.\nNel 2010 il \"Collettivo NoiseFromAmeriKa\", un gruppo di economisti italiani che lavora in maggioranza negli Stati Uniti e formato da Alberto Bisin, Michele Boldrin, Sandro Brusco, Andrea Moro, Aldo Rustichini, e Giulio Zanella, ha criticato Tremonti nel libro \"Tremonti. Istruzioni per il disuso\" per la sua presunta pochezza e supponenza: \u00abTremonti ha francamente scocciato. Non tanto per quello che fa in qualit\u00e0 di ministro dell'Economia, visto che fa veramente poco, ma soprattutto per quello che dice. Siccome fa politica ed \u00e8 uomo potente, quello che dice conta: orienta l'opinione pubblica e definisce i termini del dibattito. Questo non \u00e8 un bene. Da un lato, afferma troppo frequentemente cose false o incoerenti. Dall'altro, quanto fa \u00e8 spesso erroneo o in contraddizione con quanto asserisce si dovrebbe fare. Insomma, ha scocciato\u00bb. Ai libri economici di Tremonti vengono dunque rimproverate le sue \u00abvisioni oniriche, frasi roboanti e la sicumera di essere l'unico al mondo investito, in modo misterioso, da una qualche sorta di conoscenza esoterica da usare per dispensare previsioni (solitamente apocalittiche) e offrire soluzioni magiche\u00bb.. L'opera ha conosciuto una seconda edizione ampliata nel 2011 col sottotitolo \"e continuano a chiamarlo Voltremont\".\nNel 2012 l'economista Fabio Scacciavillani, responsabile del fondo d'investimenti del sultanato dell'Oman, ha scritto con il giornalista Giampiero Castellotti il libro \"Il timoniere del Titanic\", la prima biografia non autorizzata di Giulio Tremonti, pubblicata da Editori Riuniti.\nPubblicazioni.\nDurante gli anni ottanta Tremonti scrisse regolarmente sul quotidiano comunista \"il manifesto\" con lo pseudonimo di \"lombard\". Autore di diverse opere a sfondo economico-finanziario, Giulio Tremonti ha scritto \"Lo Stato criminogeno\", \"Le cento tasse degli italiani\", \"La fiera delle tasse\", \"Il federalismo fiscale\" (sulla proposta di devolution avanzata dalla Lega Nord), \"Il fantasma della povert\u00e0\", \"Rischi Fatali\", in cui presenta i problemi economici della nuova Europa in relazione alla rapidissima crescita della Cina, \"La paura e la speranza,\" sempre sui temi della globalizzazione e dei rapporti con il colosso orientale. E poi ancora: \"Rischi fatali,\" \"La paura e la speranza,\" \"Uscita di sicurezza\", \"Bugie e verit\u00e0,\" \"Mundus Furiosus.\" Nel 2017 ha scritto assieme a Vittorio Sgarbi il libro \"Rinascimento.\""}
{"id": "78624", "revid": "181699", "url": "https://it.wikipedia.org/wiki?curid=78624", "title": "Banjul", "text": "Banjul (in passato \"Bathurst\") \u00e8 la capitale del Gambia, e ha una popolazione di 31.301 abitanti, anche se con le zone periferiche raggiunge 413.397 abitanti (censimento 2013). \u00c8 situata sull'Isola di St. Mary, nel punto in cui il fiume Gambia sfocia nell'Oceano Atlantico.\nStoria.\nNel 1816, i britannici fondarono Banjul come avamposto commerciale e base per la soppressione del commercio di schiavi. Venne chiamata Bathurst in onore di Henry Bathurst, segretario dell'Ufficio Coloniale, ma il nome cambi\u00f2 in Banjul nel 1973.\nMonumenti e luoghi d'interesse.\nEdifici.\nL'architettura della citt\u00e0 \u00e8 ancora in gran parte d'impronta coloniale. Un'eccezione post-coloniale costituisce l'Arco 22 alto 35 metri, che fu inaugurato nel 2\u00ba anniversario del colpo di Stato del 22 luglio 1994. Dall'arco trionfale su \"Independence Drive\", che rappresenta il simbolo di Banjul e dell'intero paese, si ha una buona panoramica sulla citt\u00e0.\nEconomia.\nBanjul \u00e8 la principale area urbana del Gambia ed \u00e8 il centro economico e amministrativo della nazione. Come quarta nazione pi\u00f9 densamente popolata dell'Africa, il Gambia ha pi\u00f9 di un'area urbana. La lavorazione delle arachidi \u00e8 l'industria principale del paese, ma la cera d'api, il legno, l'olio di palma e i pellami vengono anch'essi imbarcati per l'esportazione da questo porto.\nAttualit\u00e0.\nIn un'inchiesta della rivista economica \"Forbes\" pubblicata nel giugno 2007, Banjul risulterebbe la citt\u00e0 con pi\u00f9 probabilit\u00e0 di sparire nel breve termine del mondo: il risultato seguirebbe gli studi sulla velocit\u00e0 dell'erosione del terreno circostante e le teorie dell'innalzamento del livello del mare.\nAmministrazione.\nSindaci.\nDal maggio 2018 il comune \u00e8 amministrato da Rohey Malick Lowe, la prima donna a essere eletta sindaca in tutto il Paese africano, del Partito democratico unito. Il padre Alhagie Malick Lowe era stato sindaco nella citt\u00e0 dal 1981 al 1983."}
{"id": "78625", "revid": "486946", "url": "https://it.wikipedia.org/wiki?curid=78625", "title": "Fattoriale crescente", "text": "In matematica, per fattoriale crescente di formula_1 con formula_2 fattori si intende il prodotto della forma\nQui formula_2 denota un intero naturale, mentre formula_1 pu\u00f2 denotare un numero reale o complesso, oppure una variabile formale o anche un elemento generico di un anello (in tal caso gli interi si identificano con i multipli dell'elemento unit\u00e0 dell'anello).\nPer denotare la precedente espressione si usano varie notazioni:\nLa prima notazione spesso utilizzata, soprattutto per studiare funzioni speciali, viene detta simbolo di Pochhammer, in quanto \u00e8 stata introdotta dal matematico tedesco Leo August Pochhammer. Taluni, in combinatorica, usano il simbolo di Pochhammer per denotare il fattoriale decrescente di formula_1 con formula_2 fattori\nquesta espressione usando il simbolo di Pochhammer sopra definito sarebbe data da\nUna notazione alternativa utilizzata da Ronald L. Graham, Donald E. Knuth e Oren Patashnik nel loro libro \"Concrete Mathematics\" esprime rispettivamente il fattoriale crescente come\ne il fattoriale decrescente come\nEssa ha due pregi: distinguersi nettamente da altre notazioni ed evidenziare il parallelismo tra le due costruzioni.\nPer formula_13 fattoriale crescente e fattoriale decrescente danno il prodotto vuoto, cio\u00e8\nSia il fattoriale crescente che il fattoriale decrescente possono essere espressi mediante un coefficiente binomiale:\nQuindi le numerose identit\u00e0 riguardanti i coefficienti binomiali conducono a corrispondenti identit\u00e0 per i fattoriali crescenti e decrescenti.\nCollegamento con il calcolo umbrale.\nI fattoriali crescenti e i fattoriali decrescenti possono essere interpretati come polinomi nella variabile formula_1 e le due successioni\ncome successioni di polinomi. Questi hanno ruoli particolari nelle formule che riguardano l'azione sui polinomi di operatori come l'operatore alle differenze in avanti formula_19, formule corrispondenti al teorema di Taylor del calcolo infinitesimale indotta dall'azione dell'operatore derivazione. In queste formule e in molte altre circostanze i fattoriali crescenti e i decrescenti nel calcolo delle differenze finite giocano il ruolo che i polinomi formula_20 giocano nel calcolo differenziale. Si osservi ad esempio la somiglianza fra la\ne la\n(dove formula_23 denota la derivata rispetto alla variabile formula_1). La teoria che consente di trattare sistematicamente e rigorosamente queste somiglianze \u00e8 l'odierno calcolo umbrale. Pi\u00f9 specificamente le teorie che riguardano relazioni di questo genere coinvolgenti polinomi come i fattoriali crescenti e i decrescenti sono la teoria delle sequenze polinomiali di tipo binomiale e la teoria delle successioni di Sheffer."}
{"id": "78628", "revid": "300067", "url": "https://it.wikipedia.org/wiki?curid=78628", "title": "Roger Taylor", "text": ""}
{"id": "78629", "revid": "120385113", "url": "https://it.wikipedia.org/wiki?curid=78629", "title": "Sangiovese", "text": "Il Sangiovese \u00e8 un vitigno italiano a bacca nera. \u00c8 tra i pi\u00f9 diffusi (le aree coltivate coprono l'11% della superficie viticola nazionale); viene coltivato dalla Romagna fino alla Campania ed \u00e8 tradizionalmente il vitigno pi\u00f9 diffuso in Toscana. \nEntra negli uvaggi di centinaia di vini, tra i quali alcuni dei pi\u00f9 prestigiosi vini italiani: Carmignano, Rosso Piceno Superiore, Rosso Conero riserva, Chianti e Chianti Classico, Brunello di Montalcino, Vino Nobile di Montepulciano, Montefalco rosso, Sangiovese di Romagna, Morellino di Scansano e molti altri meno conosciuti ma altrettanto pregevoli.\nStoria.\nLe origini e la provenienza del Sangiovese sono incerte: le prime informazioni sicure risalgono solo al XVI secolo, quando Giovan Vettorio Soderini, nel suo trattato \"La coltivazione delle viti\", ne parla dicendo che \u00ab\"il Sangiocheto o Sangioveto \u00e8 un vitigno rimarchevole per la sua produttivit\u00e0 regolare\"\u00bb.\nAnche l'origine del nome \u00e8 incerta e varie sono le teorie: alcuni sostengono che derivi da \u201csangiovannese\u201d in quanto originario di San Giovanni Valdarno; altri invece lo fanno risalire a forme dialettali (da \"san giovannina\" uva primaticcia dato il suo precoce germogliamento a fine giugno per la festa di San Giovanni Battista), chi sostiene che derivi da \u201csanguegiovese\u201d, ossia \u201csangue di Giove\u201d (in quanto proveniente dal Monte Giove nei pressi di Santarcangelo di Romagna).\nDa recenti studi genetici sembra che il \"Sangiovese\", a dispetto della sua diffusa e storica presenza nell'area romagnola e tirrenica, possieda parentele con vitigni coltivati nel Sud Italia, soprattutto in Sicilia e in Calabria, dove incrociandosi con il Mantonico di Bianco (o Montuonico, vitigno calabrese) ha generato il Nerello mascalese, il Gaglioppo di Cir\u00f2 e il Mantonicone. Alquanto dibattuta \u00e8 invece la parentela con il Ciliegiolo (o Aglianicone): mentre alcuni studi ritengono che questo vitigno sia frutto dell'incrocio del Sangiovese col Moscato Violetto (Muscat rouge de Mad\u00e8re), altri considerano il Sangiovese stesso figlio del Ciliegiolo e del Calabrese di Montenuovo o in alternativa del Ciliegiolo e del Negrodolce, antica variet\u00e0 del Sud Italia riscoperta di recente.\nCaratteristiche e diffusione.\nIn generale si parla di Sangiovese, ma in realt\u00e0 questo termine definisce un gran numero di variet\u00e0 (o cloni) nelle quali si \u00e8 differenziato nel corso dei secoli e nei diversi territori.\nIn Toscana ad esempio se ne distinguono due grandi famiglie: il \"Sangiovese Grosso\", (conosciuto nel corso della storia con altri nomi: \"Brunello\" a Montalcino e \"Prugnolo Gentile\" a Montepulciano), ed il \"Sangiovese Piccolo\", utilizzato in gran parte della regione. Non \u00e8 privo di interesse rilevare che Brunello \u00e8 il nome che veniva dato localmente a Montalcino a quella che si credeva essere una variet\u00e0 di uva. Nel 1879 la Commissione Ampelografica della Provincia di Siena determin\u00f2, dopo alcuni anni di esperimenti controllati, che il Sangiovese e il Brunello erano la stessa variet\u00e0 di uva. A Montalcino il nome Brunello si trasform\u00f2 dunque nella designazione del vino prodotto in purezza da uve Sangiovese. Il Brunello \u00e8 assurto tra le star della viticoltura italiana a opera di Franco Biondi Santi, dopo che il vino fu offerto alla regina Elisabetta, in un pranzo all'ambasciata italiana a Londra dal presidente Saragat in vista ufficiale.\nPer questo motivo \u00e8 difficile dare una descrizione assoluta del vino che se ne ricava, che ha certo alcune costanti comuni (buoni tannini ed elevata acidit\u00e0) ma pu\u00f2 variare dal vino rosso pi\u00f9 economico ai vertici qualitativi del Brunello, vino di elevato valore prodotto nella zona di Montalcino; qui, nell\"'habitat\" unico delle colline montalcinesi, produce un rosso fra i pi\u00f9 apprezzati al mondo per struttura, pienezza di gusto, eleganza e capacit\u00e0 di invecchiamento.\nRecentemente la differenziazione tra Sangiovese Grosso e Sangiovese Piccolo non \u00e8 pi\u00f9 tenuta in considerazione non avendo alcun riferimento tassonomico e scientifico. Ci si riferisce piuttosto a singoli cloni con sigle attribuite dal sistema vivaistico, oppure a selezioni massali effettuate dai singoli produttori, come ad esempio Biondi Santi, Poggione e Lisini a Montalcino. L'attuale disciplinare del Consorzio del Brunello di Montalcino non cita pi\u00f9 il \"Sangiovese Grosso\", ma solo \"Sangiovese\".\nIl Sangiovese conosce in questi anni una grande popolarit\u00e0 anche in California, grazie al successo internazionale dei cosiddetti vini \"super tuscans\". Dalla Napa Valley si \u00e8 diffuso nelle maggiori zone vinicole californiane, dalla Sonoma County a San Luis Obispo."}
{"id": "78630", "revid": "767487", "url": "https://it.wikipedia.org/wiki?curid=78630", "title": "Quintetto Aster", "text": "Il Quintetto Aster, o semplicemente gli Aster - futuro gruppo jazz degli Asternovas - \u00e8 stato un gruppo musicale italiano formatosi nel 1943 in Sardegna.\nI cinque componenti erano musicisti italiani che suonavano per l'orchestra della radio alleata di Cagliari. Quattro erano sardi: i fratelli Franco e Berto Pisano, rispettivamente alla chitarra e al contrabbasso, Gianni Saiu alla chitarra, Carletto Bistrussu alla batteria. Il quinto componente era il torinese Fred Buscaglione, al violino.\nBuscaglione era stato internato dagli Americani in Sardegna. Qualche militare, accortosi del suo talento musicale, lo fece entrare nell'orchestra della radio alleata. Questo permise a Buscaglione di continuare a fare musica, e di sperimentare le nuove sonorit\u00e0 e i nuovi ritmi che venivano dagli Stati Uniti.\nFinita la seconda guerra mondiale, il gruppo si ricostitu\u00ec a Torino con il nuovo nome di Asternovas.\nLa storia del gruppo, dalla sua costituzione alle prime esibizioni a Radio Sardegna, fino alla trasformazione prima in Quintetto Aster e poi in Asternovas, \u00e8 stata raccontata nel libro di Gioachino Lanotte \"Fred Buscaglione - Cronache swing dagli anni 50\", pubblicato da Editori Riuniti nel 2007."}
{"id": "78632", "revid": "219110", "url": "https://it.wikipedia.org/wiki?curid=78632", "title": "Modem", "text": "Il modem (modulatore-demodulatore, dall'inglese \"modulator-demodulator\"), nelle telecomunicazioni ed elettronica, \u00e8 un dispositivo di ricetrasmissione che ha funzionalit\u00e0 logiche di modulazione/demodulazione (analogica o digitale) in trasmissioni analogiche e digitali.\nNell'accezione pi\u00f9 comune il modem \u00e8 un apparecchio di collegamento telefonico di un terminale (ad esempio un computer) a una rete di trasmissione dati, che converte (modula) i segnali digitali in impulsi analogici e, in fase di ricezione, riconverte (demodula) gli impulsi analogici in segnali digitali.\nStoria.\nI servizi di trasmissione di notizie negli anni '20 usavano dispositivi multiplex che soddisfacevano la definizione di un modem. Tuttavia, la funzione modem era incidentale alla funzione multiplexing, quindi non sono comunemente inclusi nella cronologia dei modem. I modem sono nati dall'esigenza di connettere le telescriventi alle linee telefoniche ordinarie invece delle pi\u00f9 costose linee affittate che erano state precedentemente utilizzate per le attuali teleprogrammi basati su loop e telegrafi automatizzati.\nNel 1941, gli Alleati svilupparono un sistema di crittografia vocale chiamato SIGSALY che usava un vocoder per digitalizzare il parlato, quindi crittograf\u00f2 il discorso con il pad singolo e codific\u00f2 i dati digitali come toni usando il key shift di frequenza.\nI modem prodotti in serie negli Stati Uniti iniziarono come parte del sistema di difesa aerea SAGE nel 1958 (l'anno in cui la parola modem fu usata per la prima volta), collegando i terminali a varie basi aeree, siti radar e centri di comando e controllo ai centri di regia di SAGE sparsi per gli Stati Uniti e il Canada. I modem SAGE sono stati descritti dai laboratori Bell di AT &amp; T come conformi allo standard di serie di dati Bell 101 recentemente pubblicato. Mentre funzionavano su linee telefoniche dedicate, i dispositivi a ciascuna estremit\u00e0 non erano diversi da quelli commerciali acustici Bell 101, 110 modem baud.\nI Data-Phone 201A e 201B erano modem sincroni che utilizzavano lo shift di fase a due bit per baud (PSK). Il 201A operava half-duplex a 2.000 bit / s rispetto alle normali linee telefoniche, mentre il 201B forniva il servizio full duplex a 2.400 bit / s su linee dedicate a quattro fili, i canali di invio e ricezione ciascuno in esecuzione sul proprio set di due fili.\nIl famoso standard del set di dati Bell 103A fu introdotto anche da AT &amp; T nel 1962. Forniva un servizio full-duplex a 300 bit / s rispetto alle normali linee telefoniche. \u00c8 stata utilizzata la codifica in base alla frequenza, con il mittente che trasmette a 1.070 o 1.270 Hz e il modem di risposta che trasmette a 2.025 o 2.225 Hz. Il 103A2 prontamente disponibile ha dato un importante impulso all'uso di terminali remoti a bassa velocit\u00e0 come l'ASR e il KSR del modello Teletype 33 e l'IBM 2741. AT &amp; T ha ridotto i costi del modem introducendo il 113D di sola origine e il 113B/Modem C di sola risposta.\nSignificato e funzionamento.\nQuesto dispositivo permette la MOdulazione e la DEModulazione dei segnali contenenti informazione; dal nome di queste due funzioni principali il dispositivo prende il nome di MODEM. In altre parole, sequenze di bit vengono ricodificate come segnali elettrici. Il modem \u00e8 anche una componente fondamentale del Fax.\nIn pratica il modem (DCE Data Communication Equipment), associato ad un terminale di rete ovvero un PC (DTE Data Terminal Equipment), attua le procedure di conversione, codifica e decodifica del segnale elettrico informativo da analogico a digitale (\"demodulazione numerica\") in entrata al PC, che \u00e8 un sistema digitale, e da digitale ad analogico (\"modulazione numerica\") in uscita dal PC lungo il doppino telefonico, verso altre destinazioni della rete. Pu\u00f2 essere visto quindi come un opportuno dispositivo elaborativo di rice-trasmissione nell'ambito delle comunicazioni o trasmissioni digitali o numeriche che fa da interfaccia tra un sistema digitale (il PC) e una linea trasmissiva analogica, quale ad esempio il doppino telefonico.\nClassificazione.\nModem tradizionale.\nLa prima distinzione che si deve fare fra i diversi tipi di modem \u00e8 il tipo di supporto trasmissivo, il \"filo\" telefonico e quello che c'\u00e8 lungo il suo percorso o, pi\u00f9 propriamente, la banda passante di questo \"filo\". Per maggiore precisione, questo \"filo\" \u00e8 un doppino telefonico (o coppia telefonica) con particolari caratteristiche costruttive ed elettriche: impedenza tipica, capacit\u00e0 parassita tipica, resistenza tipica, immunit\u00e0 ai disturbi ecc.\nSe questo doppino telefonico non attraversa dei centralini telefonici (PABX) o dei gruppi di pupinizzazione, la sua banda passante teorica dipende solo dalla sua impedenza tipica e, limitatamente a qualche decina di chilometri (fra i 5 e i 25\u00a0km dipendente dalle caratteristiche dell'apparecchiatura), potremo usare dei modem di tipo \"banda base\".\nSe la coppia attraversa gruppi di pupinizzazione, centralini telefonici (PABX), sistemi di amplificazione eccetera, la banda passante sar\u00e0 quella tipica per le comunicazioni telefoniche, che in Italia \u00e8 compresa fra 0 e 4 kHz considerando i margini di distacco. In questo caso dovremo usare dei modem di tipo banda fonica. Le distanze teoriche raggiungibili non hanno limiti fisici.\nSe la coppia deve essere usata sia per fonia che per la trasmissione dati dovremo usare la banda inferiore (fino ai 4 kHz) per l'uso fonico e il resto della banda passante di quel doppino per la trasmissione dei dati. In questo caso si adoperer\u00e0 dei modem di tipo \"data over voice\" o \"modem vocali\". Questi modem necessitano di particolari filtri passa banda alla sorgente, all'arrivo e per attraversare PABX o simili. Le distanze raggiungibili sono molto limitate e possono arrivare a qualche chilometro.\nFra i modem \"data over voice\" il tipo pi\u00f9 usato e diffuso \u00e8 il per le connessioni in alta velocit\u00e0 ad internet.\nNei modem in banda base la velocit\u00e0 di trasmissione comporta un maggior uso della banda passante e, con l'esclusione dei modem tipo ADSL, avranno una modulazione di tipo PSK (Phase Shift Key) o simili. In pratica useranno sempre un baud per bit.\nModem in banda fonica (o modem fonici).\nQuesti tipi di modem sono adatti ad essere connessi su una linea telefonica commutata, ovvero connessa ad un centralino telefonico (PABX) e devono rispettare tutte le normative relative alle comunicazioni telefoniche. Per questo motivo la banda di frequenze adoperata ed il livello del segnale dovr\u00e0 rispettare dei valori standard. Per la banda di frequenza essa \u00e8 compresa fra 0 e 4\u00a0kHz. Questa banda permette un passaggio di un massimo di 1200 baud. I primi modem, infatti, potevano instaurare delle connessioni half duplex a questa velocit\u00e0 massima e, attraverso i segnali di controllo dell'interfaccia fisica EIA RS232 poteva essere instaurata una connessione di tipo semiduplex a 1200 bit/s o Full Duplex a 600 bit/s. In altri casi, ove c'era la necessit\u00e0, venivano usate connessioni a 600/300 e sottocanale di servizio a 75 bit/s. La tecnica di trasmissione si \u00e8 evoluta permettendo da prima ad avere connessioni full duplex a 2400 e, successivamente a 4800, 9600 ed ora fino agli attuali 56 kbit/s con lo standard V.90. \u00c8 da notare per\u00f2 che comunque i baud trasmessi sono sempre 1200 ma le informazioni che ogni singolo baud oggi \u00e8 in grado di trasferire passa da un bit alle origini fino a raggiungere i teorici 46,6 bit per baud. In pratica questo non \u00e8 vero perch\u00e9 intervengono altri fattori come la compressione dei dati, la soppressione dei bit di Start e di stop, la conversione della trasmissione asincrona in sincrona e l'uso di protocolli particolari fra i Modem o, per meglio dire, fra i microprocessori dei Modem.\nLa maggior parte dei modem in banda fonica attuali sono tutti Asincroni, full duplex, a chiamata automatica (cio\u00e8 possono chiamare un altro modem e stabilire una connessione sotto il controllo di un programma) e a risposta automatica (cio\u00e8 possono rivelare quando il telefono collegato suona e possono rispondere per stabilire una connessione).\nPrincipio di funzionamento.\nSupponiamo di avere due computer in due punti geograficamente distanti e collegati a due modem in banda fonica Auto Call e Auto answer e di voler trasmettere dei dati da uno all'altro tramite una normale linea telefonica:\nLa velocit\u00e0 di trasmissione dei dati tra due sistemi \u00e8 misurata normalmente in bit al secondo b/s, mentre il baud rate massimo \u00e8 sempre di 1200 per una banda fonica.\nAltre funzioni.\nOltre al compito fondamentale di modulazione-demodulazione, i modem ne possono svolgere numerosi altri, in funzione delle modalit\u00e0 e dei requisiti del collegamento, come ad esempio la ricezione o l'invio dei fax. Per fare questo il modem deve essere conforme agli standard ITU v.17 e T.30 che \u00e8 il vero e proprio protocollo per i fax. Oppure se il modem \u00e8 un modem voce, all'arrivo di una chiamata fa suonare il campanello del computer.\nModem Vocali.\nI modem vocali possono permettere comunicazioni simultanee di voci e dati nello stesso momento. Questi modem sono marchiati con la sigla AVSD (Analog Simultaneous Voice and Data), conformi allo standard V.34Q ITU-T, o DSVD (Digital Simultaneous Voice and Data) conformi allo standard V.70.\nInoltre con l'ausilio di programmi di monitoraggio in genere allegati al modem \u00e8 possibile sfruttarlo come fax e segreteria telefonica.\nTipi di modem in commercio.\nAttualmente in commercio sono presenti 5 tipi di modem:\nUn modem che incorpora un router prende il nome di modem router.\nProprietari standard.\nMolti altri standard sono stati introdotti anche per scopi speciali, comunemente utilizzando un canale ad alta velocit\u00e0 per la ricezione e un canale a bassa velocit\u00e0 per l'invio. Un tipico esempio \u00e8 stato utilizzato nel sistema francese Minitel, nel quale i terminali dell'utente passavano la maggior parte del loro tempo a ricevere informazioni. Il modem nel terminale Minitel operava quindi a 1.200 bit / s per la ricezione e 75 bit / s per inviare i comandi ai server.\nTre societ\u00e0 statunitensi sono diventate famose per versioni ad alta velocit\u00e0 dello stesso concetto. Telebit ha introdotto il suo modem Trailblazer nel 1984, che utilizzava un gran numero di canali a 36 bit / s per inviare dati a una via a velocit\u00e0 fino a 18.432 bit / s. Un singolo canale aggiuntivo nella direzione opposta consentiva ai due modem di comunicare la quantit\u00e0 di dati in attesa alle due estremit\u00e0 del collegamento e i modem potevano cambiare direzione al volo. I modem Trailblazer hanno anche supportato una funzionalit\u00e0 che permetteva loro di falsificare il protocollo UUCP g, comunemente usato sui sistemi Unix per inviare e-mail, e quindi velocizzare UUCP di una quantit\u00e0 enorme. I trailblazers divennero cos\u00ec estremamente comuni sui sistemi Unix e mantennero il loro dominio su questo mercato fino agli anni '90.\nUSRobotics (USR) ha introdotto un sistema simile, noto come HST, anche se questo ha fornito solo 9.600 bit / s (almeno nelle prime versioni) e fornito un backchannel pi\u00f9 grande. Invece di offrire spoofing, USR ha invece creato un grande mercato tra gli utenti di Fidonet offrendo i suoi modem ai sysops BBS ad un prezzo molto pi\u00f9 basso, con il risultato di vendite agli utenti finali che volevano trasferimenti di file pi\u00f9 veloci. Hayes fu costretto a competere e introdusse il suo standard a 9600 bit / s, Express 96 (noto anche come Ping-Pong), che era generalmente simile al PEP di Telebit. Hayes, tuttavia, non offriva n\u00e9 spoofing del protocollo n\u00e9 sconti per sysop, e i suoi modem ad alta velocit\u00e0 rimanevano rari.\nUna caratteristica comune di questi modem ad alta velocit\u00e0 era il concetto di fallback, ovvero la ricerca della velocit\u00e0, che consentiva loro di comunicare con modem meno capaci. Durante l'avvio della chiamata, il modem trasmette una serie di segnali e attende che il modem remoto risponda. Avrebbero iniziato ad alta velocit\u00e0 e progressivamente pi\u00f9 lentamente fino a quando non ci fu una risposta. Quindi, due modem USR sarebbero in grado di connettersi a 9.600 bit / s, ma, quando un utente con un modem da 2.400 bit / s ha chiamato, l'USR tornerebbe alla velocit\u00e0 comune di 2.400 bit / s. Ci\u00f2 accadrebbe anche se fossero collegati un modem V.32 e un modem HST. Poich\u00e9 utilizzavano uno standard diverso a 9.600 bit / s, ritornavano al loro standard pi\u00f9 comunemente supportato a 2.400 bit / s. Lo stesso vale per i modem HST V.32bis e 14.400 bit / s, che sarebbero comunque in grado di comunicare tra loro a 2400 bit / s.\nAccoppiatori Acustici.\nPer molti anni, la Bell System (divenuta, nel 188, AT&amp;T) ha mantenuto il monopolio sull'uso delle sue linee telefoniche e su quali dispositivi potrebbero essere collegati a loro. Tuttavia, la fondamentale decisione Carterfone della FCC del 1968, la FCC ha concluso che i dispositivi elettronici potevano essere collegati al sistema telefonico purch\u00e9 utilizzassero un accoppiatore acustico. Poich\u00e9 la maggior parte dei telefoni sono stati forniti da Western Electric e quindi di un design standard, gli accoppiatori acustici erano relativamente facili da costruire. I modelli compatibili con Bell 103A erano comuni negli anni '70. Modelli noti comprendevano la Novation CAT e la Anderson-Jacobson, quest'ultima derivata da un progetto interno allo Stanford Research Institute (ora SRI International). Un'opzione ancora pi\u00f9 economica era il modem Pennywhistle, progettato per essere costruito utilizzando parti di scarti elettronici e magazzini in eccedenza.\nNel dicembre 1972, Vadic introdusse il VA3400, noto per le operazioni full-duplex a 1.200 bit / s sulla rete telefonica. Come il 103A, ha usato diverse bande di frequenza per trasmettere e ricevere. Nel novembre 1976, AT&amp;T introdusse il modem 212A per competere con Vadic. Era simile nel design, ma usava la frequenza pi\u00f9 bassa impostata per la trasmissione. Si potrebbe anche usare 212A con un modem 103A a 300 bit / s. Secondo Vadic, il cambiamento nelle assegnazioni di frequenza rendeva il 212 intenzionalmente incompatibile con l'accoppiamento acustico, bloccando cos\u00ec molti potenziali produttori di modem. Nel 1977, Vadic ha risposto con il triplo modem VA3467, un modem di sola risposta venduto agli operatori di computer center che supportava la modalit\u00e0 Vadic a 1.200 bit / s, la modalit\u00e0 212A di AT&amp;T e l'operazione 103A.\nRadio.\nLe trasmissioni dirette via satellite, WiFi e telefoni cellulari utilizzano tutti i modem per comunicare, cos\u00ec come la maggior parte degli altri servizi wireless oggi. Le moderne reti di telecomunicazioni e di dati utilizzano anche estensivamente i radio modem in cui sono richiesti collegamenti di dati a lunga distanza. Tali sistemi sono una parte importante della PSTN e sono anche di uso comune per collegamenti di rete di computer ad alta velocit\u00e0 verso aree periferiche dove la fibra non \u00e8 economica.\nAnche dove \u00e8 installato un cavo, \u00e8 spesso possibile ottenere prestazioni migliori o rendere pi\u00f9 semplici altre parti del sistema utilizzando le radiofrequenze e le tecniche di modulazione attraverso un cavo. Il cavo coassiale ha un'ampiezza di banda molto ampia, ma l'attenuazione del segnale diventa un problema importante a velocit\u00e0 di trasmissione elevate se viene utilizzato un segnale digitale in banda base. Utilizzando un modem, una quantit\u00e0 molto maggiore di dati digitali pu\u00f2 essere trasmessa attraverso un singolo filo. I servizi Internet digitali via cavo e via cavo utilizzano i modem a radiofrequenza per soddisfare le crescenti esigenze di larghezza di banda delle famiglie moderne. L'utilizzo di un modem consente inoltre di utilizzare l'accesso multiplo a divisione di frequenza, rendendo possibile la comunicazione digitale full duplex con molti utenti utilizzando un singolo filo.\nI modem wireless sono disponibili in una variet\u00e0 di tipi, larghezze di banda e velocit\u00e0. I modem wireless sono spesso indicati come trasparenti o intelligenti. Trasmettono informazioni modulate su una frequenza portante per consentire a molti collegamenti di comunicazione wireless simultanei di funzionare simultaneamente su frequenze diverse.\nI modem trasparenti funzionano in modo simile ai loro cugini modem della linea telefonica. Tipicamente, erano half duplex, il che significa che non potevano inviare e ricevere dati allo stesso tempo. In genere, i modem trasparenti vengono interrogati in modo round robin per raccogliere piccole quantit\u00e0 di dati da posizioni sparse che non hanno un facile accesso all'infrastruttura cablata. I modem trasparenti sono pi\u00f9 comunemente usati dalle societ\u00e0 di servizi per la raccolta dei dati.\nModem ISDN.\nMentre i modem vecchia generazione sono veri e propri MOdulatori/DEModulatori, quelli ISDN sono chiamati cos\u00ec solo per semplificazione, non usano frequenze sul doppino telefonico ma veri e propri segnali digitali discreti, la definizione corretta \u00e8 TA (Terminal adapter) ISDN. Sono utilizzabili solo se in possesso della linea telefonica specifica per questo tipo di connessione.\nHanno le medesime funzioni di quelli analogici con la differenza che sono pi\u00f9 veloci e sfruttano una linea dati digitale, con una velocit\u00e0 tra i 64 kbit/s e 128 kbit/s, occupando entrambi i canali ISDN. Questi modem non sono adatti alle prese telefoniche tripolari.\nConnessione diretta.\nLa decisione \"Hush-a-Phone\" applicata solo alle connessioni meccaniche, ma la decisione Carterfone del 1968, ha portato alla FCC che introduce una regola che impone test rigorosi AT &amp; T per l'accoppiamento elettronico di un dispositivo alle linee telefoniche. Ci\u00f2 ha aperto la porta per collegare direttamente i modem collegati direttamente alla linea telefonica anzich\u00e9 tramite un telefono. Tuttavia, il costo per superare i test era considerevole e i modem acusticamente accoppiati rimasero comuni nei primi anni '80.\nI rapidi prezzi dell'elettronica alla fine degli anni '70 portarono a un numero crescente di modelli a connessione diretta intorno al 1980. Nonostante fossero collegati direttamente, questi modem erano generalmente gestiti come le loro precedenti versioni acustiche - le operazioni di composizione e altre operazioni di controllo telefonico erano completate a mano, utilizzando un ricevitore collegato. Un piccolo numero di modem ha aggiunto la possibilit\u00e0 di rispondere automaticamente alle chiamate in arrivo o di effettuare automaticamente una chiamata in uscita a un singolo numero, ma anche queste funzionalit\u00e0 limitate erano relativamente rare o limitate a modelli speciali in una linea. Quando erano necessarie soluzioni pi\u00f9 flessibili, venivano utilizzati \"dialer\" di terze parti per automatizzare le chiamate, utilizzando normalmente una porta seriale separata per comunicare con il combinatore, che quindi controllava il modem attraverso una connessione elettrica privata.\nL'introduzione di sistemi di microcomputer con slot di espansione interni rendeva comuni i primi modem controllabili dal software. Le connessioni a slot davano al computer l'accesso completo alla memoria del modem o ai canali di input / output (I / O), che consentivano al software di inviare comandi al modem, non solo dati. Ci\u00f2 ha portato a una serie di modem popolari per bus S-100 e computer Apple II che potevano chiamare direttamente il telefono, rispondere alle chiamate in arrivo e riagganciare, i requisiti di base di un sistema BBS (BBS). Il CBBS seminale fu creato su una macchina S-100 con un modem interno Hayes, seguito da un numero di sistemi simili.\nModem ADSL.\nIl terzo tipo di modem, gli ADSL, sono dei modem solitamente esterni (ma anche raramente di tipologia interna) che consentono di usufruire della linea digitale dati ad alta velocit\u00e0 ADSL. La velocit\u00e0 varia dai 640 kbit/s sino ai 24\u00a0Mbit/s in base all'operatore telefonico, al contratto stabilito con esso e alla rete utilizzata. Recentemente sono usciti anche VOIP modem che consentono di avere una linea telefonica su rete Internet (detta appunto VOIP). Ultimamente si sono diffusi i router WLAN, che permettono di navigare senza fili in rete domestica, collegandoli alla linea, a condizione di possedere una scheda di rete senza fili, sempre pi\u00f9 diffuse con i portatili di ultima generazione. Se si guasta la linea ADSL e si possiede ancora una linea analogica, \u00e8 possibile navigare utilizzando un modem vecchio tipo (56 kbit/s di velocit\u00e0 massima ottenibile).\nSmartmodem e l'aumento del BBS.\nIl prossimo importante progresso nei modem fu Hayes Smartmodem, introdotto nel 1981. Lo Smartmodem era un modem diretto 103A a 300 bit / s, altrimenti normale, ma era collegato a un piccolo microcontrollore che guardava il flusso di dati per determinate stringhe di caratteri che rappresentavano comandi . Ci\u00f2 ha consentito l'invio di dati e comandi attraverso una singola porta seriale. Il set di comandi Hayes ora incluso include le istruzioni per sollevare e riagganciare il telefono, comporre numeri e rispondere alle chiamate, tra gli altri. Questo era simile ai comandi offerti dai modem interni, ma a differenza di loro, lo Smartmodem poteva essere collegato a qualsiasi computer con una porta RS-232, che era praticamente costruita su ogni microcomputer.\nL'introduzione dello Smartmodem ha reso le comunicazioni molto pi\u00f9 semplici e pi\u00f9 facilmente accessibili. Ci\u00f2 ha fornito un mercato in crescita per altri venditori, che hanno concesso in licenza i brevetti Hayes e hanno gareggiato sul prezzo o aggiungendo funzionalit\u00e0. Negli anni '80, un certo numero di nuovi modem ad alta velocit\u00e0, prima 1.200 e poi 2.400 bit / s, migliorarono notevolmente la reattivit\u00e0 dei sistemi online e rese pratico il trasferimento dei file. Ci\u00f2 ha portato alla rapida crescita dei servizi online con le loro librerie di file di grandi dimensioni, che a loro volta hanno dato pi\u00f9 motivi per possedere un modem. Il rapido aggiornamento dei modem ha portato a un simile rapido aumento dell'uso di BBS, il che \u00e8 stato favorito dal fatto che i BBS potevano controllare il modem semplicemente inviando stringhe, piuttosto che parlare a un driver di periferica diverso per ogni modem a connessione diretta.\nModem GPRS/EDGE/UMTS/HSDPA/LTE.\nI modem GPRS/UMTS/HSDPA/LTE sono i modem presenti nei telefoni cellulari di terza generazione. Consentono di accedere dal telefonino ad internet a velocit\u00e0 variabili, che corrisponde da 50 kbit/s per GPRS, 200 kbit/s per EDGE, 384 kbit/s con UMTS. Per HSDPA la velocit\u00e0 arriva fino al limite teorico di 7.2\u00a0Mbit/s, ma \u00e8 raggiungibile solo in caso di copertura ottimale. Stesso discorso per HSPA+, che permette teoricamente velocit\u00e0 fino a 28,8 Mbit/s, raggiungibili solo se la stazione radiobase \u00e8 in condizioni di supportare tale velocit\u00e0. In condizioni comuni \u00e8 possibile arrivare a 4-5 Mbit/s, paragonabili a velocit\u00e0 da ADSL. E, infine il pi\u00f9 moderno, ovvero LTE, che corrisponderebbe al 4G presente solo su telefonini di ultima generazione che permette di arrivare fino a 3.3 Gbit/s in condizioni ottimali, anche se in Italia non si superano i 70-100 Mbit/s. I servizi di navigazione via cellulare sono offerti dagli operatori telefonici, anche se a prezzi maggiorati rispetto alle linee digitali ADSL. Per usufruire di questi servizi si possono utilizzare cellulari abilitati di ultima generazione, modem USB oppure delle PC card.\n1200 and 2400 bit/s.\nI modem a 300 bit/s utilizzavano segnali con frequenze audio per inviare dati. In questo sistema, il flusso di 1 e 0 nei dati del computer viene tradotto in suoni che possono essere facilmente inviati sulle linee telefoniche. Nel sistema Bell 103, il modem di origine invia 0s suonando un tono a 1.070 Hz e 1 secondo a 1.270 Hz, con il modem rispondente che trasmette i suoi 0 su 2.025 Hz e 1 secondo su 2.225 Hz. Queste frequenze sono state scelte attentamente; sono nella gamma che subisce una distorsione minima sul sistema telefonico e non sono armoniche l'una dell'altra.\nNei sistemi a 1.200 bit/s e pi\u00f9 veloci, \u00e8 stata utilizzata la codifica phase-shift. In questo sistema i due toni per ogni lato della connessione vengono inviati a frequenze simili a quelle dei sistemi a 300 bit/s, ma leggermente sfasati. I modem a banda vocale rimasero generalmente a 300 e 1.200 bit / s (V.21 e V.22) verso la met\u00e0 degli anni '80. Un sistema V.22bis a 2.400 bit/s simile nel concetto al segnale Bell 212 a 1.200 bit / s \u00e8 stato introdotto negli Stati Uniti e in Europa leggermente diverso. L'intervallo di frequenza disponibile limitato significava che il tasso di simbolo di modem a 1.200 bit/s era ancora solo 600 baud (simboli al secondo). Gli aumenti della velocit\u00e0 in bit sono stati ottenuti definendo quattro o otto simboli distinti, che consentivano la codifica di due o tre bit per simbolo anzich\u00e9 solo 1. L'uso di turni pi\u00f9 piccoli aveva l'inconveniente di rendere ogni simbolo pi\u00f9 vulnerabile alle interferenze, ma miglioramenti in la qualit\u00e0 della linea telefonica allo stesso tempo ha contribuito a compensare questo. Alla fine degli anni '80, la maggior parte dei modem poteva supportare tutti questi standard e l'operazione a 2400 bit/s stava diventando comune.\nCollegamenti.\nAbbiamo due tipi di collegamenti da effettuare:\nIl collegamento al computer pu\u00f2 essere di tipo:\nI collegamenti pi\u00f9 usati per le varie linee sono:\nVerranno poi collegati alla rete telefonica con un doppino (in genere una piattina) a 2 o 4 pin con relativo plug RJ-11. Troviamo anche versioni di dispositivi con attacco USB e dispositivi PCI. Questi ultimi molto rari per quanto riguarda l'ADSL.\nTecnologie usate per la comunicazione.\nI modem pi\u00f9 comuni sono quelli che utilizzano la comune rete telefonica generale \"(public switched telephone network\", PSTN) analogica.\nMeno comuni sono i Modem in banda base che vengono utilizzati per scopi industriali e su linee private o noleggiate.\nI modem ADSL \"(Asymmetric Digital Subscriber Line)\" sono generalmente usati come \"data over voice\" perch\u00e9 usano la banda del supporto fisico rispettando quella fonica.\nVengono comunemente chiamati con lo stesso nome analoghi dispositivi capaci di interfacciarsi con linee digitali ISDN \"(integrated services digital network)\" anche se questi dispositivi non sono propriamente definibili \"modem\", in quanto non svolgono la funzione di modulazione/demodulazione del segnale digitale sopra una portante analogica perch\u00e9 la linea ISDN \u00e8 gi\u00e0 di tipo digitale.\nLibert\u00e0 di scelta sul terminale.\nLa scelta del modello di modem \u00e8 per legge libera, come definito nell'articolo 3 del Regolamento UE 2015/2120 dell'Unione Europea. Tuttavia, non \u00e8 sempre cos\u00ec: in Italia tale libert\u00e0 non \u00e8 attualmente prevista dai vari fornitori di servizi per quanto riguarda la linea internet su VDSL con infrastruttura FTTC o FTTB, mentre \u00e8 garantita solo su linee ADSL, la discriminante su tale atteggiamento riguarda prettamente la definizione del modem, se \"terminale\" o \"apparato\" (quest'ultimo non pu\u00f2 essere n\u00e9 affittato n\u00e9 venduto), in caso di terminale, questo \u00e8 di propriet\u00e0 del cliente, il quale ha piena libert\u00e0 di scelta, mentre in caso di apparato, questo \u00e8 di propriet\u00e0 del fornitore di servizi.\nL'impossibilit\u00e0 di scegliere il terminale pone il cliente a maggiori rischi, portando come gi\u00e0 successo ad un possibile blocco della linea internet, agendo direttamente sul modem, le limitazioni degli utenti riguardano non solo l'apparato di comunicazione, ma anche la sua manutenzione, che ha un firmware gestito direttamente dall'operatore, il che espone ad ulteriori problemi di sicurezza e tutela dell'utente."}
{"id": "78633", "revid": "396099", "url": "https://it.wikipedia.org/wiki?curid=78633", "title": "Momento di inerzia", "text": "In meccanica classica, il momento di inerzia (detto anche momento polare o momento di secondo ordine o meno propriamente secondo momento d'inerzia) \u00e8 una propriet\u00e0 geometrica di un corpo, che misura l'inerzia del corpo al variare della sua velocit\u00e0 angolare, una grandezza fisica usata nella descrizione del moto dei corpi in rotazione attorno a un asse. Nei moti rotatori, il momento d'inerzia gioca il ruolo che ha la massa nei moti lineari. Possiede due forme: una forma scalare (spesso chiamata semplicemente momento di inerzia), usata quando si conosce esattamente l'asse di rotazione, e una forma tensoriale (detta tensore di inerzia), pi\u00f9 generale, che non necessita della conoscenza dell'asse di rotazione.\nIntroduzione.\nIl concetto fu introdotto da Eulero nel suo libro \"Theoria motus corporum solidorum seu rigidorum\" nel 1765. Il momento d'inerzia di un corpo rispetto a un dato asse descrive quanto \u00e8 difficile cambiare il suo moto angolare attorno al proprio asse. Esistono due definizioni distinte di momento d'inerzia: il momento d'inerzia di massa, usato spesso in dinamica e indicato solitamente con formula_1, e il momento di inerzia di superficie, usato, ad esempio, nella scienza delle costruzioni e pi\u00f9 spesso indicato con formula_2.\nNel Sistema Internazionale l'unit\u00e0 di misura del momento di inerzia di massa \u00e8 il formula_3 mentre per il momento di inerzia di superficie \u00e8 il formula_4.\nMomento d'inerzia di massa.\nIl momento di inerzia di massa \u00e8 definito come il secondo momento della massa rispetto alla posizione. Esso \u00e8 funzione della geometria dell'oggetto in esame, in particolare di come \u00e8 distribuita la massa al suo interno. Come esempio si considerino due dischi (A e B) della stessa massa. Il disco A ha un raggio pi\u00f9 grande del disco B. Assumendo che abbiano spessore e massa distribuiti uniformemente, \u00e8 pi\u00f9 difficile accelerare il disco A (cambiare la sua velocit\u00e0 angolare) poich\u00e9 la sua massa \u00e8 distribuita in maniera tale da essere pi\u00f9 distante del suo asse di rotazione: la massa che \u00e8 pi\u00f9 distante dall'asse deve avere, fissata la velocit\u00e0 angolare, pi\u00f9 velocit\u00e0 tangenziale, e quindi pi\u00f9 energia rispetto alla massa che \u00e8 pi\u00f9 vicina al centro di rotazione. In questo caso il disco A ha un momento d'inerzia maggiore del disco B.\nIl momento d'inerzia nella sua forma scalare \u00e8 utile per risolvere numerosi problemi, per esempio spiega perch\u00e9 oggetti diversi che rotolano (come sfere, cilindri o anelli) su un piano inclinato con attrito lo fanno con accelerazioni diverse. Per esempio un anello rotoler\u00e0 pi\u00f9 lentamente di un disco della stessa massa e raggio. Infatti la massa dell'anello \u00e8 disposta lontano dal centro di rotazione e quindi, a parit\u00e0 di velocit\u00e0, l'energia cinetica accumulata dal corpo \u00e8 maggiore. Tuttavia, per problemi pi\u00f9 complicati in cui l'asse di rotazione cambia, il trattamento scalare \u00e8 inadeguato, per esempio nei giroscopi, satelliti e tutti gli oggetti il cui allineamento cambia.\nMomento d'inerzia di superficie.\nIl momento di inerzia di superficie delle figure piane rispetto a un asse \u00e8 utilizzato frequentemente nell'ingegneria civile e nell'ingegneria meccanica. Infatti esso \u00e8 direttamente correlato alla resistenza della sezione di un elemento soggetto a flessione rispetto ai carichi ortogonali all'asse di riferimento. In pratica il momento d'inerzia \u00e8 una grandezza che indica la resistenza di una figura piana a ruotare rispetto a un asse di riferimento: maggiore \u00e8 il momento d'inerzia, minore \u00e8 l'attitudine a ruotare che mostrer\u00e0 la sezione.\nIl caso tipico \u00e8 quello della trave. Se le forze sulla trave hanno direzione \"y\", si calcola il momento di inerzia della sezione secondo l'asse \"x\" (ortogonale a \"y\") passante per il baricentro della sezione della trave. In pratica, a parit\u00e0 di materiale, quanto pi\u00f9 \u00e8 elevato il momento di inerzia tanto pi\u00f9 risulta resistente la trave. Inoltre, quanto pi\u00f9 il materiale \u00e8 lontano dall'asse passante per il suo baricentro, tanto pi\u00f9 aumenta il momento di inerzia. Per accorgersene \u00e8 sufficiente constatare che nelle formule seguenti per il calcolo del momento di inerzia l'altezza \"h\" delle diverse figure \u00e8 con esponente 3. Le travi in acciaio presentano spesso una sezione a I (profilati IPE, o NP), oppure a H (profilati HE), proprio per sfruttare il pi\u00f9 possibile il materiale ponendolo lontano dal baricentro della sezione.\nMomento d'inerzia scalare.\nLa forma scalare formula_1 pu\u00f2 essere calcolata per ogni asse dalla forma tensoriale formula_6 usando il prodotto scalare:\ndove la sommatoria \u00e8 sui tre assi delle coordinate cartesiane.\nSistema di punti materiali.\nSia formula_8 l'asse di rotazione fisso di un sistema di n punti materiali. Indichiamo con formula_9 le distanze di tali punti dall'asse di rotazione e con formula_10 le loro masse. In questo caso il momento di inerzia rispetto all'asse formula_8 \u00e8 definito come:\nSi pu\u00f2 notare che i punti materiali che si trovano pi\u00f9 lontani dall'asse di rotazione danno un maggiore contributo. Utilizzando il momento di inerzia \u00e8 possibile esprimere in modo semplice il momento angolare di un sistema di formula_13 particelle che si comporta come un corpo rigido, in cui cio\u00e8 le distanze reciproche tra i punti materiali non variano. Indicando con formula_14 le velocit\u00e0 tangenziali delle particelle e con formula_15 la loro velocit\u00e0 angolare, che \u00e8 uguale per tutti i punti se il corpo \u00e8 rigido:\nIn modo analogo l'energia cinetica del corpo rotante \u00e8:\nCorpo rigido.\n\u00c8 possibile estendere la definizione di momento di inerzia di massa anche a un corpo rigido di volume formula_18, se si considera tale corpo come un sistema di punti materiali, ciascuno caratterizzato da un volume formula_19 e una massa formula_20 (dove formula_21 \u00e8 la densit\u00e0); in tale caso il contributo di momento di tale elemento di volume al momento di inerzia totale \u00e8 dato da formula_22 (essendo formula_23 la distanza dell'elemento dall'asse di rotazione). Il momento di inerzia si ottiene allora sommando tutti i contributi e passando al continuo, cio\u00e8 per formula_24:\nSe il corpo \u00e8 omogeneo (la sua densit\u00e0 \u00e8 quindi una funzione costante) ed \u00e8 caratterizzato da particolari simmetrie, allora il calcolo dell'integrale risulta particolarmente semplice.\nTensore d'inerzia.\nL'energia cinetica di un corpo in rotazione risulta essere una forma quadratica omogenea delle componenti del vettore velocit\u00e0 angolare. In generale si potr\u00e0 allora scrivere:\nin cui si intende la sommatoria rispetto agli indici ripetuti. Per mostrare che formula_27 \u00e8 un tensore covariante del secondo ordine \u00e8 necessario mostrare che esso si trasforma come un vettore del suo genere. Tale verifica \u00e8 per\u00f2 banale, in quanto l'energia cinetica \u00e8 uno scalare, ed \u00e8 pertanto invariante per un cambio di coordinate:\nPer le leggi di trasformazione del vettore formula_29 la precedente diventa:\nDa questa \u00e8 ora facile far discendere che:\novvero che formula_27 \u00e8 un tensore covariante del secondo ordine.\nUno stesso oggetto pu\u00f2 avere differenti momenti di inerzia a seconda dell'asse di rotazione. Per esempio, tre momenti di inerzia associati ai tre assi cartesiani formula_33 non sono necessariamente uguali a causa della non simmetria dell'oggetto:\nUna sfera a densit\u00e0 costante avr\u00e0 momenti uguali qualsiasi asse di rotazione passante per il centro della sfera sia considerato. Per un cubo formula_37 se \u00e8 allineato con gli assi.\nLe quantit\u00e0 formula_38, formula_39, formula_40 fanno parte del tensore momento di inerzia formula_1 le cui componenti sono definite come:\ndove l'indice formula_43 denota la componente \"l\"-esima della distribuzione di masse e formula_44 \u00e8 il delta di Kronecker.\nSe la massa formula_45 \u00e8 unica e omogenea le componenti del momento di inerzia si esprimono come:\nIn termini matriciali \u00e8 anche:\nper un sistema di formula_13 punti con massa formula_49 individuati dalle coordinate cartesiane formula_50. Poich\u00e9 questo tensore \u00e8 una matrice reale simmetrica, per il teorema spettrale \u00e8 possibile trovare un sistema di coordinate cartesiane (una base ortonormale) rispetto al quale la matrice \u00e8 diagonale:\ndove gli assi (gli autovettori della matrice) sono chiamati \"assi principali\" e le costanti formula_52, formula_53 e formula_54 (gli autovalori) sono chiamati \"momenti principali di inerzia\" e sono usualmente ordinati in ordine crescente:\nChiamando i vettori unitari lungo gli assi principali formula_56 in quanto righe della matrice identit\u00e0 tridimensionale, la rotazione intorno a quello degli assi principali d'inerzia per il quale il momento d'inerzia non \u00e8 n\u00e9 massimo, n\u00e9 minimo, non \u00e8 stabile. Per un solido di rotazione omogeneo l'asse di rotazione \u00e8 un asse principale d'inerzia.\nIl momento d'inerzia rispetto a un qualunque asse passante per il centro di massa si pu\u00f2 anche esprimere come la distanza dal centro alla quale tale asse interseca la superficie di un ellissoide i cui semiassi, orientati lungo gli assi principali, sono lunghi formula_57, formula_58, formula_59 . Tale ellissoide \u00e8 detto \"ellissoide d'inerzia\".\nImpiego in meccanica.\nUsando il tensore formula_6, si possono esprimere:\nPer dimostrare queste equazioni si utilizzano il prodotto tensoriale e l'identit\u00e0 di Lagrange.\nL'energia potenziale rotazionale infine esiste se e solo se:\nTeorema di Huygens-Steiner.\nIl momento rispetto a un asse formula_65, parallelo a un altro formula_66 passante per il centro di massa, si ottiene sommando al momento di inerzia rispetto a formula_66 il prodotto tra la massa del corpo e la distanza al quadrato tra gli assi formula_66 e formula_65.\nTeorema degli assi perpendicolari.\nConsiderata una figura piana con distribuzione di massa bidimensionale, allora il momento di inerzia attorno all'asse perpendicolare al piano su cui giace la figura \u00e8 pari alla somma dei momenti di inerzia attorno agli assi che definiscono il piano. Ad esempio, se la figura giace sul piano \"x-y\":\nCalcolo del momento di inerzia.\nMomento di inerzia di massa per solidi omogenei.\nDi seguito verranno calcolati i momenti di inerzia, rispetto all'asse di simmetria passante per il centro di massa, di alcuni solidi omogenei notevoli di densit\u00e0 volumetrica pari a formula_21. \nMomento d'inerzia del cilindro.\nSi consideri un cilindro di massa formula_73, raggio formula_74 e altezza formula_75, per cui formula_76. La misura del generico elemento di volume \u00e8 data da formula_77 e il momento di inerzia rispetto all'asse del cilindro \u00e8 dato da:\nMomento d'inerzia del cono.\nPer calcolare il momento d'inerzia di un cono si consideri il momento finale come la somma dei momenti di inerzia dei dischi con altezza infinitesima formula_79, fissando l'origine del sistema di riferimento alla punta del cono orientato verso il basso. Il raggio del singolo disco varia linearmente al variare di formula_65 secondo il rapporto formula_74, raggio di base, diviso formula_82, altezza cono. L'elemento infinitesimo di massa lo si calcola utilizzando formula_21 moltiplicato per il volume del cilindro di altezza formula_79. Integrando il momento di inerzia del disco da 0 a formula_82 si ottiene il risultato finale.\nMomento di inerzia della sfera.\nIl momento d'inerzia di una sfera si ottiene sommando i momenti di inerzia dei dischi di spessore infinitesimo formula_88, fissando l'origine del sistema di riferimento al centro della sfera orientato verso l'alto. Il raggio del singolo disco varia secondo la funzione che descrive un arco di circonferenza nel primo quadrante, da un minimo di 0, con formula_89, raggio della sfera, a un massimo di formula_74 stesso. L'elemento infinitesimo di massa \u00e8 ottenuto utilizzando formula_21 moltiplicato per il volume del cilindro di altezza formula_92. Integrando il momento di inerzia del disco da formula_93 a formula_74 si ottiene il risultato finale.\nMomento di inerzia del parallelepipedo.\nTenendo conto solamente della definizione del momento di inerzia e della densit\u00e0 formula_21, il momento d'inerzia di un parallelepipedo, calcolato rispetto all'asse formula_8 passante per il baricentro del parallelepipedo, \u00e8 pari a:\nMomento di inerzia di superficie per figure geometriche piane.\nMomenti di inerzia di superficie delle sezioni pi\u00f9 comuni.\nI momenti di inerzia sono calcolati rispetto all'asse orizzontale baricentrale, ovvero l'asse formula_100, e, in particolare, quelli del rettangolo e del triangolo anche rispetto a un asse parallelo a quello baricentrale tramite il teorema di Huygens-Steiner. La densit\u00e0 degli oggetti \u00e8 da considerarsi unitaria.\nMomento di inerzia di un poligono.\nSi consideri un poligono formula_101 contenuto nel piano \"x y\", avente \"n\" vertici di coordinate formula_102, si considerino inoltre i vettori formula_103, attraverso la formula dell'area di Gauss, si dimostra che numerando i vertici in modo che il generico vertice \"i\" sia adiacente al vertice \"i+1\" l'area \u00e8 data da:\ndove con l'operazione formula_105 si intende la norma con il segno del vettore risultante dal prodotto vettoriale tra formula_106 e formula_107 e inoltre per convenzione si assume che:\nI momenti di inerzia di un generico poligono di \"n\" vertici rispetto agli assi \"x\" e \"y\" saranno rispettivamente:\nAnalogamente per un prisma retto di altezza formula_82 avente come base un poligono contenuto nel piano \"x y\" avremo che i rispettivi momenti di inerzia sono:\nVariazione dell'orientamento e delle dimensioni di una figura geometrica piana.\nSi vogliono presentare alcuni esempi per capire meglio come l'orientamento delle figure geometriche, e le loro dimensioni, entrano in gioco nel calcolo del momento di inerzia. Si prenda come esempio una delle figure geometriche pi\u00f9 semplici, il rettangolo, assumendo un'area di 8\u00a0cm\u00b2, con un lato di 2\u00a0cm e l'altro di 4\u00a0cm. Dapprima si prenda l'asse per il quale si vuole calcolare il momento di inerzia parallelo al lato di 4\u00a0cm e passante per il baricentro, poi si prenda un altro asse parallelo al lato di 2\u00a0cm, sempre passante per il baricentro.\nNel primo caso si ha formula_115 e formula_116, per cui:\nNel secondo caso si ha formula_118 e formula_119, per cui:\ncio\u00e8 un valore 4 volte maggiore rispetto al primo caso. Inoltre, mantenendo l'area del rettangolo sempre uguale a 8 centimetri quadrati e il lato pi\u00f9 lungo ortogonale all'asse, si consideri ora un rettangolo di lati formula_121 e formula_122 (in pratica si \u00e8 \"stirato\" il rettangolo di partenza mantenendo invariata l'area). Si ha:\ncio\u00e8 un valore 4 volte maggiore del secondo caso e 16 volte maggiore del primo, ottenuto sempre con un rettangolo di uguale area. Quanto appena detto si estende ovviamente anche ai corpi solidi."}
{"id": "78635", "revid": "124884230", "url": "https://it.wikipedia.org/wiki?curid=78635", "title": "Mario Puzo", "text": "Puzo ottenne grande successo con il romanzo \"Il padrino\" (\"The Godfather\", 1969), la storia di una famiglia italo-americana e della sua ascesa nel mondo della mafia newyorkese. Dal libro sono stati tratti tre film di Francis Ford Coppola, diventati un \"cult\" della cinematografia.\nBiografia.\nPuzo nacque e crebbe ad Hell's Kitchen, un degradato quartiere di Manhattan (New York), settimogenito degli otto figli di immigrati italiani originari di Dentecane, frazione del comune di Pietradefusi (in provincia di Avellino). Il padre era impiegato nelle ferrovie e avrebbe desiderato che il figlio intraprendesse il suo mestiere, ma il giovane Mario scopr\u00ec presto le biblioteche pubbliche rimanendo attratto dal mondo della letteratura tanto da sentirsi a soli sedici anni gi\u00e0 certo del suo futuro come scrittore.\nDopo aver partecipato alla seconda guerra mondiale nelle forze dell'aeronautica, Puzo si iscrisse ad una scuola di ricerca sociale e di scrittura creativa, frequentando, in seguito, la Columbia University. Nel 1946 spos\u00f2 Erika Broske con cui ebbe cinque figli. Pubblic\u00f2 il suo primo libro nel 1950, \"Ultimo Natale\", inserendosi cos\u00ec nell'avanguardia americana al quale fece seguito nel 1955 \"Arena oscura\" (\"The Dark Arena\").\nDal 1963 Puzo lavor\u00f2 come giornalista freelance scrivendo numerosi articoli e recensioni. Nel 1965 pubblic\u00f2 \"Mamma Lucia\" (\"The Fortunate Pilgrim\"), un romanzo che narra le vicende di una famiglia di immigrati italiani a New York negli anni trenta che ebbe un buon successo di critica e di pubblico, ma nessuno di questi libri ebbe il riscontro ottenuto nel 1969 con \"Il padrino\" (\"The Godfather\"), che divenne un vero e proprio \"best seller.\"\nDal libro vennero realizzati tre film diretti da Francis Ford Coppola: \"Il padrino\" (1972), \"Il padrino - Parte II\" (1974) e \"Il padrino - Parte III\" (1990), diventati delle pietre miliari della storia del cinema, interpretati, tra gli altri, da attori come Marlon Brando, Al Pacino e Robert De Niro.\nNel 1984 Puzo pubblic\u00f2 \"Il siciliano\" che ha per protagonista Salvatore Giuliano, sebbene citato tra le pagine del libro come Salvatore \"Guiliano\", avente come sfondo la Sicilia del secondo dopoguerra. Tra le sue ultime opere sono da ricordare \"Il quarto K\" (\"The Fourth K\") del 1991, \"L'ultimo padrino\" (\"The Last Don\") del 1996, \"Omert\u00e0\" del 2000, e \"I veleni della famiglia Borgia\" (\"The Family\") del 2001 (romanzo storico su Papa Alessandro VI e la famiglia Borgia), questi ultimi due pubblicati postumi alla sua morte.\nDagli scritti di Puzo \u00e8 stato tratto il film \"Cotton Club\" di Ford Coppola, con Richard Gere, Bob Hoskins e Nicolas Cage. Inoltre Puzo ha scritto la sceneggiatura dei primi due film di Superman (nel 1978 \"Superman\" e nel 1980 \"Superman II\"). \nMorte.\nPuzo mor\u00ec per un attacco cardiaco nel luglio del 1999 all'et\u00e0 di 78 anni nella sua residenza a Long Island, nello stato di New York.\nOpere.\nRacconti.\nNota: tutti i racconti, ad eccezione di \"The Last Christmas\", vennero scritti con lo pseudonimo di Mario Cleri"}
{"id": "78637", "revid": "111433", "url": "https://it.wikipedia.org/wiki?curid=78637", "title": "Mosh\u00e9 Feldenkrais", "text": "Biografia.\nFeldenkrais da adolescente emigr\u00f2 dall'Impero Russo in Israele; studi\u00f2 fisica specializzandosi in ingegneria cibernetica. In seguito a una lesione a un ginocchio, le sue conoscenze in fisica, cibernetica e biomeccanica, oltre a studi sulla neurofisiologia, lo stimolarono a sviluppare il suo metodo che divulg\u00f2 a partire dagli anni sessanta e settanta.\nDurante questo periodo, in molti paesi del mondo, si sono formate associazioni d'insegnanti del metodo che hanno come scopo la tutela dell'opera di Mosh\u00e8 Feldenkrais e della professione, la diffusione del metodo e il suo riconoscimento presso le istituzioni. Il corso di formazione professionale dura quattro anni e l'ordinamento didattico delle scuole \u00e8 uniforme in tutto il mondo, poich\u00e9 segue un regolamento internazionale.\n. Dopo il suo trasferimento in Palestina inizi\u00f2 la pratica del sistema di autodifesa israeliano del quale divenne un esperto. Nel 1933 a Parigi, citt\u00e0 nella quale si trasfer\u00ec per completare gli studi, assistette a una dimostrazione di judo tenuta da un ormai anziano Kan\u014d Jigor\u014d e insistette per poterlo incontrare allo scopo di presentargli le sue conoscenze delle arti marziali, dal momento che l'esibizione non lo aveva del tutto convinto. Si narra che Feldenkrais port\u00f2 un attacco al vecchio professor Kano, e cadde tramortito da un potente strangolamento infertogli dal fondatore del Judo. Ci\u00f2 fin\u00ec per convincere Feldenkrais della validit\u00e0 del Judo."}
{"id": "78644", "revid": "599013", "url": "https://it.wikipedia.org/wiki?curid=78644", "title": "James Toseland", "text": "Vincitore del campionato mondiale Superbike nel 2004 e nel 2007.\nCarriera.\nHa iniziato a correre nel 1989 nel trial, categoria in cui ha gareggiato fino al 1993, iniziando per\u00f2 gi\u00e0 dal 1991 a dedicarsi al motocross, dove vince il campionato nazionale juniores classe 100 nel 1992. Nel 1994 si dedica alle gare su pista vincendo il campionato junior di velocit\u00e0 nel 1995. Nel 1997 corre nel campionato inglese superbike, dove si fa apprezzare per il suo stile di guida gi\u00e0 aggressivo e completo all'et\u00e0 di 17 anni in sella ad una Honda 600. Epico il duello con Crawford e Whitby sul circuito di Brands Hatch. Quell'anno, all'esordio, arriver\u00e0 terzo.\nJames Toseland dispone di una singolare caratteristica, che lo distingue dai colleghi: \u00e8 infatti diplomato in pianoforte. La circostanza gli vale spesso l'appellativo de \"il pianista\" da parte della stampa sportiva.\n All'et\u00e0 di 18 anni viene catapultato nel campionato mondiale supersport in sella ad una Honda CBR 600F, quella del team Castrol Honda, ottenendo alla fine un 18\u00ba posto nel 1998 e un 11\u00ba posto nel 1999 nella classifica finale.\nNel 2000 passa al campionato britannico Superbike, dove ottiene un 12\u00ba posto finale a causa di un grave infortunio che lo trattenne per met\u00e0 della stagione. Ma le sue doti vennero apprezzate dal team GSE che lo chiama per la sua avventura nel mondiale Superbike. Le due annate terminano con un 13\u00ba posto finale nel 2001 e con un 7\u00ba e il suo primo podio ad Assen nel 2002. Nel 2003, con la Ducati 998F02, ottiene la sua prima vittoria ad Oschersleben dopo un duello con Neil Hodgson, e la sua prima pole sul circuito di Magny Cours. In quell'anno finisce quasi sempre tra i primi 6 in gara, classificandosi terzo nella graduatoria finale piloti.\nNel 2004 vince il campionato mondiale Superbike davanti al compagno di squadra R\u00e9gis Laconi all'ultima gara, sempre sul tracciato di Magny Cours. Lo stesso anno \u00e8 stato eletto sportivo dell'anno nel Regno Unito. Nel 2005 corre con il team Xerox Ducati ma non riesce a difendere il titolo. Nel 2006 passa al team Ten Kate in sella ad una Honda CBR 1000RR e nel 2007, con la stessa moto e squadra, \u00e8 riuscito ad aggiudicarsi il suo secondo alloro mondiale superbike, ancora all'ultima gara di Magny Cours.\nNel 2008 viene ingaggiato dal team Tech 3, il compagno di squadra \u00e8 Colin Edwards. Toseland fa il debutto in MotoGP, cogliendo come miglior risultato sei sesti posti (Qatar, Spagna, Italia, Catalogna, San Marino e Australia) e terminando la stagione all'11\u00ba posto con 105 punti.\nNel 2009 ottiene come miglior risultato tre sesti posti (Olanda, Gran Bretagna e Indianapolis) e termina la stagione al 14\u00ba posto con 92 punti. Il 1\u00ba ottobre 2009 viene annunciata la sua partecipazione nel 2010 al campionato mondiale Superbike con una Yamaha YZF-R1 del team Yamaha Sterilgarda. Il suo ritorno nel mondiale per le derivate dalla serie non \u00e8 molto positivo, ottiene solo quattro podi guadagnandosi la nona posizione nella graduatoria mondiale con 187 punti, sorpassato nelle gerarchie di squadra anche dal giovane Cal Crutchlow. Per la stagione 2011 si trasferisce nel team BMW Motorrad Italia.\nIl 9 settembre 2011 annuncia il suo ritiro dalle competizioni motoristiche, dopo aver constatato che il danno all'articolazione del polso destro, procuratosi in una caduta in un test ad Aragon a marzo, \u00e8 irreversibile.\nBiografia.\nDall'aprile 2011 \u00e8 legato sentimentalmente alla cantautrice Katie Melua, con cui si \u00e8 sposato il 1\u00ba settembre 2012 ai Kew Gardens di Londra."}
{"id": "78651", "revid": "2030349", "url": "https://it.wikipedia.org/wiki?curid=78651", "title": "Stefan Edberg", "text": " Ha vinto 6 tornei del Grande Slam, 1 ATP Finals ed \u00e8 stato numero 1 al mondo. \u00c8 stato anche allenatore di Roger Federer dal 2014 al 2015.\nHa partecipato ai Giochi Olimpici di Los Angeles dove il tennis non era ancora uno sport ufficiale, ma solo un torneo dimostrativo e ha vinto la competizione sconfiggendo in finale Francisco Maciel. Conferma di meritare una medaglia quattro anni dopo alle Olimpiadi di Seul vincendo la medaglia di bronzo sia in singolare che in doppio. Fece inoltre parte della squadra svedese che vinse quattro Coppe Davis, competizione nella quale disput\u00f2 7 finali, la pi\u00f9 recente nel 1996 quale ultimo atto della sua carriera professionistica.\nTra gli avversari di alto livello con cui Edberg si misur\u00f2 durante la sua carriera di vertice, figurano il tedesco Boris Becker, contro il quale disput\u00f2 tre finali consecutive a Wimbledon, e lo statunitense Jim Courier, con cui si altern\u00f2 al 1\u00ba posto del ranking tra il 1992 e il 1993. Nel 1990 ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno.\nPer tutta la sua carriera, Edberg \u00e8 stato rispettato e ben voluto da colleghi e giornalisti, ed \u00e8 un giocatore noto anche per la sua correttezza, che gli ha valso per ben 5 anni la conquista dello \"Sportsmanship award\" \"(Premio sportivit\u00e0)\", messo in palio dall'ATP per il giocatore pi\u00f9 corretto della stagione. Dal 1996, anno in cui Edberg ha abbandonato l'attivit\u00e0 agonistica, questo premio porta il suo nome.\nCarriera.\nL'ascesa.\nEdberg si mise in luce fin dalla categoria giovanile \"under 18\". Dopo aver vinto il torneo dell'Avvenire nel 1982, l'anno successivo, a 17 anni, realizz\u00f2 il Grande Slam juniores, vincendo gli \"Australian Open\", il \"Roland Garros\", \"Wimbledon\" e \"Flushing Meadows\". Ancora oggi \u00e8 l'unico giocatore della storia ad aver ottenuto questo traguardo giovanile. In quello stesso anno pass\u00f2 al professionismo. Sulle sue spalle la pesante eredit\u00e0 di un illustre conterraneo come Bj\u00f6rn Borg e il confronto con un altro giovane svedese, Mats Wilander, gi\u00e0 vincitore di Slam.\nNel 1984 arriv\u00f2 il primo trionfo in un torneo ATP, ottenuto a Milano, alle spese proprio di Mats Wilander in finale. Non fu l'unico acuto della sua prima stagione ad alti livelli. Alle Olimpiadi di Los Angeles il tennis era ancora uno sport dimostrativo, ma Edberg sbaragli\u00f2 tutti senza lasciare per strada nemmeno un set e regal\u00f2 l'oro alla Svezia. Bisogner\u00e0 per\u00f2 attendere il dicembre del 1985 per vederlo trionfare la prima volta nel Grande Slam sull'erba australiana di Kooyong. In finale batt\u00e9 ancora una volta Mats Wilander. Ma di quella edizione \u00e8 rimasta negli annali soprattutto la straordinaria semifinale vinta contro il numero uno del mondo Ivan Lendl in una battaglia terminata 9-7 al quinto set.\nAll'Australian Open Edberg concesse il bis nel 1987, questa volta battendo in una finale molto dura l'idolo di Casa Pat Cash. L'anno precedente, Stefan aveva vinto a Gstaad il primo dei suoi tre titoli sulla terra battuta, raggiungendo a soli 20 anni il notevole traguardo di aggiudicarsi almeno un torneo su tutte le superfici (cemento, terra rossa, erba e sintetico).\nMa \u00e8 per Wimbledon che passa la gloria tennistica. Proprio sull'erba di Londra Stefan si era rivelato al grande pubblico nel 1983, quando perse al secondo turno per 8-6 al quinto set contro il connazionale Erik Sundstrom. In una conferenza stampa di quella edizione del torneo, si era presentato ai giornalisti in un inglese ancora imperfetto, affermando di essere figlio di uno \"Swedish criminal\" (intendendo che suo padre lavorava nella \"crime police\" svedese).\nCinque anni dopo, nel 1988, Stefan pot\u00e9 alzare la coppa pi\u00f9 prestigiosa. L'inizio del torneo fu contrassegnato da vittorie piuttosto agevoli, fino alla semifinale, quando Edberg si trov\u00f2 di fronte il talentuoso Miloslav Me\u010d\u00ed\u0159, cui cedette i primi due set. Quando sembrava che Mecir fosse ormai sicuro della finale, lo svedese risorse dalle proprie ceneri: approfittando di un calo di tensione dell'avversario, che fu incapace di trasformare una sola delle 12 palle-break conquistate (fu allora che Gianni Clerici, commentando il match per la televisione privata Tele+, giocando sul soprannome che lui stesso aveva affibbiato al giocatore slavo, pronunci\u00f2 la profetica frase \"Tanto va il Gatto al break...\"), Edberg vinse il terzo set e poi il quarto, per prevalere infine al quinto per 6-4. La sua prima finale sul Centre Court londinese lo oppose al rivale di sempre, Boris Becker, che si era fatto largo verso la finale superando nei quarti il campione in carica, Pat Cash, e poi Ivan Lendl, accreditato della testa di serie n. 1. La finale, a causa della pioggia, si concluse il luned\u00ec: Edberg vinse in quattro set, vendicando la sconfitta subita tre settimane prima nella finale del torneo del Queen's.\nIl 1989 fu la sua stagione pi\u00f9 sfortunata. Agli Australian Open si ritir\u00f2 prima del match contro Thomas Muster nei quarti di finale a causa di un infortunio alla schiena rimediato negli ultimi punti di un match a senso unico contro Pat Cash. A Parigi disput\u00f2 forse il suo miglior torneo sulla terra battuta, smentendo quanti riluttavano a considerarlo competitivo su una superficie che non agevolava il suo stile di attaccante, e giunse in finale. Nella prima settimana di gioco dispose facilmente sia del terraiolo Jimmy Arias al terzo turno, che del croato Goran Ivani\u0161evi\u0107. Negli ottavi di finale, era atteso dall'argentino Alberto Mancini, che aveva appena vinto il torneo di Montecarlo su Becker e quello di Roma, superando Andre Agassi. Molti credevano che i colpi arrotati di Mancini avrebbero irretito il gioco d'attacco dello svedese, che invece gioc\u00f2 un match impeccabile: Edberg insistette sul rovescio dell'avversario con il proprio colpo migliore e, accentuando la rotazione del servizio in modo da ottenere rimbalzi molto alti, che spingevano il rivale fuori dal campo, ebbe vita facile nei turni di battuta. Ne scatur\u00ec un agevole successo in tre set. La semifinale propose il classico confronto con Becker, che infine fu sconfitto in cinque partite, in un match che definitivamente sfat\u00f2 il mito negativo della debolezza psicologica di Edberg. In finale, per\u00f2, incapp\u00f2 in una delle partite pi\u00f9 strane e rocambolesche della sua carriera: in vantaggio per 2 set a 1 contro il diciassettenne Michael Chang, and\u00f2 avanti di un break anche nel quarto set e sciup\u00f2 altre dieci palle-break, prima di farsi rimontare e superare al quinto. Il Roland Garros \u00e8 rimasto l'unico trofeo importante a non entrare nel suo palmar\u00e8s.\nFu amara anche l'erba londinese. In un torneo che vide schierate ai quarti di finale 6 delle 8 prime teste di serie, Edberg accedette all'atto conclusivo battendo nei quarti Tim Mayotte e John McEnroe in semifinale, entrambi in tre soli set. In finale, tuttavia, sciorin\u00f2 una prestazione clamorosamente abulica. Sommerso dal gioco potente di Boris Becker, perse a zero il set iniziale, per poi riprendersi lentamente nel secondo, fino a che non riusc\u00ec a strappare il servizio al tedesco, andando a servire per il set: avanti per 40-0, sbagli\u00f2 prima una semplicissima vol\u00e9e e fu poi superato da un lungolinea di dritto in corsa di Becker che rientr\u00f2 all'incrocio delle righe. Cedette il servizio e il successivo tie-break non ebbe storia: Edberg racimol\u00f2 solo un punto e fin\u00ec per perdere in tre set. \nLo svedese si prese la rivincita nel \"Masters\" di fine anno, vinto in finale proprio sul tedesco (n. 2 del mondo), dopo aver battuto in semifinale Ivan Lendl (n. 1).\nGli anni migliori.\nIl biennio 1990-91 fu quello della consacrazione: un Edberg al top tecnicamente e fisicamente espresse il suo tennis migliore. Nel 1990 altern\u00f2 nel Grande Slam prestazioni eccellenti a risultati deludenti. In Australia un infortunio lo ferm\u00f2 in finale contro Ivan Lendl quando era in vantaggio di un set e stava per servire per il secondo. A Parigi, invece, Stefan non riusc\u00ec a ripetere la bella prova dell'anno precedente e i suoi sogni si infransero al primo turno contro l'astro nascente del rosso, Sergi Bruguera. Pronto riscatto sull'amata erba inglese di Wimbledon: Stefan fece fatica a trovare la forma e rischi\u00f2 l'eliminazione al terzo turno contro Mansdorf. Uscito indenne da una battaglia chiusasi 9-7 al quinto set, ritrov\u00f2 il suo tennis e arriv\u00f2 in finale al terzo appuntamento in tre anni con Boris Becker. Edberg vinse i primi due set, ma Becker recuper\u00f2 e arriv\u00f2 addirittura a condurre di un break nel quinto. Edberg ribalt\u00f2 ancora il match e si aggiudic\u00f2 il set decisivo per 6-4.\nDa l\u00ec in poi ingran\u00f2 la quinta. Sul cemento americano vinse tre tornei consecutivi portando a 21 incontri la sua striscia di vittorie. Una serie positiva che gli valse per la prima volta in carriera la conquista dello scettro di numero 1, sancita il 12 agosto del 1990, mantenuto per 72 settimane complessive. Chiuse peraltro due annate consecutive (1990 e 1991) in prima posizione. La striscia si interruppe a Stoccolma in finale, dove sub\u00ec da Becker una delle sconfitte pi\u00f9 sonore della sua carriera. Dopo la vittoria al Paris Masters di Bercy la settimana successiva (grazie al ritiro di Boris Becker nel primo set della finale) giunse al match decisivo anche alle ATP Finals, che per la prima volta si giocavano a Francoforte. Ma qui a sconfiggerlo fu uno straordinario ragazzo ventenne di Las Vegas, Andre Agassi.\nStefan inizi\u00f2 il '91 da Melbourne dove perse in semifinale una maratona con Ivan Lendl, dopo aver sprecato malamente 2 match point. Stessa cattiva sorte sull'erba inglese, dove avanz\u00f2 fino alla semifinale senza perdere nemmeno un set, per poi lasciare il passo al tedesco Michael Stich, che avrebbe vinto il torneo, causando una notevole sorpresa: Edberg vinse il primo set per 6-4 e parve sul punto di aggiudicarsi anche il secondo, quando sbagli\u00f2 un facile smash, consegnando il tie-break al futuro vincitore dei \"Championships\". Perse anche i successivi due tie-break e, pur tenendo sempre il servizio e vincendo sei punti in pi\u00f9 del suo avversario, fu costretto a rinunciare alla quarta finale consecutiva contro Becker.\nLa pronta riscossa arriv\u00f2 a Flushing Meadows, lo Slam che fino ad allora gli aveva dato le minori soddisfazioni e dove addirittura l'anno prima, da testa di serie n. 1, era stato eliminato al primo turno da Alexander Volkov: Edberg divenne cos\u00ec il secondo giocatore a passare dall'onta della sconfitta al primo incontro al successo l'anno seguente. Nel torneo che vide il 39-enne Jimmy Connors issarsi da una wild card fino alla semifinale, lo svedese gioc\u00f2, per sua stessa ammissione, il miglior tennis della carriera, mortificando Chang negli ottavi e Lendl nella semifinale, prima di annichilire Courier con il punteggio di 6-2 6-4 6-0. Edberg nel match ottenne 51 punti sui 66 giocati al servizio e 68 sulle 94 discese a rete, il tutto condito da 36 colpi vincenti e solo 18 errori non forzati.\nSiamo al 1992. Dopo una stagione avara di successi, avendo perso la finale dell'Australian Open contro Courier e ceduto il passo nei quarti a Andrij Medvedev al Roland Garros e a Goran Ivani\u0161evi\u0107 a Wimbledon, non senza sorpresa, Edberg biss\u00f2 il titolo a Flushing Meadow. Diversamente dal torneo precedente, quando aveva largamente dominato, Edberg conquist\u00f2 il suo secondo US Open (nonch\u00e9 sesto e ultimo Slam della carriera) al termine di una campagna durissima, che lo vide disputare ben 19 set negli ultimi quattro incontri. Negli ottavi prevalse al quinto set su Richard Krajicek, cos\u00ec come gli occorsero cinque partite per avere ragione di Lendl, battuto infine al tie-break dell'ultimo set dopo aver sciupato 4 palle del match nel quarto. In semifinale, Edberg trov\u00f2 di nuovo sulla sua strada Michael Chang e questa volta riusc\u00ec a superarlo dopo un incontro altalenante e infarcito di errori, durante il quale i giocatori espressero un tennis a tratti scadente, che tuttavia entusiasm\u00f2 il pubblico per i continui cambiamenti di copione. L'incontro, come meglio precisato pi\u00f9 avanti, \u00e8 passato alla storia come il pi\u00f9 lungo mai giocato nel torneo. In finale, Edberg si trov\u00f2 di fronte un assai pi\u00f9 riposato Pete Sampras, che in semifinale non aveva avuto bisogno di pi\u00f9 di quattro set per sbarazzarsi di Jim Courier, testa di serie n. 1: contro molte previsioni, lo sconfisse abbastanza facilmente, giocando il suo classico tennis d'attacco. Quella finale fu la dimostrazione che non sempre l'assenza di alternative tattiche e un pi\u00f9 ristretto ventaglio di opzioni tecniche rappresentano un handicap: fu proprio il suo gioco a una dimensione (Edberg era sempre costretto ad attaccare, data l'impossibilit\u00e0 di reggere il confronto da fondo campo) a rivelarsi un vantaggio psicologico.\nIl declino.\nL'anno successivo inizi\u00f2 la fase discendente della carriera di Stefan Edberg. Forse appagato dai successi gi\u00e0 ottenuti, oltre che dal matrimonio e dalla paternit\u00e0, Stefan non riusc\u00ec pi\u00f9 a ripetere le vittorie degli anni precedenti. Il 1993 si apr\u00ec con la finale agli Australian Open, persa come nel 1992 da Jim Courier. Ma a fine stagione, Edberg si ritrov\u00f2 con il bottino di un solo torneo vinto, peraltro sulla superficie pi\u00f9 ostica, la terra rossa di Madrid. \nAncora pi\u00f9 deludente fu il 1994, in cui, per la prima volta dal 1986, non riusc\u00ec a raggiungere nemmeno una finale nei tornei del Grande Slam. Parziale consolazione gli venne solo dalla vittoria in Coppa Davis a Mosca, in finale sulla Russia.\nNel 1995 usc\u00ec dai top-ten, dopo dieci anni consecutivi di permanenza. Fu proprio in quell'anno che Stefan pens\u00f2 per la prima volta al ritiro dall'attivit\u00e0 agonistica, dopo un match perso al secondo turno di Wimbledon contro il belga Dick Norman. \nPoco prima dell'inizio della stagione 1996, Edberg annunci\u00f2 che quello sarebbe stato il suo ultimo anno nel Tour professionistico. Dopo aver iniziato l'anno al numero 30 della classifica ATP ed essere scivolato fino al 54, Edberg ritrov\u00f2 sprazzi del suo bel tennis per risalire fino al quattordicesimo posto.\nCuriosamente e inaspettatamente, la sua ultima presenza al Roland Garros gli permise di vendicarsi di Michael Chang, che 7 anni prima gli aveva impedito di aggiungere il torneo parigino al suo gi\u00e0 ricco palmar\u00e8s: in un incontro di terzo turno, Edberg all'inizio fu sopraffatto dal pi\u00f9 giovane contendente e poi sfoder\u00f2 il gioco dei suoi anni migliori, prevalendo infine al tie-break del quarto set. L'anno dell'addio fu una passerella che lo vide ricevere riconoscimenti e \"standing ovation\" in ogni torneo. A livello agonistico rimangono da ricordare soprattutto l'ultima sfida persa contro il rivale di sempre Boris Becker nella finale del Queen's e la Coppa Davis sfumata nell'ultimo match della finale contro la Francia.\nAllenatore.\nIl 27 dicembre 2013 Roger Federer annuncia la collaborazione con Stefan Edberg. Edberg entrer\u00e0 a fare parte del team di Federer a partire dall'Australian Open 2014 per almeno 10 settimane. La collaborazione si \u00e8 conclusa a dicembre 2015. Roger Federer ha comunicato la chiusura del rapporto attraverso un post sul proprio profilo Facebook.\nCuriosit\u00e0 e record.\nL'incontro di semifinale vinto da Stefan Edberg su Michael Chang nell'edizione degli U.S. Open 1992 con il punteggio di 6-7(3), 7-5, 7-6(3), 5-7, 6-4 in 5 ore e 26 minuti, rimane il match pi\u00f9 lungo della storia dei championships americani e il quinto pi\u00f9 lungo nella storia dei tornei del Grande Slam.\nEdberg, assieme a John McEnroe, \u00e8 l'unico giocatore dell'era open ad essere stato n.1 del ranking sia in singolare che in doppio (anche se in periodi differenti). \nEdberg \u00e8 l'unico giocatore della storia ad aver realizzato il Grande Slam juniores. \nIl suo servizio (un mix di eleganza e tecnica) \u00e8 stato il logo ufficiale dell'Australian Open dal 1995 al 2016.\nStile e caratteristiche tecniche.\nEdberg fece il suo ingresso nel circuito professionistico nel bel mezzo della \"Swedish invasion\", la straordinaria leva di campioni, grandi e buoni giocatori che, sulle orme del mito nazionale Bj\u00f6rn Borg, entrarono a far parte del tennis mondiale dagli anni Ottanta. A differenza, per\u00f2, dei connazionali Wilander, Nystr\u00f6m, Svensson, J\u00e4rryd, Pernfors e dei molti altri che sciamarono con buoni risultati per i tornei di tutto il mondo, e che pi\u00f9 o meno erano fedeli repliche dell'invincibile capostipite anche nello stile di gioco, fatto di grande solidit\u00e0 da fondo campo e nei colpi di rimbalzo, Edberg si distacc\u00f2 dai canoni dominanti e divenne un rappresentante del puro ed elegante gioco d'attacco, che aveva stabilito gli standard estetici del tennis per tutto il dopoguerra.\nDal punto di vista tecnico, Edberg benefici\u00f2 della decisiva intuizione del suo primo maestro, Percy Rosberg, che lo indusse in giovanissima et\u00e0 a lasciare il tradizionale rovescio bimane (autentico \"must\" della nutrita pattuglia svedese), per un classicissimo colpo a una mano, che Edberg sapeva indistintamente portare con un leggero \"top-spin\", piatto o in \"back\", e che assecondava assai meglio la sua indole di attaccante. Il rovescio divent\u00f2 il suo marchio di fabbrica, sia da fondo campo, usato come efficacissimo passante o come profondissimo colpo di approccio (specialmente con rotazione retrograda), sia a rete, sviluppandosi forse nella pi\u00f9 perfetta vol\u00e9e rovescia della storia del tennis, prima responsabile della luminosa carriera di Edberg. In particolare la sua vol\u00e9e bassa rimane un colpo insuperato, sia come efficienza, che come bellezza del gesto. La propensione nello scendere a rete era supportata da un servizio eccellente, non straordinariamente potente e veloce come quello dei suoi antagonisti Becker, Lendl o Sampras, n\u00e9 tantomeno di specialisti quali Ivani\u0161evi\u0107 o Rusedski, ma eccezionalmente profondo, preciso e difficilmente governabile dal ribattitore. Il tratto peculiare della battuta di Edberg (anche della seconda palla, che perci\u00f2 risultava spesso altrettanto letale della prima) era infatti la capacit\u00e0 di ottenere rimbalzi altissimi ed effetti compositi, dovuti a una pronunciata torsione del busto nella fase di caricamento del servizio, almeno fino a quando i ricorrenti infortuni alla schiena lo costrinsero a un movimento meno estremo. Il modo di servire, l'immediata uscita dal movimento di battuta con un balzo nel campo e la rapidit\u00e0 nello scendere a rete completavano il suo corredo di perfetto attaccante: la dinamica del servizio lo proiettava subitaneamente in avanti e l'esplosivit\u00e0 delle gambe faceva il resto, consentendogli di effettuare la prima (e a volte definitiva) vol\u00e9e molto vicino alla rete. Per questa caratteristica, molto pi\u00f9 spesso degli altri giocatori del suo livello, Edberg commetteva qualche fallo di piede di troppo. Una volta nei pressi della rete, Edberg sfoderava un impareggiabile gioco di volo, semplice, pulito, essenziale. Soprattutto la vol\u00e9e di rovescio non lasciava scampo: alta in lungolinea, velocissima in diagonale, dolce quando stretta e corta, o in avanzamento, a volte scavata da terra, si merit\u00f2 la qualifica di miglior prima vol\u00e9e del circuito. Edberg ne ricavava sempre il massimo, grazie a una straordinaria sensibilit\u00e0 e allo spiccatissimo senso della posizione, all'elasticit\u00e0 delle caviglie e delle ginocchia, ai piccoli passi ad alta frequenza con cui manteneva sempre la migliore aderenza al suolo e l'equilibrio del corpo. Quando poi la risposta dell'avversario era bassa e gli cadeva tra i piedi, Edberg si produceva nel suo vero capolavoro: in uscita dal servizio, in piena corsa, con la racchetta che sfiorava il suolo, lo svedese manteneva equilibrio e compostezza, e colpiva la palla con un leggero taglio all'indietro, per non perderne il controllo, e la spediva a pochi centimetri dalla linea di fondo, magari in uno dei due angoli, rovesciando in un istante il tema tattico e costringendo l'avversario a un passante difficilissimo.\nMeno sicuro era il suo gioco sul lato destro del corpo. Specialmente da fondo campo, il dritto era a malapena un colpo di contenimento, che nelle giornate peggiori offriva all'avversario una facile breccia nell'edificio tennistico dello svedese e si perdeva facilmente oltre la linea di fondo quando veniva portato per scendere a rete. Pi\u00f9 efficace era quando Edberg lo colpiva d'incontro; specialmente sull'erba, diventava cos\u00ec un passante abbastanza affidabile.\nInfine, Edberg si distingueva per il costante \"fair-play\" e la massima signorilit\u00e0 della condotta: mai un'imprecazione fuori posto, mai una protesta veemente, mai un gesto irriguardoso. L'unica concessione allo sfogo dell'emotivit\u00e0 era il pugno che solcava l'aria in segno di esultanza e di autoincitamento, cui Edberg si lasci\u00f2 sempre pi\u00f9 spesso andare con l'avanzare degli anni e della carriera. Non a caso, come detto sopra, vinse per cinque anni il premio alla sportivit\u00e0 che l'ATP assegnava al tennista pi\u00f9 corretto della stagione e che dopo il suo ritiro gli \u00e8 stato intitolato.\nA causa della sua correttezza e della personalit\u00e0 mite, Edberg fu per lungo tempo considerato uno scarso combattente, almeno a paragone dei suoi pi\u00f9 fieri rivali, Becker, Lendl o Courier, cui veniva accreditata ben maggiore tempra agonistica. Tuttavia, lo svedese sment\u00ec pi\u00f9 volte questo luogo comune, vincendo incontri apparentemente compromessi o trionfando al termine di maratone fisiche e nervose. Fu addirittura capace di vincere numerosi e importanti match, pur essendo indietro di un break nel quinto set: rimarchevoli esempi, sono il match contro Me\u010d\u00ed\u0159 nel 1988 a Wimbledon, la semifinale contro Becker al Roland Garros del 1989 o sempre contro il tedesco la finale di Wimbledon del 1990; nel 1992, agli US Open, lo fece addirittura per tre volte consecutive (contro Krajicek, contro Lendl e poi contro Chang), prima di vincere il torneo.\nLa vita fuori dal campo.\nStefan Edberg \u00e8 sposato dal 18 aprile 1992 con Annette Olsen, modella svedese ed ex fidanzata di Mats Wilander. Ha due figli: Emilie, nata nel luglio del 1993, e Christopher, nato nel febbraio 1997. Qualche anno dopo il ritiro dal tennis, Stefan si \u00e8 trasferito da Londra (citt\u00e0 in cui aveva la residenza e che amava molto) a V\u00e4xj\u00f6, in Svezia, paese d'origine della moglie. Oggi, l'ex campione conduce una vita tranquilla, \u00e8 proprietario di una tenuta nella foresta svedese e vende legname all'industria della carta. Possiede, insieme ad altri soci, la societ\u00e0 di management CASE, di cui \u00e8 il direttore. Concede rarissime esibizioni, prevalentemente in nord Europa. Nel maggio 2008 ha annunciato di voler partecipare ad alcune tappe del \"Tour of Champions\", il circuito tennistico comunemente noto come \"Senior Tour\", che comprende altri big della racchetta andati in pensione. Dal 2010 Stefan ricopre il ruolo di \"Director of Tennis and Advisor\" per la Cascade Resort Tennis Academy di Lagos, in Portogallo. Edberg dall'Australian Open del 2014 sino all'8 dicembre 2015 \u00e8 stato uno degli allenatori di Roger Federer."}
{"id": "78653", "revid": "298229", "url": "https://it.wikipedia.org/wiki?curid=78653", "title": "Salto con l'asta", "text": "Il salto con l'asta \u00e8 una specialit\u00e0 sia maschile che femminile dell'atletica leggera nella quale l'atleta, dopo aver preso una breve rincorsa, utilizzando l'asta cerca di superare un'asticella, sorretta da due ritti, senza farla cadere.\nLa specialit\u00e0 prende origine da un'antica gara effettuata nei giochi dell'antica Gallia, che prevedeva che il concorrente saltasse il pi\u00f9 lontano possibile, facendo leva su un ramo abbastanza robusto.\nIl saltatore con l'asta deve coniugare la velocit\u00e0 propria di un velocista, forza nelle braccia e nel busto ed estrema agilit\u00e0 proprie di un ginnasta: solo con la presenza di tutte queste doti un atleta pu\u00f2 ottenere buoni risultati in questa disciplina, una delle pi\u00f9 spettacolari, se non addirittura la pi\u00f9 spettacolare fra tutte quelle dell'atletica leggera.\nLa tecnica.\nL'impugnatura.\nL'asta va impugnata con tutte e due le mani, una sopra (mano alta) - normalmente la mano pi\u00f9 forte - e una pi\u00f9 sotto (mano bassa). L'impugnatura si differenzia a seconda delle diverse tecniche che si possono riunire in due filoni fondamentali: quello russo e quello francese. Nel filone russo l'impugnatura si calcola tenendo l'asta verticalmente con la mano destra e ponendo la mano sinistra sotto la spalla. In quello francese la lunghezza dell'impugnatura si ricava dalla distanza fra la mano e la spalla aumentata della lunghezza di una mano. La mano sinistra prende l'asta da sinistra, mentre la mano destra da destra, come si impugna una pertica per arrampicarcisi.\nLe fasi del salto.\nIl salto con l'asta pu\u00f2 essere scomposto in cinque fasi: rincorsa, presentazione, elevazione, valicamento e ricaduta.\nLa rincorsa.\nLa rincorsa degli atleti pi\u00f9 forti \u00e8 lunga 20/22 passi, per un totale di 45 metri circa. Si parte tenendo l'asta in posizione quasi verticale, leggermente inclinata in avanti, con la mano alta appoggiata al bacino e con la mano bassa davanti allo sterno, in modo che l'asta abbia anche un'inclinazione orizzontale. Dopo i primi appoggi di avvio in cui la schiena \u00e8 leggermente flessa in avanti, la rincorsa procede sempre pi\u00f9 velocemente, tornando in posizione diritta, e abbassando gradualmente l'asta fino a portarla, prima degli ultimi 4 appoggi, in posizione orizzontale rispetto al terreno e quasi parallela rispetto alla direzione di rincorsa. La mano bassa deve essere tenuta in modo che il palmo della mano sia verticale e il pi\u00f9 possibile perpendicolare all'avambraccio, in modo quasi da affiancare orizzontalmente l'asta, sorretta dal pollice e dalla parte bassa del palmo; la mano alta deve avere invece il palmo rivolto verso l'esterno, ad avvolgere l'asta, sorretta con le sole dita.\nLa presentazione.\nGli ultimi tre appoggi della rincorsa, numerati qui dal terzultimo, numero tre, all'ultimo, numero uno, sono speciali in quanto devono essere affrontati in modo da imbucare l'asta nel migliore dei modi per poter poi proseguire il salto.\nFra l'appoggio quattro e l'appoggio tre bisogna portare la mano alta dal bacino in verticale fino a fianco dell'orecchio, mentre la mano bassa si alza fino ad essere situata poco sotto l'altezza degli occhi, in modo da avere l'asta leggermente inclinata verso il basso. All'appoggio numero due bisogna aver portato il braccio della mano alta in posizione quasi completamente tesa verso l'alto, leggermente avanzato rispetto alla linea delle spalle, mentre la mano bassa deve essere all'altezza della fronte, in modo che l'asta sia ormai decisamente inclinata verso il basso. All'ultimo appoggio, da effettuare rigorosamente con la gamba opposta rispetto al braccio della mano alta, ambedue le braccia devono essere ben tese in modo da spingere l'asta, ricordando di tenere sempre la posizione dei polsi come durante la rincorsa.\nL'elevazione.\nAppena dopo aver staccato da terra, l'asta tocca la cassetta d'imbucata. L'atleta deve spingere l'asta con le braccia ben tese, senza mai \"appendervisi\", e tenendo per qualche momento la posizione di stacco, con la gamba di stacco tesa indietro e l'altra in avanti con il femore perpendicolare alla colonna vertebrale, la tibia perpendicolare al femore e il piede in posizione a martello. Per un gesto tecnico perfetto ed efficace \u00e8 richiesto anche l'entrata delle spalle nell'asta per un caricamento pi\u00f9 efficace. \nSuccessivamente al caricamento c'\u00e8 un'oscillazione delle gambe e del bacino verso l'impugnatura senza rannicchiare le gambe per evitare un doppio tempo nell'azione.\nIl valicamento.\nRaggiunta la posizione verticale (a testa in gi\u00f9) di fianco all'asta, dalla parte del braccio della mano alta, si termina la spinta verso il basso dell'asta con un ultimo slancio verso l'alto, lasciando prima l'asta con la mano bassa e infine con quella alta. Intanto il corpo ruota di 180 gradi, in modo da portarsi con il petto verso l'asticella e le gambe cominciano a valicare l'asticella. Quando le gambe sono passate, con i muscoli della schiena si cerca di portare il busto verso l'alto, in modo che non tocchi l'asticella e poi le braccia completano il valicamento.\nLa ricaduta.\nPassata l'asticella, \u00e8 bene completare la mezza capovolta eseguita in volo, aiutandosi - qualora la forza centrifuga residua non sia sufficiente - con le braccia, in modo da atterrare sul materasso in posizione a met\u00e0 fra quella seduta e quella distesa.\nTenendo poi le gambe larghe in modo da evitare che queste ultime cadano sul viso spinte dalla forza del salto.\nIl regolamento.\nLe regole di gara.\nIl regolamento prevede che l'atleta possa usare aste di qualsiasi lunghezza, costruite in bamb\u00f9, in fibra di carbonio o in fibra di vetro, e che le possa impugnare in qualsiasi modo e a qualsiasi altezza; non \u00e8 possibile, dopo lo stacco da terra, spostare le mani verso l'alto arrampicandosi sull'asta, pena la non validit\u00e0 del salto stesso.\nOgni atleta ha a disposizione tre salti e ogni volta che supera una misura la quantit\u00e0 dei salti a disposizione viene riportata al numero di tre; l'atleta \u00e8 eliminato quando gli rimangono zero salti a disposizione. La tattica pi\u00f9 comune \u00e8 di utilizzare - se necessario - tutti e tre i salti a disposizione per una stessa misura, fino a che non la si supera, ma \u00e8 anche possibile, per esempio, usarne solo due e - non avendo ancora superato la misura - riservare l'ultimo tentativo per una misura successiva.\nLe misure partono da una quota di apertura e vanno via via crescendo, fino all'eliminazione di tutti gli atleti. Ad ogni nuova misura gli atleti vengono chiamati a saltare secondo un ordine prestabilito dal giudice di gara, normalmente tramite sorteggio, e possono o saltare oppure \"passare la misura\", aspettando quella successiva: non \u00e8 possibile pi\u00f9 saltare una misura che si \u00e8 passata.\nPer ogni salto ciascun concorrente ha a disposizione un tempo prestabilito, che varia a seconda del numero di atleti ancora in gara. Il tempo per il salto parte dal segnale di pista libera o di bandiera bianca del giudice e la rincorsa dell'atleta deve partire prima che questo tempo finisca, pena la nullit\u00e0 del salto; \u00e8 previsto l'uso di una bandiera gialla per indicare l'approssimarsi della fine del tempo a disposizione (mostrata all'atleta per gli ultimi 15 secondi). Per ogni tentativo il concorrente pu\u00f2 chiedere di variare la distanza dei ritti rispetto alla cassetta d'imbucata, per uno slittamento massimo di 80\u00a0cm in avanti. All'inizio della gara ogni atleta pu\u00f2 comunicare la propria variazione dei ritti standard, che viene impostata dai giudici di gara in mancanza di altre comunicazioni da parte dell'atleta.\n\u00c8 possibile, sempre nei limiti di tempo previsti, interrompere la rincorsa e ripeterla, in qualunque momento, a patto che non si sia superato (con l'asta o con qualsiasi parte del corpo) il piano verticale perpendicolare alla direzione di rincorsa che passa per l'estremit\u00e0 della cassetta d'imbucata pi\u00f9 vicina al materasso di ricaduta, pena la nullit\u00e0 del salto.\nIn caso di rottura dell'attrezzo, attestata dal giudice di gara, il salto pu\u00f2 essere ripetuto senza essere ritenuto nullo e senza penalit\u00e0 alcuna.\nNel regolamento della World Athletics, analogamente al salto in alto, alla fine della gara \u00e8 dichiarato vincitore l'atleta che ha effettuato un salto valido alla misura pi\u00f9 alta. Se due o pi\u00f9 atleti saltano la stessa altezza massima, quello con il numero pi\u00f9 basso di tentativi nulli a tale altezza vince. In caso di ulteriore parit\u00e0 \u00e8 dichiarato vincitore quello con il minor numero di salti nulli nell'intera competizione. Se con ci\u00f2 ancora non si riesce a definire il vincitore, vengono effettuati ulteriori salti (jump-off); le altezze ottenute in tali salti rimangono valide ai fini dei record mondiali e no.\nLa pedana.\nLa pedana \u00e8 lo spazio utile per la rincorsa dell'atleta nell'esecuzione di un lancio o di un salto.\nLa cassetta d'imbucata.\nLa cassetta d'imbucata \u00e8 un particolare incavo praticato sul terreno di fronte all'ostacolo da superare ed \u00e8 realizzata in metallo.\nI ritti.\nI ritti sono dei supporti verticali su cui si appoggia l'asticella che gli atleti superano nel salto in alto e nel salto con l'asta.\nIn questa disciplina possono essere spostati (i ritti graduati sono detti anche saltometri) a seconda delle esigenze dell'atleta. Lo zero di riferimento \u00e8 determinato dalla proiezione dell'asticella sul fondo della cassetta di imbucata.\nL'asticella.\n\u00c8 una sottile asta di vetroresina a sezione circolare lunga 4,50 metri, piazzata in posizione orizzontale sui due ritti, che i saltatori con l'asta devono superare senza abbattere. Il suo peso non supera i e il suo diametro misura . \u00c8 dotata di terminali d'appoggio in gomma. In tempi meno recenti l'asticella era realizzata in alluminio ed aveva una sezione triangolare (cava).\nIl materasso.\nIl materasso, o fossa, dove si atterra \u00e8 simile a quello del salto in alto, cio\u00e8 con cascami di gomma piuma e plastica per attutire la caduta. \u00c8 rettangolare, con dimensioni variabili intorno ai 7 metri x 6 metri x di altezza e presenta due estensioni ai lati della cassetta di imbucata, chiamati inviti.\nGli attrezzi.\nL'asta.\nAgli albori del XX secolo gli atleti usavano un'asta di bamb\u00f9. A partire dagli anni trenta vennero usate aste in metallo. Le ultime Olimpiadi vinte con un'asta in metallo furono quelle di Roma del 1960. Dagli anni sessanta l'asta \u00e8 costruita in fibra di vetro o carbonio, un materiale che ha permesso agli atleti di raggiungere misure ritenute impensabili.\nL'asta \u00e8 di forma non cilindrica, come si potrebbe pensare, ma leggermente conica: \u00e8 infatti, per pochissimi millimetri, pi\u00f9 larga alla base e pi\u00f9 stretta in cima. Esistono varie lunghezze di aste, generalmente quelle tipiche utilizzate dagli atleti pi\u00f9 forti sono lunghe dai 5,10 ai 5,30 metri, e impugnate con la mano alta a pochi centimetri dalla loro estremit\u00e0. Un altro fattore importante di questo attrezzo \u00e8 la durezza, ovvero la resistenza opposta alla flessione: pi\u00f9 un'asta \u00e8 dura, pi\u00f9 forza \u00e8 in grado di restituire all'atleta, e quindi pi\u00f9 questo pu\u00f2 andare in alto; valori tipici per questa grandezza sono attorno alle 200 libbre (circa ), ma un atleta di livello mondiale pu\u00f2 arrivare ad usare aste fino a 220/230 libbre (pi\u00f9 di ), a fronte del peso dell'attrezzo che varia dall'1,3 ai .\nL'asta ha anche un senso di piega, che le viene conferito in fase di costruzione (l'orientamento degli avvolgimenti di fibra). Osservando attentamente un'asta si pu\u00f2 infatti notare che \u00e8 leggermente curva: questa curvatura o, come viene definita in ambito tecnico, \"piega\" deve essere rispettata al momento dello stacco, ovvero \u00e8 necessario spingere l'asta nella direzione della sua curvatura. In caso contrario l'integrit\u00e0 dell'asta \u00e8 messa in serio pericolo ed \u00e8 alto il rischio di rottura dell'attrezzo durante la fase di massima piega (che si raggiunge quando l'atleta \u00e8 gi\u00e0 in volo e all'inizio della fase di raccolta da cui gli spiacevoli incidenti che possono verificarsi in caso di rottura).\nI tappi.\nI tappi sono strutture in gomma o in plastica che proteggono l'estremit\u00e0 dell'asta che batte nella buca, proteggendola. Variano di dimensioni a seconda del diametro dell'asta e si catalogano in base alla misura partendo dal pi\u00f9 piccolo, V20, fino ad arrivare a V00 per aste molto grandi.\nStrumenti per migliorare la presa.\nGeneralmente gli atleti hanno l'abitudine di avvolgere l'asta con del nastro adesivo di tela (quello che si usa per l'arrampicata e per alcuni bendaggi), l\u00e0 dove \u00e8 prevista l'impugnatura.\nOltre a questo ognuno utilizza un prodotto diverso per non far scivolare le mani:\nIl porta-aste.\n\u00c8 una sacca che facilita il trasporto delle aste e le protegge dagli urti. Generalmente \u00e8 realizzata in materiale impermeabile e pu\u00f2 essere composta da due parti: la sacca esterna (in tela o in pvc) e un tubo rigido o semirigido a sezione cilindrica. La lunghezza e il diametro variano a seconda del numero e delle dimensioni delle aste da trasportare.\nLe scarpe.\nVengono spesso usate scarpe da salto in lungo o da salto triplo in quanto lo stacco \u00e8 molto simile a quello dei salti in estensione e solo dal 2007 sono state commercializzate scarpe tecniche specifiche per il salto con l'asta.\nRecord.\nMaschili.\n\"Statistiche aggiornate all'11 settembre 2021.\"\nFemminili.\n\"Statistiche aggiornate al 4 marzo 2021.\"\nMaschili indoor.\n\"Statistiche aggiornate al 5 febbraio 2022.\"\nFemminili indoor.\n\"Statistiche aggiornate al 4 marzo 2021.\"\nLegenda:\nMigliori atleti.\nMaschili outdoor.\n\"Statistiche aggiornate al 4 marzo 2021.\"\nFemminili outdoor.\n\"Statistiche aggiornate al 9 settembre 2021.\"\nMaschili indoor.\n\"Statistiche aggiornate al 5 febbraio 2022.\"\nFemminili indoor.\n\"Statistiche aggiornate all'11 giugno 2021.\""}
{"id": "78656", "revid": "533647", "url": "https://it.wikipedia.org/wiki?curid=78656", "title": "Accra", "text": "Accra ( ; in inglese ), raramente Accr\u00e0 (), \u00e8 la capitale e la citt\u00e0 pi\u00f9 popolosa del Ghana. \u00c8 anche il capoluogo della regione costiera della Grande Accra nonch\u00e9 del distretto della Metropoli di Accra, di cui occupa praticamente tutto il territorio. \u00c8 il centro amministrativo, economico e delle comunicazioni dell'intero Paese; qui infatti si trova oltre il 70% delle strutture produttive del Ghana.\nAccra \u00e8 capitale del Ghana a partire dal 1877 e conserva una serie di edifici pubblici che testimoniano la sua transizione da sobborgo ottocentesco di Victoriasborg a moderna metropoli. Fra le sue principali attrattive turistiche figurano il Museo Nazionale del Ghana (con sezioni espositive di archeologia, etnografia e arte dalla preistoria a oggi), il Teatro Nazionale con la sua inconfondibile architettura moderna, il Centro Nazionale delle Arti (che raccoglie un po' tutti i generi dell'artigianato locale), la vasta e moderna piazza dell'Indipendenza, il Mausoleo di Kwame Nkrumah, il Centro Conferenze Internazionale, la cattedrale anglicana della Santa Trinit\u00e0, il porto di pesca a Jamestown e il Makola Market.\nGeografia fisica.\nAccra \u00e8 situata sulla costa atlantica nella regione della Grande Accra.\nStoria.\nAccra venne fondata dal popolo Ga nel XV secolo, come centro di commercio con i portoghesi, che vi costruirono un forte; seguiti da svedesi, olandesi, francesi, britannici e danesi entro la fine del XVII secolo.\nIl sito su cui si \u00e8 sviluppata l'odierna Accra era incentrato attorno ai forti britannico e olandese: Jamestown \u00e8 il distretto britannico e Ussherstown quello olandese, le due zone formano il nucleo della citt\u00e0 moderna.\nAlla fine delle guerre anglo-ashanti, Accra divenne la capitale della colonia britannica della Costa d'Oro. Dopo il completamento di una ferrovia che la collegava alle zone minerarie e agricole dei dintorni, Accra divenne il centro economico del Ghana. Grandi aree vennero distrutte da terremoti nel 1862 e nel 1939, la citt\u00e0 crebbe attorno al porto marittimo (oggi spostato a Tema), e successivamente attorno a un birrificio, espandendosi ai villaggi vicini.\nLe Rivolte di Accra del 1948 diedero il via alla campagna per l'indipendenza della nazione che port\u00f2 alla Rivoluzione Ghanese e al formarsi della nazione nel 1957.\nNell'agosto 2003 la citt\u00e0 ha ospitato la discussione e la firma di quegli Accordi di Accra che hanno messo fine a quattordici anni di guerra civile in Liberia. Ancora oggi nella periferia ovest della citt\u00e0 sorge Buduburam Camp, gestito dall'Alto Commissariato delle Nazioni Unite per i Rifugiati, che dal 1990 ospita oltre 50 000 profughi liberiani.\nMonumenti e luoghi d'interesse.\nAccra ospita il Museo Nazionale del Ghana, l'Accademia di Arti e Scienze del Ghana, gli Archivi Nazionali del Ghana, e la Biblioteca Centrale. Importanti sono inoltre il Castello di Christianborg, costruito dai danesi nel XVII secolo, il Teatro Nazionale Ghanese, il Centro di Cultura Nazionale di Accra, il faro, il Castello Osu, lo Stadio Nazionale del Ghana, il Centro di Cultura Pan-Africana intitolato a W.E.B. Du Bois e diverse spiagge. Vicino al Parlamento del Ghana vi \u00e8 il Centro di eccellenza Kofi Annan Ghana-India.\nIl Kwame Nkrumah Memorial \u00e8 situato nel centro di Accra.\nOsu \u00e8 un quartiere della citt\u00e0, conosciuto per i suoi ristoranti e locali notturni.\nIl Palazzo dell'Unit\u00e0 Africana costruito nel 1965 per una riunione di capi di Stato.\nNei dintorni di Accra si trovano la Achimota School, la principale scuola secondaria della nazione, e a 13 km a nord, a Legon, l'Universit\u00e0 del Ghana. La Commissione Difesa dell'Organizzazione di Unit\u00e0 Africana ha sede ad Accra.\nCultura.\nIstruzione.\nAlla periferia di Accra ci sono numerose e popolari scuole secondarie: la Achimota Secondary School, comunemente indicata come \"Motown\", che \u00e8 stata fondata nel 1924 e inaugurata nel 1927, la Presbyterian Boys Secondary, comunemente nota come \"Presec\"; la Aburi Girls Secondary School, popolarmente conosciuta come Abugiss, uno dei collegi per ragazze pi\u00f9 nota in Ghana; la St Thomas Aquinas Secondary School, comunemente nota come \"Quinas\". Vi sono inoltre la Accra Academy (Bleoo), la scuola secondaria tecnica Kaneshie (Kateco), la scuola secondaria tecnica delle Forze Armate, la Accra High (Ahisco), e altre.\nL'Universit\u00e0 del Ghana, il primo istituto di istruzione superiore del paese, si trova a 13 km a nord di Legon, nei pressi della Motown e della scuole secondaria Presec Ghana. Poco tempo fa, anche un altro istituto superiore - l'Universit\u00e0 Ashesi - \u00e8 stata istituita ad Accra. La scuola privata no profit Ghana International School (GIS), fondata nel 1955 per i bambini dai 3 ai 18 anni d'et\u00e0 si trova a Cantonments, Accra. Abelemkpe \u00e8 la sede della Lincoln Community School. La Lincoln Community School di Accra \u00e8 una scuola internazionale senza fini di lucro per studenti di et\u00e0 3-18, ed \u00e8 stata fondata nel 1968.\nGeografia antropica.\nIl centro di Accra \u00e8 compatto, centrato intorno ai tre forti storici, quello britannico, quello olandese e quello danese.\nNegli anni, a seguito della immigrazione dalle aree rurali, la citt\u00e0 si \u00e8 espansa ampiamente, incontrollatamente perch\u00e9 nessuna ordinanza urbanistica era stata varata.\nOggi, la citt\u00e0 di Accra si sviluppa su un'area di 200 km2.\nQuartieri.\nLa crescita di Accra negli ultimi decenni, dovuta all'immigrazione dalle Americhe, dall'Europa, dall'Asia e anche da altre nazioni africane, ha messo sotto scacco i servizi, come la raccolta dei rifiuti, e l'approvvigionamento di acqua potabile ed elettricit\u00e0.\nA causa dell'immigrazione, inoltre, sono sorti in citt\u00e0 grandi baraccopoli: al momento, le baraccopoli in citt\u00e0 sono nove. Tutte sono in fase di demolizione a causa del loro effetto negativo sull'ambiente.\nAccra centrale (Accra Central).\nLa Ring Road che si estende dalla Laguna Korle a ovest, fino al quartiere di Osu a est, passando per il Kwame Nkrumah Circle e l'incrocio con l'Independence Avenue, forma una cerchia intorno ai quartieri pi\u00f9 antichi di Accra, separando il centro dai quartieri periferici.\nAccra Central include il \"CBD\" che consiste degli storici quartieri di Usshertown, Tudu, Victoriaborg, West Ridge, ed East Ridge, e di altri storici quartieri residenziali come Jamestown, Adabraka, Asylum Down, North Ridge e Christiansborg-Osu.\nAnche se alcuni distretti finanziari, come Airport City, sono stati costruiti in periferia, Accra Central rimane il centro amministrativo e culturale della citt\u00e0; infatti, qui si trovano i ministeri della nazione, hotel e le sedi centrali di alcune delle pi\u00f9 importanti istituzioni finanziarie ghaneane.\nAccra Nord (Accra North).\nL'area settentrionale della capitale \u00e8 prevalentemente composta da quartieri residenziali e distretti finanziari.\nQui, si trovano importanti luoghi di interesse tra cui il Trentasettesimo ospedale militare, la Golden Jubilee House (il palazzo presidenziale), Achimota School, Achimota Golf Park, L'universit\u00e0 di Ghana, Legon e diverse importanti ambasciate estere.\nGeograficamente, le zone a nord della sezione occidentale e centrale della Ring Road, a est della Winneba e Graphic Road e a ovest della Liberation Road, possono essere considerate facenti parte di Accra North.\nAccra Est (Accra East).\nAccra East \u00e8 un'area costituita prevalentemente da quartieri residenziali. Composta dalle zone a nord della sezione orientale della Ring Road, e a ovest dell'Indipendence Avenue, Accra Est si estende fino alla Kwame Nkrumah Motorway a nord.\nAccra Ovest (Accra West).\nAccra West \u00e8 prevalentemente una zona residenziale e finanziaria. Nonostante geograficamente sia meno estesa della parte nord ed est, Accra West si estende fino alle saline di Tettegu e Aplaku; inoltre questa area pu\u00f2 vantarsi di ospitare l'ospedale universitario Korle Bu, considerato centro di eccellenza per il centro cardio-toracico, per il centro di chirurgia plastica e ricostruttiva e per il centro di radioterapia.\nEconomia.\nLa citt\u00e0 \u00e8 sede della Ghana Commercial Bank e del mercato Makola. \nLe industrie principali sono quella alimentare, del legno e del compensato, l'industria tessile, dell'abbigliamento e quella chimica. \nInfrastrutture e trasporti.\nFerrovie.\nAccra \u00e8 il principale nodo ferroviario ghanese, con collegamenti per Tema, Sekondi-Takoradi e Kumasi.\nAeroporto.\nAccra \u00e8 servita dall'Aeroporto Internazionale Kotoka, che ha scopi sia civili sia militari. L'aeroporto, localizzato a quasi 10 km dal centro di Accra, \u00e8 il principale aeroporto della nazione e ha una capacit\u00e0 sufficiente per grandi aerei come il Boeing 747-8.\nMobilit\u00e0 metropolitana.\nTro-tro.\nI \"tro-tro\" (nome locale per indicare i tass\u00ec collettivi) sono la forma di trasporto pubblico pi\u00f9 comune ad Accra. I \"tro-tro\" sono pulmini o furgoni che solitamente possono trasportare quindici persone.\nData l'economicit\u00e0 di questo mezzo di trasporto, si crede che la parola \"tro-tro\" derivi dalla parola ga \"tro\", che significa \"pesewa\" (la pi\u00f9 piccola unit\u00e0 della valuta ghanese).\nMonorotaia.\nStudi di fattibilit\u00e0 dal costo di un miliardo e mezzo di dollari sono stati sostenuti per il progetto di costruzione di una monorotaia che dovrebbe essere stata completata nel 2016.\nIl progetto finanziato da privati \u00e8 stato intrapreso dalla societ\u00e0 statunitense \"Intercontinental Development Corporation\" (IDC).\nAutobus.\nDal 2002 \u00e8 attivo in citt\u00e0 un servizio pubblico di autobus. Nato come mezzo pi\u00f9 comodo e meno costoso in alternativa al \"tro-tro\", il servizio non \u00e8 ampiamente utilizzato dai cittadini.\nRecentemente, piani per cercare di migliorare e rendere pi\u00f9 efficiente il servizio per la citt\u00e0 e l'area metropolitana sono stati intrapresi: il progetto mira a creare un \"sistema di trasporti efficiente, integrato, economico e sostenibile, in modo tale da venire incontro alle esigenze della societ\u00e0, supportando crescita e riduzione della povert\u00e0\".\nPorto di Accra.\nLa citt\u00e0 \u00e8 servita dal porto di Tema.\nDiscarica di Agbogbloshie.\nLa citt\u00e0 ospita nei suoi pressi la grande discarica di Agbogbloshie, dove convergono materiali di rifiuto elettronici e tecnologici provenienti da paesi dell'Occidente sviluppato, frutto di importazione legale o illegale. Il materiale accumulato \u00e8 oggetto di intenso sfruttamento da parte della popolazione locale, impegnata nel riciclaggio di metalli, come il rame, che conservano un certo valore.\nL'attivit\u00e0 di riciclaggio di tali rifiuti comporta tuttavia notevoli problemi di impatto ambientale, dal momento che le persone che attingono alla discarica estraggono i metalli dando fuoco ai pezzi abbandonati per eliminarne le parti in plastica. Ne risulta un notevole inquinamento dell'ambiente dovuto ai fumi liberati dai roghi. La situazione \u00e8 resa ancora peggiore dal fatto che i terreni che circondano la discarica sono utilizzati come insediamenti abitativi e per il pascolo del bestiame di allevamento.\nSport.\nCalcio.\nIl calcio \u00e8 lo sport pi\u00f9 popolare ad Accra, come nel resto del paese. Il club di calcio pi\u00f9 famoso della citt\u00e0 \u00e8 Accra Hearts of Oak e il loro rivale principale \u00e8 l'Asante Kotoko di Kumasi. L'Accra Sports Stadium, che ospita la Hearts of Oak e le partite regolari dei Black Stars (la nazionale), nel 2008 ha ospitato le partite della Coppa delle Nazioni Africane. La strada pi\u00f9 popolosa di Accra, Oxford Street, \u00e8 fiancheggiata da numerose bancarelle che vendono magliette da calcio di squadre diverse.\nMichael Essien, centrocampista del Persib, \u00e8 uno dei calciatori ghanesi di maggior successo (dopo leggende come Abedi Pel\u00e9) insieme a Stephen Appiah. Il Ghana ha inoltre partecipato alla Coppa del Mondo 2006. Il Ghana U-20 team (conosciuto come i Satelliti Neri) ha vinto anche la Coppa del Mondo 2009 in Egitto dopo aver sconfitto il Brasile in finale (4 a 3 ai calci di rigore). Inoltre, i Black Stars hanno partecipato ancora una volta al Campionato mondiale di calcio 2010 in Sudafrica e a quello del 2014 in Brasile.\nRiferimenti letterari.\nLo scrittore Paulo Coelho ha scritto il romanzo \"Il manoscritto ritrovato ad Accra\"."}
{"id": "78659", "revid": "7", "url": "https://it.wikipedia.org/wiki?curid=78659", "title": "Johannes Vermeer", "text": ""}
{"id": "78660", "revid": "104458", "url": "https://it.wikipedia.org/wiki?curid=78660", "title": "Rembrandt van Rijn", "text": ""}
{"id": "78663", "revid": "536103", "url": "https://it.wikipedia.org/wiki?curid=78663", "title": "Jan van Eyck", "text": "Fu un artista di fama internazionale e il suo stile, incentrato su una resa analitica della realt\u00e0, ebbe un larghissimo influsso. Fu anche il perfezionatore della tecnica della pittura ad olio, che gradualmente sostitu\u00ec in Europa l'uso del colore a tempera.\nLa vita.\nNonostante sia considerato il capostipite della pittura nei Paesi Bassi nel Quattrocento ed il maggior pittore nord europeo del suo tempo, le notizie certe riguardanti la sua vita sono ancora molto scarse, inclusi il luogo e la data di nascita esatti. Jan van Eyck nacque in una data compresa fra il 1390 e il 1400 quasi sicuramente a Maaseik che all'epoca faceva parte dei possedimenti del ducato di Borgogna e a introdurlo nel mondo della pittura dovrebbe essere stato il fratello maggiore, il misterioso Hubert, , visto che di lui esistono solo due riferimenti: il primo sul pi\u00f9 volte smontato e rimontato \"Polittico dell'Agnello Mistico\" e l'altro su una pietra tombale dalla distrutta abbazia di San Bavone a Gand. Nulla sappiamo sulla formazione dell'artista, nemmeno se essa si svolse in Francia o nella terra di origine.\nProbabilmente la sua formazione fu nel campo della miniatura, dalla quale impar\u00f2 l'amore per i dettagli minuti e per la tecnica raffinata, che si riflesse anche nelle opere pittoriche.\nLe prime informazioni che si hanno sul conto di Van Eyck risalgono quindi al periodo che va dall'ottobre 1422 al settembre 1424, quando il pittore si trovava all'Aia alla corte di Giovanni di Baviera, conte d'Olanda. Tutta la sua carriera rest\u00f2 legata ai poteri ufficiali delle Fiandre. L'anno successivo infatti divenne pittore di corte del duca di Borgogna Filippo il Buono, ruolo che ricopr\u00ec fino alla morte. Per conto di Filippo comp\u00ec anche numerose missioni diplomatiche: si rec\u00f2 infatti a Lisbona (nel 1428) per concordare le nozze del duca con Isabella di Portogallo, alla quale fece successivamente un ritratto. Tra il 1426 e il 1432 lavor\u00f2 al suo capolavoro, il \"Polittico di Gand\".\nDopo aver abitato per qualche tempo nella citt\u00e0 francese di Lilla, nel 1432 si trasfer\u00ec definitivamente a Bruges, dove trascorse il resto della sua vita e mor\u00ec ancora in giovane et\u00e0 nel giugno 1441, come testimoniano gli incartamenti relativi al suo funerale custoditi nell'archivio della cattedrale di San Salvatore.\nLa sua arte ebbe una portata rivoluzionaria al pari di quella di Masaccio in Italia, la cui opera fu cronologicamente parallela e con alcuni punti di contatto esteriori. Sia per Van Eyck che per Masaccio la pittura doveva superare le convenzioni del tardogotico in nome di una concezione \"naturalistica\" ricondotta alla rappresentazione pi\u00f9 verosimile legata alla percezione visiva e all'indagine scientifica della realt\u00e0.\nLa tecnica e lo stile.\nTra le caratteristiche pi\u00f9 evidenti dello stile di Jan van Eyck ci sono l'altissima qualit\u00e0 pittorica, sicuramente la pi\u00f9 alta tra i pittori fiamminghi del secolo XV, la verosimiglianza, la perfezione formale, l'attenzione al dettaglio minuto ed alla resa delle superfici, lo studio della luce, lo spazio dove si collocano con sicurezza le figure, lo ieratismo e l'immobilit\u00e0 dei personaggi, i raffinati giochi intellettuali dati dai vari livelli di lettura delle opere. Con Van Eyck si apr\u00ec una nuova era anche dal punto di vista della tecnica pittorica. Egli utilizz\u00f2 i colori ad olio (gi\u00e0 conosciuti e utilizzati sin dall'antichit\u00e0), accanto a tradizionali tempere e a colori di colla animale. Caratteristica fondamentale della sua tecnica, tuttora non interamente conosciuta, \u00e8 il ricorso ad una serie di strati sottili di colore - velature - stesi uno sopra l'altro su una base chiara e luminosa al fine di raggiungere progressivamente il risultato d'assieme finale (tecnica sottrattiva); le innovazioni da lui introdotte potrebbero riferirsi all'utilizzo di oli cotti misti a resine nonch\u00e9 di oli schiariti e pre-polimerizzati. Jan van Eyck fu ritenuto a lungo ed erroneamente lo scopritore della pittura ad olio.\nGli esordi.\nI suoi primi passi si mossero nel mondo della miniatura, all'epoca dominata dalla tradizione tardogotica francese, nel solco della quale Van Eyck impost\u00f2 i suoi primi passi. Tra le opere della giovinezza spiccano le miniature delle cosiddette \"Ore di Torino\" (1422-1424), eseguite all'Aia per Giovanni di Baviera, prima di entrare al servizio di Filippo III di Borgogna nel 1425. Nei migliori fogli del libro miniato le figure sono gi\u00e0 pienamente integrate in uno spazio realistico, con una luce che unifica la rappresentazione e delinea con grande precisione i dettagli minuti della stanza e delle occupazioni dei personaggi. \u00c8 chiaro che Van Eyck si poneva, come Masaccio, il problema della realt\u00e0: ma se l'italiano operava una sintesi che coglieva la sola essenza delle cose, preoccupandosi di collocarle in uno spazio prospetticamente unitario e razionale, il fiammingo procedeva invece analizzando con lucidit\u00e0 e attenzione i singoli oggetti come si presentano ai nostri sensi.\nLe opere della maturit\u00e0.\nCrocifissione e Giudizio finale.\nLe sue opere pi\u00f9 famose risalgono quasi tutte al periodo in cui viveva a Bruges, mentre pi\u00f9 scarse sono le testimonianze relative al suo soggiorno olandese; tra le prime opere conosciute del pittore vi sono le due tavole raffiguranti la \"Crocifissione\" e il \"Giudizio finale\", eseguite intorno al 1430 e forse facenti parte di un polittico smembrato oppure unite insieme a formare un dittico. Lo spazio della Crocifissione \u00e8 organizzato secondo un punto di vista rialzato che aumenta il senso di profondit\u00e0; ai piedi delle croci \u00e8 riunita una gran folla di personaggi in cui si vedono soldati e dignitari di corte ritratti con impassibile distacco, contrapposto alla disperazione della Vergine inginocchiata in primo piano ed avvolta in un largo abito celeste che lascia scoperto soltanto il volto. Il senso di drammaticit\u00e0 \u00e8 accentuato dalla posizione del ladro sulla destra raffigurato con il corpo piegato sulla croce, come nel tentativo estremo di liberarsi dalle corde, mentre il cielo plumbeo annuncia l'imminente morte del Cristo; la citt\u00e0 che si vede sullo sfondo, con i suoi numerosi edifici che ricordano le costruzioni fiamminghe del tempo, rappresenta la Gerusalemme celeste.\nLa tavola con il \"Giudizio finale\" \u00e8 invece costruita secondo un modello di derivazione medievale, con una disposizione su tre piani e con le figure di grandezza diversa a seconda del loro grado d'importanza; in alto si trova il Cristo circondato da angeli che reggono gli strumenti della Passione, dalla Madonna e San Giovanni e sotto i 12 apostoli affiancati da santi e beati. Nella parte inferiore del dipinto si vedono i morti che emergono dalla terra e dal mare in attesa del giudizio con l'arcangelo Michele che sovrasta lo scheletro della Morte raffigurato con ali da pipistrello usate per delimitare lo spazio degli inferi dove i dannati vengono scaraventati in preda a terribili mostri che ne straziano i corpi. La tavola contiene anche delle iscrizioni destinate alla corretta interpretazione delle immagini conferendo una funzione di erudizione all'opera che forse era destinata ad una persona istruita, in grado perci\u00f2 di leggerla e di comprenderne il significato.\nPolittico di Gand.\nAl 1432 viene datato il completamento del monumentale polittico di Gand, realizzato per la chiesa di San Bavone e presumibilmente iniziato dal fratello Hubert morto, come conferma l'iscrizione presente sulla cornice esterna del dipinto. Esso \u00e8 costituito da 12 pannelli, disposti su due registri, uno superiore e uno inferiore; al centro del registro superiore si trova il \"Dio Padre\", con ai lati la \"Vergine\" e \"San Giovanni Battista\", mentre a sinistra si trovano gli \"Angeli cantori e Adamo\" a destra gli \"Angeli musici e Eva\". Nel registro inferiore si pu\u00f2 ammirare la grande tavola centrale con l'\"Adorazione dell'agnello mistico\", affiancata da due scomparti laterali con i \"Cavalieri di Cristo e i Giudici integri\" (a sinistra) e gli \"Eremiti e i pellegrini\" (a destra).\nLa critica sembra oggi propensa ad attribuire a Hubert la concezione ed in parte l'esecuzione della tavola con l'Adorazione e delle tre tavole sovrastanti, mentre tutto il resto venne eseguito da Jan che vi lavor\u00f2 a fasi alterne, ci\u00f2 spiegherebbe l'evidente carattere di disomogeneit\u00e0 tra i vari scomparti, che per essere pienamente apprezzati devono essere analizzati singolarmente. In quest'opera compaiono comunque quelli che diverranno i caratteri tipici della pittura di Van Eyck: naturalismo analitico, uso di colori luminosi, cura per la resa del paesaggio e grande lirismo, tutti elementi che si ripresenteranno anche nei dipinti eseguiti a pochi anni di distanza dal polittico di Gand.\nAl 1433 vengono fatti risalire la \"Madonna con Bambino\", detta \"di Ince Hall\" ed il ritratto dell\"'Uomo con il turbante rosso\", da alcuni considerato come l'autoritratto del pittore che vi appose la sua firma e la data di esecuzione (21 ottobre 1433) ed il motto fiammingo divenuto famoso: \"\u00abCome posso, non come vorrei\u00bb\". Lo sfondo scuro esalta le sembianze dell'uomo che indossa un voluminoso copricapo, su cui cade inevitabilmente lo sguardo dello spettatore che ammira la stupefacente abilit\u00e0 nel rendere le pieghe del panneggio attraverso il contrasto tra luci ed ombre.\nRitratto dei coniugi Arnolfini.\nL'opera pi\u00f9 conosciuta di Van Eyck resta il celebre \"Ritratto dei coniugi Arnolfini\" realizzato nel 1434. Sul significato del duplice ritratto e dei numerosi simboli che il pittore aggiunse, vanno senz'altro menzionati il particolare dello specchio in cui sono riflessi il pittore stesso e un altro personaggio in qualit\u00e0 di testimoni dell'evento; le luci e le ombre, rispettivamente, sulle arance da un lato e su coperta e baldacchino dall'altro; i volti dei coniugi, imperscrutabili, quasi rapiti da un'atmosfera intrisa di spiritualit\u00e0; la raffinata torciera da cui scintilla, per\u00f2, una sola candela; lo specchio che ospita, nei tondelli incisi nella cornice, dieci storie della Passione; il gesto della mano sinistra della sposa che allude al ventre.\nSecondo l'interpretazione tradizionale, il quadro celebrava il matrimonio tra il mercante lucchese Giovanni Arnolfini, da oltre un decennio stabilitosi a Bruges, e Giovanna Cenami.\nMadonna del cancelliere Rolin.\nLa \"Madonna del cancelliere Rolin\" venne eseguita tra il 1434 ed il 1435 e oggi si trova al Louvre di Parigi; molti la mettono in relazione con la pace di Arras stipulata nel 1435. La scena si svolge all'interno di un ambiente chiuso ma con un'ampia arcata di fondo che crea un complesso gioco di luci ed ombre. Le due figure principali, la Vergine ed il donatore, sono perfettamente bilanciate e disposti l'una di fronte all'altro; l'abito del cancelliere in adorazione \u00e8 decorato con preziosi ricami, mentre il Bambino tiene in mano un monile luminescente e la Vergine \u00e8 vestita con un lungo abito rosso sul quale sono ricamate in lettere d'oro i passi dell'ufficio mattutino recitato durante la messa celebrata davanti al cancelliere.\nLe arcate lasciano intravedere la veduta di una citt\u00e0 fluviale riprodotta in ogni suo dettaglio: gli edifici, le strade e persino i suoi minuscoli abitanti. Questa minuzia descrittiva nella composizione contribuiva alla sua visione d'insieme ed era considerata come la soluzione ideale per combinare la raffigurazione di un interno con un paesaggio aperto sullo sfondo.\nTrittico di Dresda.\nNel \"Trittico di Dresda\", invece, la tavola centrale raffigura la \"Madonna in trono con il Bambino\" e sui pannelli laterali si vedono San Michele con il donatore a sinistra e Santa Caterina a destra; la cornice \u00e8 ancora quella originale e sul lato esterno degli sportelli si pu\u00f2 vedere un'\"Annunciazione\" dipinta a grisaille.\nUltime opere.\nAll'ultimo periodo di attivit\u00e0 del pittore sono da riferirsi la \"Madonna col Bambino alla fontana\" (opera firmata e datata nel 1439, custodita al museo Nazionale di Anversa) e quella che \u00e8 conosciuta come la \"Madonna di Lucca\"."}
{"id": "78669", "revid": "2207", "url": "https://it.wikipedia.org/wiki?curid=78669", "title": "Guerra di Devoluzione", "text": ""}
{"id": "78672", "revid": "363629", "url": "https://it.wikipedia.org/wiki?curid=78672", "title": "Dispositivo ad accoppiamento di carica", "text": "Il dispositivo ad accoppiamento di carica, sigla CCD (dall'inglese \"Charge-Coupled Device\"), consiste in un circuito integrato formato da una riga, o da una griglia, di elementi semiconduttori (photosite) in grado di accumulare una carica elettrica (\"charge\") proporzionale all'intensit\u00e0 della radiazione elettromagnetica che li colpisce. Questi elementi sono accoppiati (\"coupled\") in modo che ognuno di essi, sollecitato da un impulso elettrico, possa trasferire la propria carica ad un altro elemento adiacente.\nInviando al dispositivo (\"device\") una sequenza temporizzata d'impulsi, si ottiene in uscita un segnale elettrico grazie al quale \u00e8 possibile ricostruire la matrice dei pixel che compongono l'immagine proiettata sulla superficie del CCD stesso.\nQuesta informazione pu\u00f2 essere utilizzata direttamente nella sua forma analogica, per riprodurre l'immagine su di un monitor o per registrarla su supporti magnetici, oppure pu\u00f2 essere convertita in formato digitale per l'immagazzinamento in file che ne garantiscano il riutilizzo futuro.\nStoria.\nIl CCD fu ideato alla divisione componenti semiconduttori dei \"Bell Laboratories\" da Willard S. Boyle e George E. Smith nel 1969. L'anno seguente venne realizzato un prototipo funzionante. Per questa invenzione Boyle e Smith hanno ricevuto il Premio Nobel per la fisica nel 2009.\nNel 1975 fu realizzata la prima videocamera con CCD con una qualit\u00e0 dell'immagine sufficiente per le riprese televisive.\nAgli inizi degli anni '90 i CCD vennero usati come linee di ritardo nei televisori PAL e S\u00c9CAM abbattendo i costi dei sistemi acustici su base vetrosa e non molti anni dopo il CCD sensore ottico \u00e8 diventato il cuore delle moderne fotocamere e videocamere digitali e anche dei fax e degli scanner e successivamente nei telefoni cellulari. La scelta di una buona macchina passa per la scelta di un buon sensore, caratterizzato dalla dimensione in pollici (1/2, 1/3, 2/3, ...) e dal numero di pixel che compongono l'immagine catturata. La ricerca attuale \u00e8 volta anche ad ottimizzare la forma del singolo pixel e la sua posizione.\nNonostante le ottime caratteristiche dei sensori CCD essi concorrono con i diffusi sensori CMOS.\nCCD in astronomia.\nSin dalla sua nascita il CCD ha avuto largo uso in campo astronomico, dimostrando subito le enormi potenzialit\u00e0 rispetto alla fotografia tradizionale. Gli osservatori astronomici si sono dotati di questo strumento anche per velocizzare e rendere pi\u00f9 precise le osservazioni astronomiche; anche l'immagine catturata dallo specchio di di diametro del Telescopio Spaziale Hubble viene focalizzata su un CCD di 8 MPx. Il telescopio Pan-STARRS sviluppato per individuare i potenziali asteroidi in rotta di collisione con la Terra ha una serie di 60 CCD che generano 1,4 GPx e quindi ha il CCD con pi\u00f9 alta risoluzione del pianeta.\nL'abbattimento dei costi, inizialmente molto alti, ha permesso negli ultimi anni la diffusione dei CCD anche in campo amatoriale. Sempre pi\u00f9 astrofili si dotano di un CCD per le riprese, consentendo risultati in passato impensabili per un non professionista. Per ottenere le immagini desiderate, il dispositivo viene applicato al fuoco del telescopio.\nIl CCD per uso astronomico, contrariamente ai CCD utilizzati per le videocamere, webcam, macchine fotografiche, deve avere, causa le lunghe esposizioni, il minimo rumore di fondo e quindi ridurre la sua componente pi\u00f9 importante: il rumore termico. Per ottenere tale risultato \u00e8 necessario utilizzare CCD con elettronica progettata appositamente per tale scopo, con la possibilit\u00e0 di potersi interfacciare ad un dispositivo di raffreddamento (normalmente \u00e8 una cella di Peltier), che consente di mantenere il dispositivo ad una temperatura molto bassa. Quando il sensore CCD \u00e8 mantenuto ad una temperatura pi\u00f9 bassa, la qualit\u00e0 delle immagini migliora, in quanto si riduce il rumore termico generato all'interno del dispositivo stesso.\nNegli ultimi anni si \u00e8 venuta ad affermare un'altra tecnica di utilizzo del CCD in astronomia per oggetti non troppo deboli, come la Luna ed i pianeti. Questa tecnica prevede di eseguire una lunga serie di riprese del soggetto, e successivamente, con appositi software, mediare tali riprese in modo che il rumore di fondo vada a scomparire (in quanto casuale) e venga esaltata l'immagine del corpo celeste ripreso. Questa tecnica ha di fatto permesso ai modesti strumenti amatoriali di ottenere riprese di grande qualit\u00e0, confrontabili, qualche volta, con quelle prodotte dagli strumenti professionali."}
{"id": "78673", "revid": "932277", "url": "https://it.wikipedia.org/wiki?curid=78673", "title": "FUN test", "text": "Il FUN test \u00e8 un metodo di datazione relativa utilizzato in campo archeologico, che si basa sulla determinazione delle quantit\u00e0 di fluoro, uranio e azoto (F per fluoro, U per uranio e N per azoto = FUN) presenti nel materiale organico (ossa), e che mutano gradualmente a partire dal momento della morte.\nIn particolare l'azoto diminuisce con la perdita del contenuto proteico, mentre fluoro e uranio vengono assorbiti dall'acqua ambientale. Poich\u00e9 la velocit\u00e0 del processo varia con il variare del luogo, si tratta di un metodo di datazione relativa, applicabile solo ai resti pertinenti ad un unico sito e non \u00e8 quindi possibile comparare ossa (o altro materiale organico) provenienti da siti diversi."}
{"id": "78675", "revid": "124430324", "url": "https://it.wikipedia.org/wiki?curid=78675", "title": "Daubentonia madagascariensis", "text": "L'aye-aye o aye aye o ai\u00e9-ai\u00e9 o chiromio (Daubentonia madagascariensis ) \u00e8 un primate nativo del Madagascar. Il primo a descriverlo fu, nel 1775, lo zoologo tedesco Schreiber; verso la met\u00e0 del XIX secolo tale scoperta fu confermata dal naturalista inglese Richard Owen.\nTassonomia.\n\u00c8 l'unico rappresentante vivente del suo genere, della sua famiglia e del suo infraordine (Chiromyiformes): l'aye aye gigante (\"Daubentonia robusta\") \u00e8 infatti estinto da tempo.\nDistribuzione.\nL'aye aye vive nella zona costiera orientale del Madagascar, dove colonizza la foresta pluviale al di sopra dei 700\u00a0m d'altitudine: lo si trova sempre pi\u00f9 spesso nelle piantagioni, sia a causa della distruzione dell'habitat di questa specie, sia poich\u00e9 qui gli animali trovano con facilit\u00e0 il cibo.\nL'aye-aye non \u00e8 facilissimo da avvistare; alcuni fra i luoghi migliori per incontrarlo sono il Parco Nazionale di Ranomafana, il Parco Nazionale di Andasibe-Mantadia e la Riserva Speciale di Nosy Mangabe, dove numerosi individui furono trasferiti quando la specie fu \"riscoperta\" nel 1961.\nDescrizione.\nL'aye-aye \u00e8 un animale simile a un lemure ed \u00e8 alto circa 90\u00a0cm. La femmina pesa 100 g in meno del maschio.\nIl pelo \u00e8 lungo, folto, di colore nero o bruno scuro, con sfumature rossicce sul ventre ed un collare bianco-crema attorno al collo.\n\u00c8 stato descritto come \"un animale dalle orecchie da pipistrello, la faccia da volpe, gli occhi da gatto, il corpo da scimmia, le mani da strega e la coda ed i denti da scoiattolo\": si tratta infatti di un animale unico nel suo genere, con caratteristiche comuni coi primati ed i roditori, al punto che i primi zoologi europei scambiarono questo animale per una qualche specie di scoiattolo gigante che aveva abitudini ipogee e si nutriva di lombrichi, che infilzava col lungo dito medio, e come tale lo classificarono (\"Chiromys madagascariensis\").\nLa faccia ha forma triangolare ed \u00e8 ricoperta da pelo rado, con ciuffi di peli sulle sopracciglia e sul muso: gli occhi sono relativamente piccoli, distanziati, verdastri e dalla pupilla verticale da animale notturno. Ai lati della testa spuntano due grandi orecchie ellittiche di colore nero lucido, anch'esse glabre.\nLa caratteristica principale della faccia \u00e8 rappresentata dagli incisivi larghi e piatti, estremamente simili a quelli dei roditori, che hanno crescita continua.\nLe mani sono glabre e possiedono pollici opponibili: le dita sono lunghe, ricurve e dotate di forti unghie, in particolare il terzo dito delle zampe anteriori \u00e8 poco pi\u00f9 di un bastoncino scheletrico ed \u00e8 lungo fino al triplo rispetto alle altre dita. Con questo bastoncino l'aye aye si procaccia il cibo (vedi Alimentazione).\nBiologia.\nL'aye aye \u00e8 un animale notturno: passa il giorno riposando in nidi che si costruisce ammassando foglie all'interno di tronchi cavi o alla biforcazione di grossi rami, per poi uscire fra i 30 minuti prima del tramonto e le tre ore dopo di esso.\nSi tratta di animali essenzialmente arboricoli, che percorrono anche 4\u00a0km ogni notte saltando di ramo in ramo: l'aye aye trova infatti difficoltoso muoversi in orizzontale.\nQuesti animali sono sempre stati considerati solitari o tutt'al pi\u00f9 monogami: recenti ricerche hanno tuttavia dimostrato che le interazioni sociali fra aye aye sono pi\u00f9 complesse di quanto si credeva un tempo. Gli aye aye, infatti, possiedono un proprio territorio all'interno del quale si nutrono: i territori dei maschi (fino a 80 acri) si sovrappongono in varia misura, mentre quelli delle femmine (25 acri od oltre) non si sovrappongono mai. Il territorio di un maschio si sovrappone spesso a quelli di pi\u00f9 femmine nelle zone di confine. Ogni individuo marca il proprio territorio con secrezioni delle ghiandole su gola, guance e dei genitali.\nSpesso gli aye aye si riuniscono in gruppi per nutrirsi: la coordinazione all'interno del gruppo \u00e8 data da segnali odorosi e vocalizzazioni come grugniti e sibili.\nI maschi sono solitamente socievoli fra loro al di fuori del periodo riproduttivo, quando si sviluppa una forte aggressivit\u00e0 intraspecifica e si assiste a combattimenti o anche a maschi che aggrediscono altri maschi durante la copula.\nI maschi e le femmine, invece, interagiscono molto poco al di fuori della copula: come in molti lemuri, le femmine hanno ruoli di dominanza rispetto ai maschi.\nAlimentazione.\nSi tratta di animali onnivori, che mangiano vermi, larve e pupe d'insetti, oltre che materiale vegetale.\nAi fini dell'alimentazione il dito medio \u00e8 fondamentale: di esso l'animale si serve per dare colpetti alla corteccia degli alberi, alla ricerca di suoni sordi che rivelino la presenza di una larva al di sotto dello strato legnoso. A questo punto l'aye aye pratica un'incisione nel legno coi denti ed utilizza il dito come amo per pescare l'insetto. Allo stesso modo il lungo medio viene utilizzato per estrarre il midollo dei bamb\u00f9 e della canna da zucchero o per scavare la polpa di frutti come le noci di cocco o i frutti del \"ramy\" (\"Canarium madagascariense\").\nDi questo bastoncino l'aye aye si serve anche per bere: l'animale, infatti, non avvicina mai direttamente la bocca ai fori che pratica nelle uova o nelle noci di cocco, ma vi imbeve prima il dito e poi lo porta alla bocca.\nRiproduzione.\nNon c'\u00e8 un periodo preciso degli accoppiamenti: la gestazione dura circa 5 mesi, al termine dei quali viene dato alla luce un unico cucciolo, che viene tenuto principalmente dalla madre, anche se il padre resta sempre nei pressi (per assicurarsi che altri maschi non si accoppino con la femmina) ed a volte offre pezzi di cibo al piccolo. Le mammelle, caratteristica unica tra i primati, sono situate nella regione inguinale.\nIl cucciolo viene svezzato attorno ai 7 mesi d'et\u00e0: i maschi raggiungono la maturit\u00e0 sessuale attorno all'anno e mezzo d'et\u00e0, mentre le femmine sono ricettive solo dopo il secondo anno di vita. Tuttavia, i giovani non si separano dalla madre prima del compimento del secondo anno. La dentatura da latte degli aye aye \u00e8 come quella dei lemuri, mentre quella definitiva \u00e8 simile a quella dei roditori.\nLa speranza di vita di questi animali in natura \u00e8 sconosciuta: in cattivit\u00e0, tuttavia, vari esemplari hanno superato i 23 anni di vita.\nL'aye aye nella cultura di massa.\nL'aye aye non teme l'uomo, e frequentemente si aggira nei villaggi alla ricerca di frutta matura o uova, per nutrirsi delle quali non esita ad entrare nelle case: quando incontra l'uomo, se questi resta calmo, non esita ad avvicinarsi per studiarlo ed annusarlo, mostrando in questo atteggiamenti simili a quelli del procione.\nQuesti primati sono considerati nella stragrande maggioranza del proprio areale portatori di sventura, sotto forma di malattie, disastri o decessi.\nSecondo le credenze degli indigeni Sakalava l'aye-aye, oltre a rappresentare una minaccia per i pollai, sarebbe anche un potenziale pericolo per l'uomo: introducendosi di notte nelle case abitate ucciderebbe nel sonno gli abitanti perforando il cuore delle vittime con il lungo dito medio. \u00c8 per tale ragione che i Sakalava cacciano gli aye-aye, spesso appendendo le carcasse ai rami degli alberi..\nNei film di \" Madagascar\" e nella serie tv \"I pinguini di Madagascar\" Maurice, il luogotenente del re dei lemuri Julien, un lemure catta, \u00e8 un aye aye.\nAppare nel 2015 nel Dragon come amico del drago.\nAppare nella terza stagione serie animata \"Wild Kratts\" nell'episodio \"Signors\u00ec\".\nConservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, ha inserito \"Daubentonia madagascariensis\" tra le 100 specie di mammiferi a maggiore rischio di estinzione.\nLa IUCN, classifica la specie come in pericolo (\"Endangered\"), principalmente per la distruzione dell'habitat.\nLa specie \u00e8 protetta all'interno di numerosi parchi nazionali (Andohahela, Andringitra, Mananara Nord, Mantadia, Marojejy, Masoala, Midongy du Sud, Montagna d'Ambra, Ranomafana, Tsingy di Bemaraha, Tsingy di Namoroka, Baia di Baly e Zahamena) e varie riserve speciali tra cui la riserva speciale dell'Ankarana e quella di Nosy Mangabe.\nFigura nell'Appendice I della \"Convention on International Trade of Endangered Species\" (CITES), quale specie di cui \u00e8 vietato il commercio."}
{"id": "78676", "revid": "3115", "url": "https://it.wikipedia.org/wiki?curid=78676", "title": "Cell (processore)", "text": "Cell \u00e8 una tipologia di processori sviluppati da Sony in cooperazione con IBM e Toshiba.\nLa famiglia di processori Cell \u00e8 sviluppata per permetterne un utilizzo quasi universale, infatti questi processori sono stati pensati per essere in grado di coprire i mercati che vanno dalle applicazioni dedicate (embedded) fino al mercato dei mainframe. Si tratta di CPU progettate per utilizzare la computazione parallela e Sony li ha utilizzati anche per la sua console PlayStation 3.\nCaratteristiche tecniche.\nSebbene Cell possa avere molte configurazioni, la versione base prevede un'unit\u00e0 chiamata \"Power Processing Element\" (\"PPE\") e 8 unit\u00e0 \"Synergistic Processing Element\" (\"SPE\"). L'unit\u00e0 PPE non \u00e8 il processore primario infatti il suo compito \u00e8 controllare e sincronizzare le unit\u00e0 SPE che dovranno eseguire la maggior parte delle computazioni.\nIl PPE \u00e8 un insieme di chip che comprende un PXU cio\u00e8 un'unit\u00e0 logica di elaborazione per Fixed e Floating point e in aggiunta i registri SIMD (in totale ha 32 registri a 128 bit), 2 cache L1 ambedue di 32Kb ma una per dati e l'altra per il codice, e inoltre anche una cache unificata per dati e codice L2 da 512Kb. Pu\u00f2 accedere direttamente alla memoria principale tramite chiamata DMA. Questa unit\u00e0 inoltre pu\u00f2 elaborare 2 thread simultaneamente (l'insieme tra PXU e cache L1 \u00e8 il PPU). La SPE \u00e8 un insieme di chip che comprende un SXU cio\u00e8 un'unit\u00e0 logica formata da due pipeline concorrenti una per il carico in prefetching dei dati e l'altra per l'elaborazione in Fixed e Floating point tuttavia hanno registri solo SIMD unificati (128 a 128bit). Possiede inoltre una LS o local storage 256Kb ad alta velocit\u00e0 ed \u00e8 l'unica memoria a cui la SXU pu\u00f2 accedere, infatti se essa ha bisogno di un'informazione dalla memoria principale interviene un altro chip contenuto nella SPE che si chiama MCF (Memory Flow Controller) e che ha il compito di portare dalla memoria principale (tramite chiamate DMA) o eventualmente anche dalle altre LS, l'informazione alla sua LS. (L'insieme tra SXU e LS \u00e8 la SPU) inoltre le SPE elaborano un solo thread ma molto pi\u00f9 velocemente dei normali PPE.\nI processori comunicano fra loro per mezzo dell'EIB (Element Interconnect Bus), che lavora alla met\u00e0 della frequenza del processore e comunicano con l'esterno con il bus FlexIO a 6,4\u00a0GHz (ma la frequenza \u00e8 variabile, ad esempio, quello del Cell integrato nella Playstation 3 lavora a 5\u00a0GHz) e con la memoria attraverso un bus XDR (Extreme Data Rate) a 3,2\u00a0GHz: Sia FlexIO che XDR si basano su tecnologie di Rambus e sono gestiti da controller integrati nel chip. Grazie ad un accordo stipulato con Rambus nel 2003, le memorie XDR DRAM che equipaggiano i dispositivi Cell-based vengono prodotte direttamente da Sony e Toshiba.\nNelle architetture finora prodotte gli SPE sono ottimizzati per il calcolo su singola precisione; ogni SPE \u00e8 dotato di 4 ALU a 2 stadi per dati a singola precisione e pu\u00f2 dunque eseguire sino ad 8 operazioni contemporaneamente. Gli SPE supportano anche il calcolo su dati a precisione doppia ma non dispongono di unit\u00e0 specializzate, tali calcoli sono eseguiti da quelli per la precisione singola con prestazioni circa 1/8 rispetto a quelle su precisione singola. Sono comunque previste implementazioni successive dell'architettura che supportino ad hardware la precisione doppia non pagando dunque queste penalizzazioni.\nToshiba ha sviluppato un co-processore con 4 SPE, ma senza PPE, chiamato SpursEngine e progettato per accelerare il 3D e gli effetti speciali dei film nei prodotti elettronici di massa (es. PlayStation 3).\nConsiderazioni sull'architettura.\nSotto molti punti di vista Cell assomiglia all'architettura sviluppata da Seymour Cray, quando era ancora progettista alla CDC, ma al contrario. Mentre nel CDC 6600 vi era un'unit\u00e0 di calcolo molto veloce e un gruppo di unit\u00e0 pi\u00f9 lente dedicate alla gestione e memorizzazione dei dati, nell'architettura del Cell l'approccio \u00e8 opposto. Nel Cell vi \u00e8 un'unit\u00e0 di gestione e un gruppo di unit\u00e0 veloci dedicate all'elaborazione dei dati. Questa architettura ritiene problematica l'elaborazione dei dati e non il loro recupero dalla memoria centrale.\nGuardando l'architettura da un altro punto di vista Cell assomiglia a un moderno Computer da tavolo con un solo processore.\nLe moderne schede grafiche sono dotate di un'unit\u00e0 di elaborazione e di molte unit\u00e0 dedicate alle gestione della grafica poligonale. Queste unit\u00e0 dispongono di un accesso alla memoria molto rapido e spesso sono in grado di condividere delle zone di memoria. Il Cell estende questa architettura, le unit\u00e0 SPE infatti sono pi\u00f9 flessibili delle unit\u00e0 dedicate delle schede grafiche.\nL'architettura di Cell prevede l'incorporazione di pi\u00f9 elementi base (1 PPE pi\u00f9 8 SPE) in un solo chip. IBM ha presentato il brevetto di un'unit\u00e0 formata da quattro unit\u00e0 base in grado di sviluppare in teoria 1 teraFLOPS.\nPrestazioni.\nAvendo principalmente un compito di gestione delle altre unit\u00e0, il PPE incrementa le sue prestazioni e lo sfruttamento delle risorse con il multithreading, la grana del calcolo non \u00e8 dunque particolarmente elevata ma diventa importante una buona gestione dei thread e dei processi.\nPer quanto riguarda gli SPE vale invece il discorso opposto, essi sono specializzati nella computazione, hanno un (relativamente) grosso spazio di memoria on chip e lavorano solo su quello; il lavoro ottimale di queste unit\u00e0 \u00e8 dunque il calcolo su vettori di dati delle stesse operazioni.\nSia PPE che SPE supportano il calcolo vettoriale, istruzioni su una serie di dati strutturati in un array monodimensionale. Questi elementi possono essere interi o floating point. In questo modo ogni singolo SPE \u00e8 capace di eseguire contemporaneamente la stessa operazione su 8 valori diversi (lavorando in singola precisione). Grazie a questo meccanismo la sua performance arriva a circa 32 gigaFLOPS, dunque in teoria lavorando su precisione singola ogni singolo core ha potenzialit\u00e0 circa 8 volte maggiori di quelle di un Pentium 4 con lo stesso clock, a precisione doppia le prestazioni diventano equivalenti.\nA livello teorico il Cell pu\u00f2 arrivare dunque sino ai 250 gigaFLOPS lavorando in singola precisione, e 30 GigaFLOPS in precisione doppia, rispettivamente 64 e 8 volte quelle di un Pentium IV con lo stesso clock.\nQuesto rende il Cell molto interessante per il calcolo in ambito scientifico; sebbene la sua architettura non sia ottimizzata per il calcolo in precisione doppia le prestazioni risultano comunque notevoli, e il fatto che tale processore sia studiato per una console influisce sui costi del processore stesso, che essendo prodotto su larga scala risulta notevolmente pi\u00f9 economico di un processore \"di nicchia\" studiato appositamente per il calcolo scientifico. Tuttavia il Cell pur essendo un ottimo processore in ambito scientifico \u00e8 pi\u00f9 complesso da sfruttare in ambito videoludico ma rimane altrettanto potente ed eccellente per compiti di decodifica e transcodifica di flussi audio/video, grafica 3D (vertex, pixel, texture), simulazione avanzata della fisica in tempo reale e ray tracing.\nCon Yellow Dog Linux 6.1, Fedora 9 o 10 e RHEL 5.2 o superiore si possono scrivere applicazioni per il Cell attraverso il kit di sviluppo di IBM (la versione attuale \u00e8 la 3.0).\nCell anche per i Server.\nLe prime versioni di Cell per server blade sono state distribuite ad inizio 2006 con un Clock di 2,4\u00a0GHz sebbene inizialmente la IBM avesse ipotizzato una vendita iniziale di versioni con un clock molto maggiore, sui 4 o 5\u00a0GHz, questo poich\u00e9 nei laboratori i ricercatori sono riusciti a spingere questa architettura fino a 5.2\u00a0GHz, anche se pare che le rese produttive di questo chip non permettano allo stato attuale una commercializzazione a queste frequenze per via della inefficiente dissipazione del calore del chip stesso a tale frequenze.\nNel corso degli anni Sony ha affinato il processo produttivo del Cell. Al suo debutto nel 2006 nella prima versione di PlayStation 3 il Cell era prodotto a 90nm, successivamente ridotta a 65nm e col debutto della Playstation 3 Slim \u00e8 stato ridotto a 45 nm. L'ultima versione implementata nella Playstation 3 Super Slim \u00e8 a 32 nm. Lo stesso procedimento \u00e8 avvenuto anche per la componente GPU della console e ci\u00f2 ha permesso la riduzione dei consumi dai 200 Watt di picco della prima versione di Playstation 3 ai 70 Watt della Playstation 3 Super Slim. \nSaranno disponibili molte varianti del Cell che avranno un diverso numero di unit\u00e0 interne per poter soddisfare le diverse necessit\u00e0 del mercato. Le aziende hanno sviluppato Cell in modo da poter integrare diverse unit\u00e0 in un solo chip in modo economico e se necessario Cell pu\u00f2 essere ulteriormente espanso utilizzando reti veloci che collegano pi\u00f9 chip in modo da incrementare la potenza di calcolo disponibile.\nProgetti simili basati su pi\u00f9 core sono sviluppati da molte aziende come per esempio Sun Microsystems che con il progetto MAJC (si pronuncia \"magic\") sta sviluppando un'alternativa a Cell. Il primo chip MAJC era progettato originariamente per elaborazioni multimediali ma in seguito Sun decise di utilizzare MAJC come base per le sue schede grafiche di alte prestazioni per le sue workstation. Anche lo Stanford University's Imagine Stream Processor shares \u00e8 un processore concettualmente simile al Cell e al MAJC.\nCell nei supercomputer.\nIBM, nel settembre 2006 comunic\u00f2 la realizzazione di un nuovo supercomputer, destinato al Laboratorio Nazionale di Los Alamos nel Nuovo Messico, per il Dipartimento dell'Energia statunitense.\nRoadrunner (questo il suo nome), \u00e8 entrato in funzione nel 2008, ed \u00e8 subito diventato il pi\u00f9 veloce calcolatore mai realizzato, superato nel 2009 dal Cray Jaguar. Appena entrato in funzione, Roadrunner era ben 4 volte pi\u00f9 potente dell'allora leader in classifica, vale a dire il sistema BlueGene/L, superando per la prima volta la storica soglia di un PetaFLOPS e arrivando a 1,6 PetaFLOPS: bilioni (1,6 x 1015) di operazioni al secondo. \nIn realt\u00e0 tale sistema non \u00e8 stato realizzato utilizzando esclusivamente il processore Cell; i nodi di calcolo sono infatti composti da processori AMD Opteron, a cui sono affiancati i processori Cell, utilizzati per accelerare i calcoli in virgola mobile. In generale esiste un rapporto 1:1 (relativamente ai nodi di computazione) tra il numero di core Opteron e il numero di core Cell. In particolare IBM ha scelto di utilizzare il processore PowerXCell 8i, in quanto fornisse istruzioni SIMD che permettono di eseguire quattro operazioni in virgola mobile per ciclo di clock. Inoltre esso \u00e8 in grado di eseguire calcoli in virgola mobile a doppia precisione ad una velocit\u00e0 cinque volte superiore rispetto alla generazione precedente di processori Cell/B.E.\nIn totale Roadrunner include 12960 processori Cell."}
{"id": "78677", "revid": "92723", "url": "https://it.wikipedia.org/wiki?curid=78677", "title": "Dinastia attalide", "text": "Gli Attalidi erano la dinastia ellenistica che diede vita al regno di Pergamo in Asia Minore e lo govern\u00f2 dagli anni 230 a.C. al 133 a.C.\nIniziatore della dinastia fu Filetero, ufficiale del diadoco Lisimaco; sfruttando il collasso dell'impero di Lisimaco, nel 282 a.C. Filetero si impossess\u00f2 della citt\u00e0 di Pergamo. Fu tuttavia suo nipote Attalo I il primo a proclamarsi re negli anni 230 a.C. dopo aver sconfitto i Galati. L'ultimo sovrano di Pergamo fu Attalo III, nipote di Attalo I, che nel 133 a.C. lasci\u00f2 in eredit\u00e0 i suoi possedimenti alla Repubblica romana. Alcuni anni dopo la morte di Attalo III, un certo Aristonico si proclam\u00f2 figlio illegittimo di Eumene II (padre di Attalo III) e sal\u00ec al trono di Pergamo; malgrado gli sforzi di guadagnarsi il consenso della popolazione con riforme sociali molto avanzate, Aristonico fu infine sconfitto dall'esercito romano.\nL'immagine che la dinastia attalide aveva di s\u00e9 era legata alle vittorie riportate sui Galati che erano viste come vittorie sul caos e come una difesa della cultura greca, un ruolo simile a quello ricoperto da Atene nelle guerre persiane del V secolo. Questa visione si ripercosse nel programma edilizio portato avanti dalla dinastia nella capitale Pergamo, la cui acropoli era dominata da monumenti su pi\u00f9 livelli: sopra il tempio di Atena e la rinomata biblioteca di Pergamo voluti da Attalo I, sotto il tempio di Zeus decorato dai fregi della lotta tra gli dei e i giganti fatto costruire da Eumene II (figlio e successore di Attalo I). Il legame tra gli Attalidi e la cultura greca fu ulteriormente rafforzato dalla costruzione del mito della loro discendenza da Telefo, un sovrano che combatt\u00e9 nella guerra di Troia, oggetto anche di poemi come quello frammentario di Nicandro di Colofone."}
{"id": "78679", "revid": "729019", "url": "https://it.wikipedia.org/wiki?curid=78679", "title": "Broncografia", "text": "La broncografia \u00e8 un esame radiografico dei bronchi, che si compie con l'introduzione diretta nell'albero bronchiale di un mezzo di contrasto vaporizzato. Si attua spesso in collegamento con la broncoscopia o con la tracheo-broncoscopia.\nLa sostanza di contrasto \u00e8 idrosolubile e risulta opaca ai raggi X, formando una patina che rende visibili i bronchi fino alle pi\u00f9 sottili diramazioni.\nViene utilizzata per l'individuazione di tumori e di malattie infiammatorie di carattere distruttivo e per evidenziare eventuali malformazioni dei bronchi. Ormai la metodica \u00e8 di scarso impiego."}
{"id": "78681", "revid": "585241", "url": "https://it.wikipedia.org/wiki?curid=78681", "title": "Morso", "text": ""}
{"id": "78685", "revid": "1540383", "url": "https://it.wikipedia.org/wiki?curid=78685", "title": "Movimento Repubblicani Europei", "text": "Il Movimento Repubblicani Europei (MRE) \u00e8 stato un partito politico italiano di ispirazione repubblicana.\nScissosi il 6 marzo 2001 dal Partito Repubblicano Italiano per iniziativa di Giuseppe Ossorio, si costitu\u00ec ufficialmente il 21 ottobre seguente. All'origine della scissione c'era il rifiuto di abbandonare L'Ulivo del centrosinistra per aderire al centrodestra della Casa delle Libert\u00e0.\nIl 27 febbraio 2011, durante il 46\u00ba congresso del PRI, la frattura tra i repubblicani si ricompone e il MRE ritorna nel PRI.\nStoria.\nIl MRE partecip\u00f2 alla fondazione dell'Ulivo e faceva parte della coalizione di centrosinistra, L'Unione. In sede europea era membro del Partito dell'Alleanza dei Liberali e dei Democratici per l'Europa e all'interno del Parlamento europeo partecipava all'omonimo gruppo politico.\nIl movimento riconosceva le sue radici nella storia dei repubblicani italiani e in quella delle sue figure pi\u00f9 rappresentative, in personaggi come Giuseppe Mazzini, Giovanni Spadolini ed Ugo La Malfa. Quest'ultimo defin\u00ec il Partito Repubblicano Italiano come laico, di sinistra progressista non marxista. Si batteva per una visione marcata della laicit\u00e0 dello Stato. Nel quadro della ricomposizione delle forze della sinistra moderata italiana, il 14 ottobre 2007 ha aderito alle elezioni primarie del Partito Democratico, ma il 27 aprile 2010 ha scelto di abbandonarlo per aderire alla Costituente di Centro e avvicinarsi all'UdC, nell'ottica della ricostruzione di un nuovo centro liberal-democratico. Aderisce quindi al Polo della Nazione. Nel febbraio 2011 si completa il percorso di riunificazione al PRI.\nLa scissione dal PRI.\nA gennaio del 2001 il XLII congresso del Partito Repubblicano Italiano, svoltosi a Bari, decide di dichiarare conclusa l'alleanza con l'Ulivo per aderire alla nascente Casa delle Libert\u00e0, coalizione guidata da Silvio Berlusconi che poi vincer\u00e0 le elezioni politiche di quell'anno.\nContraria a questa decisione, una delle aree della sinistra del partito, guidata da Luciana Sbarbati, decide di contestare formalmente la determinazione del congresso anche per vie legali, sostenendo che, nella scelta del Pri, non fossero stati rispettati i meccanismi previsti dallo statuto del partito. Il Tribunale di Roma, tre anni pi\u00f9 tardi, annulla temporaneamente gli atti di quel congresso, successivamente il Pri confermer\u00e0, con il congresso di Fiuggi, la propria adesione alla CdL ed il tribunale di Roma dar\u00e0 definitivamente ragione al PRI, confermando la validit\u00e0 del congresso di Bari.\nIl movimento, pur trovandosi senza un'organizzazione territoriale, decise comunque di presentare una sua lista alle politiche 2001 ma soltanto nella circoscrizione delle Marche, regione di provenienza della Sbarbati, dove ottenne circa 8\u00a0000 voti (lo 0,8% a livello regionale).\nDa questo momento in poi, il MRE intensifica i suoi rapporti con i partiti del centro-sinistra che si ritrovano nel comune denominatore dell'opposizione ai governi Berlusconi.\nIl 20 febbraio 2008, il MRE rinuncia al ricorso contro la sentenza con cui il tribunale di Roma respingeva la richiesta, fatta dallo stesso Movimento, di annullamento del congresso di Bari del 2001 del Partito Repubblicano Italiano.\nL'Ulivo e il progetto europeo.\nL'ingresso a pieno titolo del movimento nei circuiti della politica nazionale avviene nel 2004, quando il MRE aderisce all'appello di Romano Prodi sulla costituzione di una casa comune dei riformisti che dia un nuovo slancio alla politica europea. L'obiettivo di Prodi \u00e8 quello di aggregare pi\u00f9 soggetti politici sotto l'unico simbolo dell'Ulivo: al progetto, che sar\u00e0 chiamato anche \"triciclo\", aderiscono i Democratici di Sinistra, la Margherita, i Socialisti Democratici Italiani) e i Repubblicani Europei.\nPertanto il movimento partecipa alla formazione della lista Uniti nell'Ulivo alle elezioni europee del 2004, consentendo l'elezione di Luciana Sbarbati al Parlamento europeo. Il movimento ripeter\u00e0 questa esperienza unitaria anche alle successive elezioni regionali del 2005, all'indomani di un nuovo evento politico: la costituzione di quei soggetti politici nella Federazione dell'Ulivo, istituita il 26 febbraio 2005, all'interno della quale il MRE conta 5 delegati su 100 membri direttivi.\nNel frattempo, la coalizione di centro-sinistra si d\u00e0 un nuovo nome, L'Unione, e decide di organizzare delle consultazioni primarie per la scelta del candidato premier, che si svolgono il 16 ottobre 2005: il MRE, come gli altri partiti della Federazione dell'Ulivo, sostiene Romano Prodi, che si impone con il 74,1% dei voti, ricevendo l'investitura ufficiale.\nControversia sul simbolo e nuove adesioni.\nNel gennaio 2006 arriva una nuova sentenza del Tribunale di Roma che vieta al Movimento Repubblicani Europei l'utilizzo contemporaneo della parola \"repubblicani\" e delle foglie d'edera, in quanto prerogativa del Partito Repubblicano Italiano.\nCos\u00ec, il movimento opera un cambio di simbolo, eliminando la descrizione \"Repubblicani Europei\" e posizionando soltanto la sigla \"MRE\" sotto le cinque foglie d'edera.\nIl 7 febbraio 2006, dopo aver raggiunto l'adesione di tre membri della Camera dei deputati, il Mre pu\u00f2 costituire una componente autonoma all'interno del gruppo misto parlamentare. Si tratta di Carla Mazzuca Poggiolini, proveniente dalla Margherita, Ciro Falanga, eletto con Forza Italia, e Giorgio Bogi, proveniente dai DS.\nLo strappo sul programma dell'Unione.\nIntanto la coalizione si prepara alle nuove elezioni politiche e, mentre i Socialisti Democratici Italiani decidono di abbandonare il progetto unitario dell'Ulivo per proporsi su un altro fronte, l'intesa assume il carattere di fondamento di un futuro \"Partito Democratico\" e si solidifica sempre pi\u00f9 come alleanza bipartita fra DS e Margherita.\nSi decide di presentare la lista unitaria dell'Ulivo nella competizione per la Camera dei deputati, che costituisca l'asse portante dell'intera coalizione. Il MRE, in questa fase, si sente emarginato dal progetto, tanto che i suoi rappresentanti - come denuncer\u00e0 la stessa Sbarbati - non vengono nemmeno invitati all'inaugurazione della nuova sede dell'Ulivo.\nCos\u00ec, l'11 febbraio 2006, quando l'Unione presenta il suo programma elettorale, i Repubblicani europei decidono di non sottoscriverlo e di sospendere la loro partecipazione alle iniziative elettorali della coalizione, contestando questo carattere di cartello elettorale a due fra Ds e Dl.\nLo strappo viene ricucito pochi giorni dopo, quando Romano Prodi afferma: \"Non vi \u00e8 Ulivo se non vi \u00e8 la rappresentanza del pensiero laico repubblicano in quanto parte fondativa dell'Ulivo stesso e protagonista del cammino comune verso la formazione del Partito Democratico\".\nLe elezioni politiche del 2006.\nAlle elezioni politiche, il MRE partecipa alla formazione delle liste dell'Ulivo alla Camera, dove viene eletto il suo unico rappresentante parlamentare, Adriano Musi. Al Senato, si presenta autonomamente in otto regioni, raggiungendo risultati sconfortanti, circa 51\u00a0000 voti e lo 0,15%. Il dato pi\u00f9 alto \u00e8 quello nelle Marche (regione di provenienza della leader Sbarbati) con l'1,1%.\nDopo la formazione del nuovo governo, il movimento tiene un consiglio nazionale nel quale chiede di accelerare la costituzione del partito unitario. In questa fase, \u00e8 in polemica con Romano Prodi ed il nuovo governo per la sua esclusione dalla formazione dell'esecutivo.\nDa questo momento, il MRE abbraccia il tema del riconoscimento della \"pari dignit\u00e0\" all'interno del progetto del Partito Democratico, evoluzione del progetto dell'Ulivo al quale i repubblicani intendono partecipare per portarvici all'interno il contributo del settore liberale, laico e progressista.\nIl 2\u00ba Congresso e i rapporti col PD.\nIl 21 e 22 ottobre 2006 si svolge il secondo congresso nazionale del MRE, che approva la relazione del segretario nazionale Sbarbati, che rilancia il Partito Democratico come un \"nuovo soggetto politico di estrazione laica, cattolica, socialista, riformatrice\". Il MRE stabilisce che suo obiettivo strategico \u00e8 la costruzione del PD, dove non intende confluire in modo \"anonimo e indistinto\" ma esserne \"artefice e cofondatore\".\nTra gli obiettivi fissati dal congresso c'\u00e8 anche quello di \"riunificare la comune cultura repubblicana nel centro-sinistra, passando mazzinianamente dal pensiero globale all'azione globale\".\nIn occasione della crisi alla quale va incontro il Governo Prodi nel febbraio 2007, il MRE conferma il proprio appoggio al governo pur riservandosi di valutare volta per volta l'applicazione delle indicazioni politico-legislative derivanti dall'attuazione dei nuovi punti programmatici.\nIl 30 luglio 2007 si consuma lo strappo del movimento con le due maggiori forze costitutive del PD, i Democratici di Sinistra e la Margherita: il consiglio nazionale del partito delibera di bloccare la sua partecipazione alla costruzione del Partito Democratico, decidendo di non partecipare alle primarie per l'elezione del segretario nazionale del nuovo partito. Gi\u00e0 in una riunione del comitato promotore del PD (composto da 45 esponenti tra cui Luciana Sbarbati), la stessa leader del MRE aveva abbandonato la seduta rifiutandosi di approvare il regolamento delle primarie, accusato di voler mantenere gli apparati dei due partiti, DS e DL.\nAd orientare la discussione verso la non partecipazione alla nascita del PD \u00e8 stata Luciana Sbarbati, la cui relazione ha ottenuto due soli voti contrari.\nNel PD.\nNel settembre 2007 Luciana Sbarbati ha annunciato che l'MRE parteciper\u00e0 al processo costituente del Partito Democratico\nIl Consiglio nazionale del 22 settembre approva quasi all'unanimit\u00e0 la proposta che il MRE sostenga la lista \"Democratici per Veltroni\", partecipando con propri candidati alla consultazione del 14 ottobre. A queste decisioni si oppongono i sostenitori della mozione di minoranza \"Autonomia repubblicana\".\nPer le elezioni politiche del 2008 il movimento presenta alcuni dei propri candidati nelle liste del Partito Democratico. Vengono eletti 2 senatori: Luciana Sbarbati e Adriano Musi.\nL'adesione alla Costituente di Centro.\nAll'indomani della modifica della legge elettorale per le elezioni europee, che prevede lo sbarramento al 4%, la Sbarbati torna a dialogare con il Partito Repubblicano Italiano guidato da Francesco Nucara. La conferma di questo riavvicinamento \u00e8 dato dall'intervista concessa dalla senatrice a La Voce Repubblicana del 27 febbraio 2009. In questa intervista, la Sbarbati lascia intendere che \u00e8 giunto il momento del riavvicinamento:\nLa decisione ora spetta al III congresso del Movimento dei Repubblicani Europei che si svolge a Roma tra 28 febbraio e 1\u00ba marzo 2009. Nel corso della prima giornata del congresso del Movimento dei Repubblicani Europei \u00e8 presente una delegazione del Partito Repubblicano Italiano. Al termine dell'intervento di saluto del segretario del PRI Francesco Nucara, viene letto un documento comune nel quale le due forze politiche si impegnano a prendere posizioni comuni nei due rami del Parlamento. Il processo di riunificazione \u00e8 avviato. Un definitivo ritorno del MRE nel PRI \u00e8 previsto con il Congresso del PRI (il XLVI) che si terr\u00e0 probabilmente nell'aprile 2010. Il PRI dal canto suo ha sempre affermato che non lascer\u00e0 lo schieramento di centrodestra.\nLa svolta centrista.\nIl 17 aprile 2010 il MRE ha lasciato il PD. Il 28 aprile aderisce alla Costituente di Centro, in virt\u00f9 della volont\u00e0 di ricomporre la diaspora dei repubblicani in un centro liberal democratico. L'altro senatore repubblicano, per\u00f2, Adriano Musi, sceglie di restare nel Pd.\nIl 19 giugno 2010, durante un convegno, alla presenza del leader Udc Pier Ferdinando Casini e del presidente dell'Api Francesco Rutelli, il Movimento Repubblicani Europei ha ufficializzato l'adesione al progetto del Partito della Nazione. La Sbarbati ha dichiarato al riguardo:\nPer questo, insieme all'Unione di Centro, sceglie di aderire al Polo della Nazione, in cui ritrover\u00e0 anche altri esponenti repubblicani, liberal-democratici e laici come Giorgio La Malfa, Paolo Guzzanti, Daniela Melchiorre e Italo Tanoni.\nRiunificazione con il PRI.\nIl XLVI congresso nazionale del PRI, svoltosi a Roma il 25, 26 e 27 febbraio 2011, ha sancito il definitivo ricongiungimento di MRE e Repubblicani democratici con il PRI, senza per\u00f2 sciogliersi ufficialmente.\nLa dissidenza di sinistra.\nUna parte del movimento non ha accettato l'abbandono dell'alleanza di centro-sinistra, ad esempio la sezione di Ravenna diede vita all\u2019\"Associazione Azione Civica\" che agisce nell'alveo del Partito Democratico, mentre altri gruppi in particolare dell'Emilia e del Veneto hanno dato vita all\u2019\"Associazione Repubblica e Progresso\" pi\u00f9 generalmente di supporto ai partiti del centro-sinistra. Il senatore Adriano Musi, presidente del Movimento, ha aderito al Partito Democratico.\nVerso la rinascita.\nNel 2020, in seguito a scontri interni al Partito Repubblicano Italiano, riguardanti in particolare l'appoggio dato dal PRI al candidato di Fratelli d'Italia Francesco Acquaroli alle elezioni regionali nelle Marche, viene lanciata la rinascita del Movimento; il partito presenta quindi un proprio candidato (Graziano Fioretti, ex segretario della UIL Marche) nella lista \"Mangialardi Presidente\", a sostegno del candidato governatore del centrosinistra. Fioretti ottiene 652 preferenze, senza essere eletto.\nNel 2021 appoggia alla candidata Amalia Bruni per le elezioni in Calabria con la lista \"Repubblicani Europei\" in coalizione con Partito Democratico, Movimento 5 Stelle, Europa Verde, Partito Animalista Italiano ed altri."}
{"id": "78687", "revid": "1543377", "url": "https://it.wikipedia.org/wiki?curid=78687", "title": "Hydrochoerus hydrochaeris", "text": "Il capibara (\"Hydrochoerus hydrochaeris\" ()) \u00e8 un grosso roditore caviide originario del Sud America, nonch\u00e9 il pi\u00f9 grande roditore vivente al mondo.\nChiamato anche capivara (in Brasile), chig\u00fcire, quiuit, chig\u00fciro o fercho (in Colombia e Venezuela), carpincho (in Argentina, Paraguay e Uruguay) e ronsoco (in Per\u00f9), \u00e8 un membro del genere \"Hydrochoerus\", di cui fa parte insieme al capibara minore (\"Hydrochoerus isthmius\"). I suoi parenti pi\u00f9 stretti includono i porcellini d'India e le cavie delle rocce, mentre altri suoi parenti pi\u00f9 distanti sono l'agouti, il cincill\u00e0 e la nutria. Il capibara abita le savane e le fitte foreste, vivendo quasi esclusivamente nei pressi di grandi specchi d'acqua. \u00c8 una specie altamente sociale e pu\u00f2 essere trovata in gruppi che possono contare fino a 100 individui, sebbene i gruppi pi\u00f9 comuni contino circa 10-20 individui. Il capibara non \u00e8 una specie minacciata, ma viene cacciato per la carne, per la pelle e per il grasso dalla sua spessa pelle grassa.\nEtimologia.\nIl suo nome comune deriva dalla lingua Tupi: \"ka'api\u00fbara\", una complessa agglutinazione di \"ka\u00e1\" (foglia) + \"p\u00edi\" (snello) + \"\u00fa\" (mangiare) + \"ara\" (un suffisso per i nomi d'agente) e significa \"colui che mangia foglie sottili\", o \" mangiatore d'erba\".\nIl nome scientifico, sia \"hydrochoerus\" che \"hydrochaeris\", deriva dal greco \u1f55\u03b4\u03c9\u03c1/\"hydor\" ossia \"acqua\", e \u03c7\u03bf\u1fd6\u03c1\u03bf\u03c2/\"choiros\" ossia \"maiale o cinghiale\".\nDescrizione.\nIl capibara ha un corpo dai lineamenti tozzi e dalla corporatura massiccia a forma di botte ed una testa corta, con una pelliccia bruno-rossastra nella parte superiore del corpo che diventa pi\u00f9 chiara, sul bruno-giallastro, nella parte inferiore del corpo. Le ghiandole sudoripare sono poste sulle superfici pelose del corpo, un tratto insolito tra i roditori. L'animale \u00e8 privo di sottopelo (lo strato di pelliccia interno composto da peli ondulati, privi di parti lisce o punte) ed il suo pelo di guardia (lo strato superiore esterno della pelliccia) differisce poco da quello superiore.\nI capibara adulti possono raggiungere dai 106 ai 134 centimetri () di lunghezza, un'altezza di al garrese, per un peso medio di , con una media degli esemplari che vivono nei llanos venezuelani di Le femmine sono leggermente pi\u00f9 pesanti dei maschi. I pesi massimi registrati sono di per una femmina selvatica del Brasile e per un maschio selvatico dell'Uruguay. Un individuo di 81\u00a0kg \u00e8 stato avvistato a San Paolo nel 2001 o 2002. La formula dentale della specie \u00e8:\nI capibara hanno piedi semi-palmati e code molto corte. Le zampe posteriori sono leggermente pi\u00f9 lunghe delle zampe anteriori; gli arti anteriori possiedono quattro dita, dotate di unghie piatte, mentre gli arti posteriori ne possiedono solo tre. Il muso dei capibara \u00e8 smussato, con il labbro superiore profondamente incisivo. Le narici, gli occhi e le piccole orecchie sono posti vicino alla sommit\u00e0 della testa, in modo che l'animale possa rimanere immerso, ma rimanendo vigile su ci\u00f2 che lo circonda.\nIl suo cariotipo ha 2n = 66 e FN = 102.\nDistribuzione e habitat.\nI capibara sono mammiferi semiaquatici presenti in quasi tutti i paesi del Sud America, tranne che in Cile. Vivono in aree densamente boschive vicino a specchi d'acqua, come laghi, fiumi, paludi, stagni e zone umide, cos\u00ec come nelle savane allagate e lungo i fiumi delle foreste pluviali tropicali. Sono ottimi nuotatori e possono trattenere il respiro sott'acqua fino a cinque minuti ad immersione. Alcuni esemplari hanno trovato rifugio anche negli allevamenti di bestiame. Le popolazioni pi\u00f9 grandi di capibara possono coprire un territorio di circa .\nDiversi esemplari scappati da giardini zoologici o da privati possono essere avvistati nelle zone umide di tutto il mondo. Una popolazione riproduttiva \u00e8 ora presente a Trinidad. Gli avvistamenti sono abbastanza comuni in Florida, sebbene una popolazione riproduttiva non sia stata ancora confermata. Nel 2011 un esemplare \u00e8 stato avvistato sulla costa centrale della California.\nTassonomia.\nIl capibara ed il capibara minore appartengono alla sottofamiglia Hydrochoerinae, insieme alle cavie delle rocce. I capibara viventi e i loro parenti estinti furono originariamente classificati in una propria famiglia, gli Hydrochoeridae. Dal 2002, tuttavia, studi filogenetici molecolari hanno riconosciuto una stretta relazione tra \"Hydrochoerus\" e \"Kerodon\", le cavie delle rocce, supportando il posizionamento di entrambi i generi in una sottofamiglia di Caviidae.\nLe classificazioni paleontologiche utilizzavano Hydrochoeridae per tutti i capibara, mentre utilizzavano Hydrochoerinae per il genere \"Hydrochoerus\"' ed i suoi parenti fossili pi\u00f9 prossimi, come \"Neochoerus\", ma pi\u00f9 hanno adottato la classificazione di Hydrochoerinae come sottofamiglia all'interno della famiglia Caviidae. Anche la tassonomia degli hydrocoerini fossili \u00e8 cambiata nel tempo. Negli ultimi anni, la diversit\u00e0 degli hydrocoerini fossili \u00e8 stata sostanzialmente ridotta. Ci\u00f2 \u00e8 in gran parte dovuto alla scoperta che i denti molari dei capibara attraversano forti variazioni morfologiche nel corso della vita di un individuo. In questo caso, si pensa che il materiale una volta riferito a quattro generi e sette specie sulla base delle differenze nella forma molare, rappresentino in realt\u00e0 individui di et\u00e0 diversa di una singola specie, ossia \"Cardiatherium paranense\". Tra le specie fossili, il nome \"capibara\" pu\u00f2 riferirsi alle molteplici specie di Hydrochoerinae che sono pi\u00f9 strettamente imparentate con il moderno \"Hydrochoerus\" che con i roditori \"cardiomyini\", come \"Cardiomys\". Secondo questo concetto, i generi fossili \"Cardiatherium\", \"Phugatherium\", \"Hydrochoeropsis\" e \"Neochoerus\" sono tutti capibara.\nBiologia.\nI capibara sono animali gregari. Anche se alcuni individui vivono solitari, si trovano pi\u00f9 comunemente in gruppi di circa 10-20 individui, composti da 2 a 4 maschi adulti, da 4 a 7 femmine adulte ed il resto dei giovani. Durante la stagione secca, i capibara si riuniscono nelle poche zone d'acqua rimaste, formando gruppi che possono raggiungere anche i 50 o i 100 individui. I maschi stabiliscono legami sociali, dominio o consenso generale di gruppo. I capibara emettono una gran variet\u00e0 di suoni, tra cui un latrato simile a quello dei cani quando sono minacciati o quando le femmine devono raggruppare i cuccioli.\nI capibara hanno due tipi di ghiandole odorose; un morrillo, localizzato sul muso, e le ghiandole anali. Entrambi i sessi hanno queste ghiandole, ma i maschi hanno morrilli molto pi\u00f9 grandi e usano le loro ghiandole anali pi\u00f9 frequentemente. Anche le ghiandole anali dei maschi sono rivestite di peli staccabili. Una forma cristallina di secrezione di questo odore si riveste questi peli e viene rilasciata a contatto con oggetti come le piante. Questi peli hanno un segno olfattivo pi\u00f9 duraturo che pu\u00f2 essere rintracciato dagli altri capibara. I capibara segnano il territorio strofinando i loro morrillo sugli oggetti o camminando sul fogliame caduto e contrassegnandolo con le ghiandole anali. I capibara possono diffondere ulteriormente il loro odore urinando; tuttavia, le femmine di solito segnano senza urinare e annusano meno frequentemente dei maschi in generale. Le femmine segnano il territorio pi\u00f9 spesso durante la stagione delle piogge quando sono in estro. Oltre agli oggetti, i maschi odorano anche le femmine.\nDieta.\nI capibara sono erbivori, nutrendosi principalmente di erbe e piante acquatiche, cos\u00ec come frutta e corteccia degli alberi. Oltre alle piante acquatiche, la loro dieta comprende anche mais (\"Zea mays\"), cortecce, tuberi, canna da zucchero (\"Saccharum officinarum\") e altri vegetali, e raramente pesce. Sono erbivori molto selettivi nutrendosi delle foglie di una singola specie, ignorando completamente le altre specie che la circondano. Si nutrono, tuttavia, di una maggiore variet\u00e0 di piante durante la stagione secca, a causa della scarsa presenza di vegetazione fresca. Mentre durante la stagione delle piogge si nutrono maggiormente d'erba, durante la stagione secca la loro dieta passa alle pi\u00f9 comuni ed abbondanti canne e giunchi di fiume. Le piante che i capibara mangiano durante l'estate perdono il loro valore nutritivo in inverno, quindi non vengono consumate in quel momento. Il cardine della mascella del capibara non \u00e8 perpendicolare, quindi masticano il cibo macinando avanti e indietro piuttosto che lateralmente. I capibara sono autocoprofagi, ossia possono nutrirsi delle proprie feci come fonte di flora batterica intestinale, per aiutare a digerire la cellulosa dell'erba che costituisce la loro normale dieta e per estrarre il massimo delle proteine e delle vitamine dal loro cibo. Possono anche rigurgitare il cibo per masticarlo di nuovo, in modo simile al ruminare dei bovini. Come in tutti i roditori, i denti anteriori dei capibara crescono continuamente per compensare la costante usura dovuta al consumo di erbe; anche i loro denti posteriori crescono continuamente.\nCome il suo parente, la cavia, il capibara non ha la capacit\u00e0 di sintetizzare la vitamina C, ed \u00e8 stato osservato che i capibara che non integrano la vitamina C in cattivit\u00e0 sviluppano malattie gengivali, come segni di scorbuto.\nI capibara hanno una vita media di 8-10 anni, ma vivono meno di quattro anni in natura a causa della predazione di giaguari, puma, ocelot, aquile e caimani. Il capibara \u00e8 anche la preda preferita dell'anaconda verde.\nRiproduzione.\nLe femmine raggiungono la maturit\u00e0 sessuale al quindicesimo mese. Quando sono in estro, l'odore delle femmina cambia leggermente e i maschi vicini iniziano a seguirlo. Inoltre, le femmine avvertono i maschi che sono in estro emettendo dei fischi con il naso. Durante l'accoppiamento, la femmina ha il vantaggio e la scelta di accoppiamento. I capibara si accoppiano solo in acqua e se una femmina non vuole accoppiarsi con un certo maschio, si immerge o torna sulla terraferma. I maschi dominanti sono altamente protettivi nei confronti delle femmine, ma di solito non possono impedire a tutti i maschi subordinati di copulare. Pi\u00f9 grande \u00e8 il gruppo, pi\u00f9 difficile \u00e8 per il maschio controllare tutte le femmine. I maschi dominanti si assicurano un numero significativamente maggiore di accoppiamenti rispetto a ciascun maschio subordinato, sebbene i maschi subordinati, come classe, sono responsabili di pi\u00f9 accoppiamenti di ogni maschio dominante. La durata dello sperma del capibara \u00e8 pi\u00f9 lunga di quella degli altri roditori.\nLe femmine si accoppiano una volta all'anno, e la gestazione dure circa 130-150 giorni, e la cucciolata \u00e8 composta solitamente da quattro cuccioli, sebbene una femmina ne possa partorire fino a otto in una singola cucciolata. Il parto avviene a terra e la femmina si ricongiunge al gruppo entro poche. Poche ore dopo la nascita i cuccioli pesano intorno ai 700 grammi e sono gi\u00e0 in grado di camminare e si ricongiungono al gruppo. Entro una settimana, i piccoli sono gi\u00e0 in grado di nutrirsi di erba, sebbene continueranno a succhiare il latte (da qualsiasi femmina del gruppo) fino allo svezzamento intorno alle 16 settimane di vita. I giovani formano un gruppo all'interno del gruppo principale. Il capibara \u00e8 stato osservato praticare \"alloparenting\", dove degli individui si prendono cura di cuccioli a cui non sono imparentati ma che fanno parte dello stesso gruppo. I picchi riproduttivi si verificano tra aprile e maggio, in Venezuela, e tra ottobre e novembre, nel Mato Grosso, Brasile.\nComportamento.\nAnche se abbastanza agili sulla terra, i capibara sono ugualmente a loro agio nell'acqua. Sono eccellenti nuotatori e possono rimanere completamente sommersi fino a cinque minuti, un'abilit\u00e0 che usano per eludere i predatori e per ricercare il cibo. Possono anche dormire sott'acqua, lasciando emergere solo il naso, le orecchie e gli occhi. Durante le prime ore del giorno, quando le temperature aumentano, restano nei pressi o dentro l'acqua, uscendo per pascolare durante il pomeriggio e nel crepuscolo. Sono di indole molto tranquilla e socievole e trascorrono le ore diurne pascolando o rotolandosi nelle pozze fangose, oppure standosene per lungo tempo seduti immobili sulla sponda di un fiume, assumendo il tipico aspetto da sfinge e guardandosi intorno di continuo. Dotati di udito e olfatto finissimi difficilmente si lasciano sorprendere dai loro nemici: al minimo accenno di pericolo saltano in acqua, si allontanano dalla sponda e spesso finiscono per andare a nascondersi in mezzo alla vegetazione fluttuante. Dopo aver pascolato nelle ore serali, si riposano verso la mezzanotte e poi continuano a pascolare prima dell'alba.\nConservazione.\nI capibara non sono considerati una specie minacciata; la loro popolazione \u00e8 stabile nella maggior parte dell'area sudamericana, sebbene in alcune aree la caccia abbia ridotto il loro numero.\nI capibara sono cacciati per la loro carne e per le loro pelli e talvolta vengono uccisi dagli allevatori che li vedono come una competizione per il bestiame per i pascoli. In alcune aree sono allevati, il che ha l'effetto di garantire la protezione degli habitat delle zone umide. La loro sopravvivenza \u00e8 aiutata anche dalla loro capacit\u00e0 di riprodursi rapidamente.\nI capibara si sono ben adattati all'urbanizzazione in Sud America. Si trovano in molti zoo e parchi e possono vivere fino a 12 anni in cattivit\u00e0, pi\u00f9 del doppio del loro ciclo vitale in natura. Il loro comportamento docile e tranquillo consente anche alle persone di avvicinarsi a questi animali ed accarezzarli e nutrirli a mano, sebbene il contatto fisico sia normalmente scoraggiato, poich\u00e9 le loro zecche possono essere vettori della febbre maculosa delle Montagne Rocciose.\nLa European Association of Zoos and Aquaria ha chiesto al Drusillas Park di Alfriston, Sussex, in Inghilterra, di tenere il libro genealogico dei capibara, per monitorare le popolazioni in cattivit\u00e0 in Europa. Il libro genealogico include informazioni su tutte le nascite, le morti e gli spostamenti dei capibara in cattivit\u00e0 in Europa, nonch\u00e9 dei suoi pi\u00f9 stretti parenti.\nAllevamento e domesticazione.\nIl comportamento mite del capibara e la bont\u00e0 delle sue carni hanno indotto le popolazioni intorno al fiume Paran\u00e1, nel Brasile meridionale, in Uruguay e nell'Argentina settentrionale, a catturarlo per servirsene come animale da compagnia e occasionalmente per cibarsene. La sua carne \u00e8 simile a quella del maiale per aspetto e sapore. Viene anche cacciato per la pelle e le setole, usate in pelletteria.\nNel XVIII secolo la Chiesa cattolica, per venire incontro alle esigenze degli indios del Sud America, decise di omologare la carne di capibara al pesce e di consentirne il consumo durante la Quaresima. Il pretesto per una tale decisione fu la considerazione che il capibara passa la maggioranza del suo tempo in acqua; tuttavia le ragioni furono eminentemente politiche. I capibara venivano infatti cacciati dai coloni europei perch\u00e9 devastavano le piantagioni, senza per\u00f2 che fossero utilizzati o consumati in alcun modo: il pelo \u00e8 troppo rado per farne pellicce, le pelli troppo spugnose, la carne grassa ed insipida. Tuttavia erano apprezzati dagli indios, che li avevano sempre cacciati per cibarsene e godevano ora di questa abbondanza gratuita. La stessa abbondanza di capibara uccisi ed inutilizzati rendeva per\u00f2 il precetto del digiuno quaresimale imposto dalla dottrina cattolica poco sopportabile e poco comprensibile alla cultura degli indios convertiti; i Gesuiti missionari suggerirono quindi alla Chiesa, al fine di evitare rivolte ed apostasie, di consentire il consumo della carne del roditore. Il suggerimento fu accolto, rendendo il capibara una delle pi\u00f9 inusuali deroghe alla regola di astinenza dalle carni.\nIn Venezuela l'allevamento dei capibara \u00e8 fiorente e la produzione annuale delle sue carni si aggira intorno alle 400 tonnellate.\nSebbene sia illegale in alcuni stati, i capibara sono occasionalmente tenuti come animali domestici negli Stati Uniti, sebbene siano animali piuttosto difficili da mantenere a causa della necessit\u00e0 di ampi spazi, la presenza di un grande specchio d'acqua e la necessit\u00e0 di alloggiare pi\u00f9 animali insieme. In Italia dal 1996 la detenzione di capibara da parte di privati \u00e8 proibita per legge, perch\u00e9 specie inserita nell'elenco delle specie selvatiche e pericolose (Decreto Ministeriale DM 19/04/96, allegato A, per la salvaguardia degli animali selvatici).\nIn Giappone, seguendo l'esempio del Parco Izu Shaboten nel 1982, diversi stabilimenti e zoo che allevano capibara hanno adottato la pratica di farli rilassare negli onsen durante l'inverno. Sono visti come un'attrazione dai giapponesi. I capibara sono diventati molto famosi in Giappone grazie al popolare personaggio dei cartoni animati Kapibara-san."}
{"id": "78691", "revid": "88962916", "url": "https://it.wikipedia.org/wiki?curid=78691", "title": "Fattoriale crescente di base q", "text": "In matematica, nel campo della combinatoria, si dice fattoriale crescente di base \"q\" nella \"x\" relativo a formula_1 la serie\nformula_2\nper le variabili complesse \"x\" e \"q\"; se si pongono problemi di convergenza chiediamo che sia |\"q\"|&lt;1.\nSi dice invece fattoriale crescente di base \"q\" nella \"x\" relativo al numero complesso \"n\"\nformula_3\nSe \"n\" \u00e8 un intero naturale\nformula_4\nRisulta quindi individuata una famiglia di successioni di polinomi nella \"x\" parametrizzata da \"q\" che inizia con i seguenti componenti:\nQuesti polinomi (formali) sono chiamati anche q\"-fattoriali crescenti, q\"-simboli di Pochhammer e simboli di Pochhammer di base \"q\". Essi sono ampiamente utilizzati nelle formule esprimenti propriet\u00e0 delle serie ipergeometriche di base \"q\".\nNotazione con argomenti multipli.\nDato che le identit\u00e0 che coinvolgono i \"q\"-simboli di Pochhammer spesso contengono il prodotto di pi\u00f9 simboli, convenzionalmente si scrive un prodotto come un unico simbolo con argomenti multipli:"}
{"id": "78693", "revid": "1745361", "url": "https://it.wikipedia.org/wiki?curid=78693", "title": "Variabile", "text": ""}
{"id": "78696", "revid": "1983214", "url": "https://it.wikipedia.org/wiki?curid=78696", "title": "Nave (disambigua)", "text": ""}
{"id": "78698", "revid": "125338965", "url": "https://it.wikipedia.org/wiki?curid=78698", "title": "Nmap", "text": "Nmap \u00e8 un software libero distribuito con licenza GNU GPL da Insecure.org creato per effettuare port scanning, cio\u00e8 mirato all'individuazione di porte aperte su un computer bersaglio o anche su range di indirizzi IP, in modo da determinare quali servizi di rete siano disponibili.\nCome molti strumenti usati nel campo della sicurezza informatica, pu\u00f2 essere utilizzato sia dagli amministratori di sistema che dai cracker o \"script kiddies\", divenendo uno degli strumenti praticamente indispensabili nella \"cassetta degli attrezzi\" di un sistemista, usato per test di penetrazione e compiti di sicurezza informatica in generale. \nGli amministratori di sistema possono utilizzarlo per verificare la presenza di possibili applicazioni server non autorizzate, cos\u00ec come i cracker possono usarlo per analizzare i loro bersagli: \u00e8 in grado infatti di ipotizzare quale sistema operativo sia utilizzato dal computer bersaglio, tecnica conosciuta come \"fingerprinting\".\nSpesso \u00e8 utilizzato in combinazione con Metasploit-Famework per l'exploiting di sistemi operativi.\nSpesso confuso con strumenti per la verifica di vulnerabilit\u00e0 come Nessus, nmap pu\u00f2 essere configurato per evadere dagli IDS (Intrusion Detection System) ed interferire il meno possibile con le normali operazioni delle reti e dei computer che vengono scanditi.\nNella cultura di massa.\nNel film \"Matrix Reloaded\" Trinity usa Nmap per penetrare nel sistema della centrale elettrica, tramite la forzatura dei servizi SSH e il bug CRC32 (scoperto nel 2001)."}
{"id": "78699", "revid": "9", "url": "https://it.wikipedia.org/wiki?curid=78699", "title": "Juventus FC", "text": ""}
{"id": "78715", "revid": "1161730", "url": "https://it.wikipedia.org/wiki?curid=78715", "title": "Critichiamo Lin Biao critichiamo Confucio", "text": "Critichiamo Lin Biao critichiamo Confucio () fu una campagna politica lanciata nella Repubblica Popolare Cinese da Jiang Qing, quarta moglie di Mao Zedong, che dur\u00f2 dal 1972 al 1974. La campagna politica prese il nome dallo slogan omonimo scandito nei raduni di massa di quel periodo.\nCome Confucio avrebbe cercato di restaurare la dinastia Zhou nel periodo dei regni combattenti, facendo cos\u00ec fare un \"salto all'indietro\" alla storia, intesa in senso marxista-hegeliano, cos\u00ec Lin Biao, con il suo supposto colpo di Stato progettato ai danni di Mao, avrebbe tentato di riportare indietro la storia cinese.\nLa campagna significativamente fu lanciata un anno dopo la morte di Lin Biao, infatti il suo vero obiettivo era la persona di Zhou Enlai, che veniva vista come artefice di un ritorno del potere di Deng Xiaoping e delle strutture del Partito Comunista Cinese contro la libert\u00e0 di critica delle \"masse\" nei confronti del \"partito\", libert\u00e0 considerata cardinale nel pensiero dialettico di Mao."}
{"id": "78717", "revid": "119275343", "url": "https://it.wikipedia.org/wiki?curid=78717", "title": "Norman Bethune", "text": "Biografia.\nApparteneva ad una famiglia di origini scozzesi. Un suo bisnonno, il reverendo John Bethune, aveva fondato la prima chiesa presbiteriana a Montr\u00e9al. Dopo la laurea in chirurgia toracica, esercit\u00f2 a Montr\u00e9al, spesso gratuitamente per i poveri. Iscrittosi nel 1935 nel Partito Comunista Canadese, si rec\u00f2 come chirurgo in Spagna (1936-1937) durante la Guerra civile e in Cina (1938-1939), dove oper\u00f2 nel campo della chirurgia delle ferite di guerra.\nIn Spagna svilupp\u00f2 le unit\u00e0 mediche mobili . A causa delle necessit\u00e0 belliche svilupp\u00f2 anche il primo metodo pratico per il trasporto del sangue.\nMor\u00ec a causa di una sepsi causata da una ferita da taglio durante la seconda guerra sino-giapponese mentre era nell'VIII Armata dell'Esercito Popolare di Liberazione, formata da reduci della Lunga marcia.\nQuasi sconosciuto in Canada durante la vita, fu noto a tutti i cinesi per il tributo che gli dedic\u00f2 Mao Tse-tung nei suoi scritti, e particolarmente nel saggio: \"In memoria di Norman Bethune\" (tit. orig.: \u7d00\u5ff5\u767d\u6c42\u6069), in cui si dava notizia degli ultimi mesi di Bethune in Cina e iniziava con una storica lode: \u00abCome internazionalista privo di egoismo il dottor Bethune serv\u00ec come modello a qualsiasi essere umano\u00bb. Con l'inclusione dello scritto nell'antologia del Libretto Rosso il suo nome divenne probabilmente quello dell'occidentale pi\u00f9 noto in Cina negli anni sessanta.\nA differenza della valutazione di Mao, basata sulle convinzioni internazionaliste di Bethune, in occidente si avanzarono anche altre spiegazioni per il suo agire gratuito a favore dei feriti nei campi di battaglia cos\u00ec distanti dal Canada, principalmente facendo della motivazione esclusivamente umanitaria la prima molla per l'azione.\nTuttavia la sua azione in Spagna fu volta contro il fascismo, e anche in Cina, come nota la sua biografia scritta da Larry Hannant, si rifiut\u00f2 di servire il governo nazionalista di Chiang Kai-shek.\nBethune fu uno dei primi nel mondo anglosassone a sostenere la necessit\u00e0 di un sistema sanitario universale e gratuito, dopo averne visto i vantaggi in un suo viaggio in Unione Sovietica.\nI due film a lui dedicati: \"Bethune\" (1977) e \"Bethune: The Making of a Hero\" (1990) vedono Donald Sutherland impersonarlo.\nNel 1998 fu votato il suo ingresso nella Canadian Medical Hall of Fame."}
{"id": "78719", "revid": "4", "url": "https://it.wikipedia.org/wiki?curid=78719", "title": "Critichiamo Lin Piao critichiamo Confucio", "text": ""}
{"id": "78720", "revid": "2146518", "url": "https://it.wikipedia.org/wiki?curid=78720", "title": "Bafometto", "text": "Bafometto \u00e8 un idolo pagano, della cui venerazione furono accusati i cavalieri templari.\nRicorrente nella letteratura occultista del XIX secolo, ne esistono varie descrizioni ed iconografie: un idolo con un teschio umano, una testa con due facce, un idolo-gatto e una testa barbuta. Il nome fu poi ripreso, nello stesso secolo, dai sostenitori dell'occultismo. L'etimologia del nome, controversa, \u00e8 ancora oggi incerta.\nIl nome di Baphomet, come suggerisce anche l'illustrazione di Eliphas Levi, \u00e8 stato inoltre associato col tempo alla figura di Satana e, da alcuni, quello del Dio buono sumero-babilonese Enki, protettore dell'umanit\u00e0 e il cui simbolo era una capra, rivale del Dio ebraico Yahweh considerato il crudele demiurgo gnostico. Le corna sarebbero mascheramenti dei raggi del volto di Enki, disegnati per celarlo alla Chiesa.\nOrigine del termine.\nIl termine ricorre per la prima volta nei verbali del processo contro i Cavalieri templari; durante la soppressione dell'ordine fu sostenuto dall'Inquisizione che i cavalieri usassero un \"Bafometto\" come parte delle loro cerimonie di iniziazione. Questo fatto, oltre ad altre asserzioni, fece s\u00ec che il loro Ordine religioso fosse accusato di eresia e idolatria e i suoi membri perseguitati.\nEssendo un nome estorto sotto tortura durante gli interrogatori dei Templari, non si pu\u00f2 escludere che possa essere stato originato semplicemente come un'onomatopea o un errore di trascrizione dei verbali, nei quali in effetti il termine ricorre per la prima volta; la presenza del \"baphomet\" fu utilizzata dagli inquisitori (istigati dal re di Francia Filippo IV il Bello) per aggiungere l'idolatria alle altre infamanti accuse nei confronti dell'Ordine, allo scopo di distruggerlo.\nTra le ipotesi sull'origine del nome vi \u00e8 la possibilit\u00e0 che esso sia una storpiatura del nome \"Mahomet\".\nInterpretazioni.\nUna pi\u00f9 recente e conosciuta descrizione raffigura il Bafometto nella forma di un capro umanoide alato con seno e una torcia sulla testa tra le corna. Questa immagine proviene dall'opera di Eliphas L\u00e9vi \"Dogme et rituel de la haute magie\" (Dogma e rituale dell'alta magia) del 1855-56.\nIl Bafometto, come suggerisce l'illustrazione di Levi, \u00e8 stato occasionalmente interpretato come sinonimo di Satana o come un demone, un membro della gerarchia dell'Inferno. Nella testa del Bafometto di Levi era inscritto un pentacolo, che \u00e8 un simbolo in seguito adottato dai fedeli della Wicca e da altri seguaci dell'occultismo. Una testa di capro inscritta in un pentagramma invertito, \u00e8 un simbolo occasionalmente adottato dai satanisti.\nLa testa, le corna e la torcia insieme prendono la forma di un Fiori di giglio.\nInfluenza culturale.\nMusica.\n\"I Spoke to the Devil in Miami, He Said Everything Would Be Fine\"\nche dice: I spoke to a Baphomet, he\nSaid he would save me if I gave him one thing he needed\n\"What is this thing?\", I pleaded; boy, it's the key to even, yeah.\nVideogiochi.\nBaphomet \u00e8 un personaggio giocabile ricorrente nella serie \"Shin Megami Tensei\", nella serie di videogiochi \"Broken Sword\" e viene citato nel primo capitolo di \"Silent Hill\". Nell'avventura grafica \"Post Mortem\" si ha a che fare con una sorta di setta satanica il cui oggetto mistico \u00e8 rappresentato dalla Testa di Bafometto. Baphomet \u00e8 anche un boss del MMORPG \"Ragnarok Online\".\nLiberamente ispirato \u00e8 l'X Rare del Capricorno: Steilborg, Malvagio Capricorno da Battle Spirits e anche in rock of ages come il livello prima del boss finale. In \"\", ci sono una serie di missioni riguardanti il culto di Bafometto. Ancora, nel gioco \"La-Mulana\", Bafometto compare come boss, introdotto da alcune streghe che lo evocano formando un pentacolo. Infine nell'arcade \"Metamorphic Force\" il primo boss \u00e8 ispirato a Bafometto.\nIn Max Payne 1 viene citato dal mafioso Jack Lupino durante uno dei suoi sproloqui.\nAltro.\nUna delle Porsche 911 realizzate dalla celebre Rauh-Welt Begriff porta il nome di Baphomet.\nIn piemontese-torinese, il mulinello di polvere che si viene a formare in certe condizioni di vento, si chiama \"bafumet\" o \"bafimat\"\nin piemontese-langarolo.\nLa figura di Bafometto \u00e8 presente nel gioco di carte \"Templaria\" (Dal Negro edizioni)."}
{"id": "78722", "revid": "2157290", "url": "https://it.wikipedia.org/wiki?curid=78722", "title": "Banda dei Quattro", "text": "La Banda dei Quattro () fu un gruppo di quattro politici della Repubblica Popolare Cinese che furono arrestati nel 1976, dopo la morte di Mao Zedong, ed in seguito processati e condannati.\nEvento.\nAccusati di essere membri della banda furono Jiang Qing (), vedova di Mao e sua quarta e ultima moglie, e tre suoi associati, ossia Zhang Chunqiao (), Yao Wenyuan () e Wang Hongwen (). In seguito anche Kang Sheng e Xie Fuzhi furono parimenti accusati di appartenere alla banda, ma non processati in quanto deceduti prima del 1976. L'arresto segn\u00f2 la fine pi\u00f9 evidente di quel movimento politico noto come Rivoluzione culturale che era stato iniziato da Mao contro le strutture del Partito Comunista Cinese e in particolare contro dirigenti nazionali come Liu Shaoqi e Deng Xiaoping e dirigenti locali come il sindaco di Pechino Peng Zhen.\nStoria.\nI quattro avevano raggiunto un enorme potere pur senza avere cariche di primissimo piano. Jiang Qing solo dopo il 1966 ebbe degli incarichi politici, in ambito della formulazione delle scelte di politica culturale. Yao Wenyuan e Wang Hongwen avevano avuto un ruolo nell'instaurazione della comune di Shanghai, quando erano stati allontanati i membri del Partito Comunista Cinese dagli incarichi pubblici e trasformata l'intera citt\u00e0 in una sola \"unit\u00e0 di lavoro\" a carattere autogestionale. Ma certamente una figura molto pi\u00f9 determinante della loro per l'affermazione della rivoluzione culturale era stata quella di Lin Biao. Il problema che negli anni settanta la rivoluzione culturale avesse fatto suo il motto \"critichiamo Lin Biao critichiamo Confucio\" () imped\u00ec per\u00f2 di associare Lin Biao alla Banda dei Quattro.\nGli attacchi a Zhou Enlai, mascherati da una campagna \"anticonfuciana\" risalivano a dopo il X Congresso del Partito Comunista Cinese, durante il quale egli era riuscito a riportare Deng Xiaoping nella dirigenza dopo gli anni di allontanamento dal potere centrale. Negli ultimi mesi di vita Zhou riusc\u00ec a rafforzare il gruppo legato a Deng e, in seguito, a far nominare Hua Guofeng come suo successore alla presidenza del consiglio di stato e successore di Mao, direttamente da questo, nel partito. La scialba figura di Hua, pressoch\u00e9 sconosciuto prima e presto dimenticato poi, serv\u00ec a creare quella tregua durante la quale fu preparata l'azione contro la Banda dei Quattro.\nEsattamente come per Lin Biao nel 1971, la Banda dei Quattro fu accusata di preparare un colpo di Stato, questa volta fissato nel periodo successivo al 9 settembre 1976, giorno della morte di Mao. Il 6 ottobre 1976 Hua, annunciando il tentativo di colpo di Stato, fece arrestare i quattro e un certo numero di figure minori vicine alle loro posizioni. Nel 1981 i quattro furono processati, accusati di tutti gli eccessi della rivoluzione culturale e di attivit\u00e0 anti-partito. Jiang Qing e Zhang Chunqiao furono condannati a morte (pena in seguito modificata in ergastolo), mentre a Yao Wenyuan e a Wang Hongwen furono dati venti anni di carcere. Nello stesso anno Hua Guofeng passava formalmente i poteri a Deng Xiaoping."}
{"id": "78727", "revid": "1652635", "url": "https://it.wikipedia.org/wiki?curid=78727", "title": "Pentacolo", "text": "Il pentacolo (o pantacolo, o pantaclo, a seconda dei contesti) \u00e8 un simbolo magico, consistente in una stella a cinque punte generalmente inscritta in un cerchio.\nIn italiano il termine indica un qualsiasi amuleto appeso al collo, con probabili origini confluenti con \"pendere\".\nL'etimologia del termine \u00e8 oscura, ma la costruzione e significato suggeriscono una derivazione dal prefisso Greco \"penta-\", combinato con il suffisso Latino \"-culum\" (costruzione non del tutto estranea al Latino Medioevale) o ancora dal francese medio dalla parola \"pendacol\"/\"pentacol\", un gioiello o ornamento appeso attorno al collo (da \"pend-\" pendere, \"\u00e0\" al, \"col\" o \"cou\" collo), in armonia con il significato italiano. \nCaratteristiche.\nIl simbolo \u00e8 presente in molte culture e luoghi. Nella civilt\u00e0 occidentale ha carattere soprattutto esoterico; viene spesso descritto come un talismano di protezione magica, che pu\u00f2 venire realizzato o tracciato su materie da scrittura come carta o pergamena, oppure inciso su metallo o infine modellato nella cera, nella creta, nel legno; molto spesso per\u00f2 pu\u00f2 venire anche realizzato per formare un pendente. In generale in un pentacolo possono venire rappresentati molti simboli differenti, dei quali oggi il pi\u00f9 comune \u00e8 di gran lunga il pentagramma o pentalfa regolare, circoscritto in un cerchio; in questo caso particolare quello con un'unica punta del pentagramma rivolta verso l'alto. \nNell'occultismo in generale \u00e8 utilizzato anche come strumento rituale, le cui varianti possono essere trovate all'interno dei vari grimori. Aleister Crowley \u00e8 stato tra i primi a suggerire di riservare il nome di pentacolo al solo pentagramma iscritto nel cerchio, mentre suggerisce al contrario di utilizzare il nome pi\u00f9 generico di pentacolo per tutti gli altri talismani di questo tipo.\nInterpretazione e significato.\nNell'antichit\u00e0 il pentacolo era ampiamente utilizzato come simbolo sacro nella pratica dei culti legati alla dea pagana Venere, incarnazione della forza, della bellezza e soprattutto della sessualit\u00e0 mistica. Il legame della figura con la dea Venere/Afrodite si deve al fatto che Venere, pianeta a essa associato in epoca classica, visto dalla Terra compie (in un periodo di otto anni) un percorso simile ad un pentagono nel cielo.\nIl pentacolo \u00e8 inoltre una rappresentazione del microcosmo e del macrocosmo: combina cio\u00e8 in un unico segno tutta la creazione, ovvero l'insieme di processi su cui si basa il cosmo. Le cinque punte del pentagramma interno simboleggiano i cinque elementi metafisici dell'acqua, dell'aria, del fuoco, della terra e dello spirito. Questi cinque elementi sintetizzerebbero i gruppi in cui si organizzano tutte le forze elementali, spiritiche e divine dell'universo.\nIl rapporto tra i vari elementi rappresentati all'interno del pentacolo \u00e8 ritenuto una riproduzione in miniatura dei processi su cui si basa il cosmo. Questo processo inizia dall'elemento dello spirito, il quale si manifesta dando origine a tutto ci\u00f2 che esiste. La creazione si verifica partendo dalla divinit\u00e0 e scendendo verso la punta in basso a destra, simboleggiante l'acqua, ovvero la fonte primaria e sostentatrice della vita sulla Terra. Dall'acqua ebbero origine le primissime forme elementari di vita, le quali poi evolsero con il passare dei millenni staccandosi dall'elemento primordiale. Dall'acqua il processo creativo risale verso l'aria, la quale rappresenta le forme di vita sufficientemente evolute da potersi organizzare da sole, prendendo coscienza del proprio s\u00e9. Questi esseri, dalla loro innocenza originaria, si evolvono e si organizzano moralmente e tecnologicamente, procedendo lungo la linea orizzontale verso la terra a destra. La terra simboleggia il massimo grado di evoluzione che un'epoca pu\u00f2 supportare, quando questo diviene troppo ingente avvengono delle ricadute, sotto vari punti di vista, ma innanzitutto sotto il profilo spirituale. L'essere si allontana dallo spirito, degradando verso il basso, il fuoco, simboleggiante l'apice della degenerazione. In seguito alla depressione avviene per\u00f2 sempre una ripresa, un ritorno alle origini, in questo caso allo spirito, l'essere umano riscopre la spiritualit\u00e0.\nAltre interpretazioni vedono nel pentacolo non solo una rappresentazione del rapporto tra il mondo divino e quello fisico, ma anche una rappresentazione della figura umana. Facendo riferimento al celebre Uomo Vitruviano di Leonardo da Vinci appare evidente come il pentagramma possa essere la rappresentazione schematizzata di un corpo umano con braccia e gambe divaricate. Il cerchio che attornia il pentagramma sta poi a simboleggiare l'infinito; dunque questa alternativa interpretazione simboleggerebbe la relazione che accomuna l'uomo all'infinitezza dell'universo e alla sua valenza mistica, ovvero la Divinit\u00e0.\nNei testi del ciclo arturiano, e specialmente in Sir Gawain e il Cavaliere Verde, il pentacolo diventa simbolo dell'ideale cavalleresco. Le sue cinque punte rappresentano le Sante Piaghe di Cristo e soprattutto le cinque virt\u00f9 del cavaliere cristiano: generosit\u00e0, gentilezza, purezza, cavalleria e piet\u00e0.\nNel druidismo e nella wicca le tre punte superiori rappresentano i tre aspetti attraverso cui si manifesta la Divinit\u00e0, ovvero la Dea triplice. Le punte inferiori rappresentano invece il Dio nei suoi due aspetti di fertilit\u00e0 e divinit\u00e0 dell'aldil\u00e0. I due spazi contenuti tra le tre punte superiori, sommati allo spazio contenuto tra le punte sottostanti rappresentano i tre gradi del rito iniziatico, mentre i restanti spazi laterali sono la rappresentazione dei due principi cosmici della wicca, il maschile e il femminile, il Dio e la Dea, dall'interazione dei quali scaturisce tutta la manifestazione.\nIl pentacolo rovesciato.\nIl pentacolo \u00e8 dunque una riproduzione in miniatura del processo creativo e immanente che regge l'universo. Esistono per\u00f2 differenze tra il significato attribuitogli dai wiccani e quello per il quale lo utilizzano i satanisti. Pur essendo il significato base in entrambi i casi essenzialmente quello sopra descritto, nelle due versioni del pentacolo cambia la posizione degli elementi: nella wicca il pentacolo va rivolto con una punta, quella dello spirito, nel suo orientamento tradizionale verso l'alto. Lo spirito posto in alto simboleggia il rapporto che deve intercorrere tra la spiritualit\u00e0 e il mondo materiale, in cui la prima deve prevalere. Il significato che gli \u00e8 stato attribuito da altri gruppi (come i Satanisti) invece viene considerato perlopi\u00f9 negativo: in questo secondo caso, con le due punte verso l'alto, la materia (fuoco e acqua) viene posta in alto, simboleggiando la sua predominanza sullo spirito. In questo contesto appare evidente come la wicca e il satanismo non siano solo diversi ma anche opposti.\nI praticanti del satanismo giustificano il loro uso con le due punte verso l'alto, indicando che il pentacolo rovesciato rappresenta l'energia che discende dall'alto andando a potenziare l'anima dell'uomo.. Si sono date tante interpretazioni di questo fatto, spesso legate a significati negativi. Una vuole che la stella sia disegnata rovesciata come insulto a Dio: se quella \u201cnormale\u201d, di ampia diffusione nell'iconografia, \u00e8 un simbolo \u201cbuono\u201d, allora chi va contro l'autorit\u00e0 di Dio deve per forza disegnarla rovesciata, allo stesso modo degli altri simboli.\nUn'altra interpretazione, legata a motivi pi\u00f9 religiosi che filosofici, \u00e8 quella del rifiuto da parte dell'uomo di sottomettersi a una divinit\u00e0. Lo Spirito posto in basso, in quest'ottica, significherebbe il non voler tendere a Dio, quindi rifiutarne le regole e l'autorit\u00e0, per \u201candare via\u201d in un'ottica di puro e semplice antagonismo. Questa interpretazione deriva da un pensiero di chiara matrice cristiana ed \u00e8 rifiutata dalla maggior parte dei Satanisti come sbagliata e fuorviante.\nUna visione praticamente identica, e probabilmente della stessa origine, vede lo Spirito in basso e gli elementi fisici in alto come il prevalere della materialit\u00e0 sulla spiritualit\u00e0, dipingendo il Satanista, di conseguenza, come una persona edonista, immorale, dedita solo ai piaceri terreni e alle tentazioni del corpo, priva della pi\u00f9 elementare morale, sadica e malvagia. Un altro motivo di rovesciamento del pentacolo \u00e8 il fatto che forma un'immagine vagamente assomigliante a quella di un volto demoniaco. Da parte sua la posizione dello Spirito in basso, e non verso l'alto, non \u00e8 casuale, n\u00e9 una forma di protesta o ribellione. Spirito e materia sono uniti ed indissolubili, fino alla normale morte del corpo fisico. Il mondo materiale \u00e8 indispensabile per l'evoluzione spirituale, poich\u00e9 un'anima disincarnata non dispone di tutto il bagaglio di esperienze e conoscenze che soltanto nel mondo terreno pu\u00f2 acquisire. In definitiva, lo Spirito si evolve non solo in base alle sue capacit\u00e0 intrinseche, ma anche grazie alla permanenza nel mondo materiale.\nLa sua posizione in basso non \u00e8 quindi da intendersi come la negazione della spiritualit\u00e0, a favore di un qualche edonismo anarchico, egoista e materialista; al contrario, \u00e8 da vedersi come la rappresentazione grafica tanto di una condizione reale quanto di un precetto, cio\u00e8 una regola di vita semplice ma efficace, osservata da molti Satanisti di varie scuole. Lo Spirito viene posto in basso, sul piano materiale, quindi in senso pi\u00f9 ampio sul piano pratico, reale e tangibile della vita, che deve essere vissuta senza rifugiarsi in un mondo immaginario o fuggire dalle difficolt\u00e0, senza disperdersi inutilmente in pensieri ed azioni prive di costrutto o fondamento. Questo ha anche una forte implicazione morale: lo Spirito in basso, sul piano reale, rappresenta anche la capacit\u00e0 di prendersi le responsabilit\u00e0 delle proprie azioni, di \u201cassorbirne l'energia\u201d, cio\u00e8 di subirne le conseguenze, buone o no, senza nascondersi.\nUtilizzo.\nNel satanismo, il pentacolo si utilizza per trattenere la magia oscura. Spesso viene disegnato a terra o sul soffitto per bloccare i demoni.\nTarocchi.\nNelle carte degli arcani minori dei tarocchi, il simbolo del pentacolo si trova molto spesso rappresentato su tutte le carte del seme di Denari, tanto \u00e8 vero che i denari vengono detti \"Pentacles\" nella lingua inglese.\nWicca.\nDurante un rituale della wicca, un pentacolo viene posto sull'altare a rappresentare il nord e l'elemento terra.\nCollegamenti esterni.\n\"La simbologia del Pentagramma svelata da Monica Casalini\" da italiamagazineonline.it"}
{"id": "78730", "revid": "47767", "url": "https://it.wikipedia.org/wiki?curid=78730", "title": "Adalrico", "text": "Origine e diffusione.\nSi tratta di un nome germanico, composto dagli elementi \"athal\" (o \"adal\", \"nobile\") e \"r\u00eech\" (\"potente\" oppure \"signore\"). In lingua anglosassone era diffuso un nome imparentato, \"\u00c6\u00f0elric\", che venne portato da numerosi sovrani anglosassoni e italianizzato in \"Etelrico\".\nViene talvolta associato al nome Alarico, che ha per\u00f2 ha un diverso elemento iniziale.\nOnomastico.\nL'onomastico si pu\u00f2 festeggiare il 21 maggio in memoria di sant'Adalrico, un ragazzo martirizzato dai Normanni nell'888 presso il monastero di B\u00e8ze, nella C\u00f4te-d'Or."}
{"id": "78731", "revid": "47767", "url": "https://it.wikipedia.org/wiki?curid=78731", "title": "Adamo (nome)", "text": "Origine e diffusione.\nNome di origine biblica, nell'Antico Testamento Adamo \u00e8 il nome del primo uomo, creato da Dio con la terra; nella forma \"Adamu\", inoltre, il nome si ritrova nella lista dei re Assiri riportata su un documento dell'inizio del I millennio a.C..\nDal punto di vista dell'origine, continua l'ebraico \u05d0\u05b8\u05d3\u05b8\u05dd (\"Adam\"), che significa letteralmente \"uomo\", \"essere umano\", usato anche per far riferimento all'umanit\u00e0 in generale (il che lo rende semanticamente analogo al nome Enosh). L'origine etimologica di tale termine \u00e8 dibattuta: potrebbe basarsi sull'accadico \"adamu\" (\"fare\", \"creare\"), con il significato di \"che \u00e8 stato creato\", \"creatura\".\nNella Genesi ebraica, tramite un gioco di parole intraducibile, si suggerisce una derivazione dall'ebraico \u05d0\u05b2\u05d3\u05b8\u05de\u05b8\u05d4 (\"'adamah\", \"terra\", \"suolo\"), ma si tratta pi\u00f9 probabilmente di una paretimologia; altre derivazioni plausibili sono dall'ebraico \u05d0\u05d3\u05dd (\"'adam\", \"adom\", \"rosso\", \"essere rosso\"), forse in riferimento al colore della pelle umana o al colore del terreno, o da \"dam\" (\"sangue\"), tutti termini risalenti a una radice comune. Tra i vari significati proposti per queste derivazioni vi sono \"creato dal suolo\", \"creatura della terra\", \"terra rossa\" e altri.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "78732", "revid": "226458", "url": "https://it.wikipedia.org/wiki?curid=78732", "title": "Ataulfo (nome)", "text": ". \nOrigine e diffusione.\nSi tratta di un nome di origine germanica, composto dagli elementi \"ath\" (che pu\u00f2 avere molteplici interpretazioni, fra cui \"padre\") e \"ulf\" (\"lupo\").\nOnomastico.\nL'onomastico viene festeggiato il 30 giugno in memoria di sant'Adolfo (o Adaulfo), vescovo di Osnabr\u00fcck dal 1202 al 1224."}
{"id": "78733", "revid": "88740", "url": "https://it.wikipedia.org/wiki?curid=78733", "title": "Addo", "text": ""}
{"id": "78734", "revid": "529666", "url": "https://it.wikipedia.org/wiki?curid=78734", "title": "Addai", "text": ""}
{"id": "78735", "revid": "2164596", "url": "https://it.wikipedia.org/wiki?curid=78735", "title": "Addolorata", "text": "Origine e diffusione.\nSi tratta di un nome tipicamente cristiano, affermatosi soprattutto dal XIII secolo, dal significato ben evidente (letteralmente \"addolorata\"): riflette il culto di Maria Santissima Addolorata o \"dei Sette Dolori\" (in latino \"Mater Dolorosa\"), un titolo con cui la Madonna \u00e8 ampiamente venerata in tutta Italia. Fa parte quindi di quell'ampia gamma di nomi italiani ispirati al culto mariano, fra i quali si ricordano anche Nives, Consolata, Rosario, Catena e Sterpeta; \u00e8 inoltre sostanzialmente corrispondente al nome spagnolo \"Dolores\".\nRiguardo alla sua diffusione in Italia, \u00e8 pi\u00f9 frequente nel Sud, in particolare in Puglia, Campania e Basilicata.\nOnomastico.\nL'onomastico viene festeggiato il 15 settembre in ricordo della Beata Vergine Maria Addolorata."}
{"id": "78736", "revid": "599", "url": "https://it.wikipedia.org/wiki?curid=78736", "title": "Fattoriale decrescente", "text": ""}
{"id": "78737", "revid": "47767", "url": "https://it.wikipedia.org/wiki?curid=78737", "title": "Adelaide (nome)", "text": "Origine e diffusione.\nDeriva dal nome germanico \"Adalheidis\", composto dalle radici \"adal\" (o \"athala\", \"nobile\", \"nobilt\u00e0\") e \"heid\" (\"stirpe\", \"famiglia\", \"tipo\", \"qualit\u00e0\", \"modo di essere\"); il suo significato pu\u00f2 essere interpretato come \"di nobile stirpe\" o \"dai modi nobili\", \"di aspetto nobile\".\nIn Italia gode di buona diffusione, grazie alla notoriet\u00e0 di diverse figure storiche e religiose cos\u00ec chiamate. In Gran Bretagna venne introdotto una prima volta dai Normanni, ma cadde in disuso; torn\u00f2 ad essere usato a partire dal XIX secolo grazie alla popolarit\u00e0 della regina Adelaide, moglie di re Guglielmo IV, da cui prende il nome anche la citt\u00e0 australiana di Adelaide.\nOnomastico.\nL'onomastico si pu\u00f2 festeggiare il 16 dicembre, in ricordo di sant'Adelaide, regina d'Italia come moglie di Lotario II, poi imperatrice come moglie di Ottone I di Sassonia e infine reggente del Sacro Romano Impero. Si ricordano con questo nome anche, alle date seguenti:"}
{"id": "78738", "revid": "599", "url": "https://it.wikipedia.org/wiki?curid=78738", "title": "Simbolo di Pochhammer di base q", "text": ""}
{"id": "78739", "revid": "599", "url": "https://it.wikipedia.org/wiki?curid=78739", "title": "Q-fattoriale crescente", "text": ""}
{"id": "78740", "revid": "599", "url": "https://it.wikipedia.org/wiki?curid=78740", "title": "Q-simbolo di Pochhammer", "text": ""}
{"id": "78744", "revid": "599013", "url": "https://it.wikipedia.org/wiki?curid=78744", "title": "Brunelleschi (disambigua)", "text": ""}
{"id": "78745", "revid": "121265291", "url": "https://it.wikipedia.org/wiki?curid=78745", "title": "Basic English", "text": "Il Basic English (\"British American Scientific International Commercial\") \u00e8 una lingua artificiale ottenuta dalla semplificazione della lingua inglese da parte di Charles Kay Ogden, descritta nel suo libro \"Basic English: un'introduzione con regole e grammatica\" (1930).\nDettagli.\nOgden non introdusse nel Basic English parole che potevano essere espresse con altre parole. Egli test\u00f2 la sua collezione di parole attraverso molte prove e revisioni, semplific\u00f2 anche la grammatica, ma prov\u00f2 a mantenere la grammatica comprensibile per gli utilizzatori di lingua inglese.\nIl concetto guadagn\u00f2 il suo maggiore interesse dopo la seconda guerra mondiale, come mezzo per promuovere la pace nel mondo. Sebbene non fosse costituito un programma per la sua adozione, simili semplificazioni furono escogitate per vari usi internazionali.\nEstratto: Il Padre Nostro:\nRegole grammaticali.\nLe regole grammaticali di Ogden per il Basic English dovrebbero aiutare le persone a comunicare in modo naturale con 851 parole.\nCritiche.\nUna critica al Basic English \u00e8 che per ridurre il numero di parole si usa un maggior numero di espressioni idiomatiche che non sono ovvie per le persone non di madrelingua inglese. Per esempio il termine \"\"make good\" \u00e8 usato per \"succeed\" mentre il termine \"make bad\" \u00e8 usato per \"fail\"\". L'inglese conta fortemente sulle espressioni idiomatiche, delle quali circa 4000 sono riconosciute da molti dizionari - richiedendo circa 2000 parole, pi\u00f9 del doppio del vocabolario del Basic English, per definirle. Una contro-argomentazione \u00e8 che le persone di lingua inglese avranno eventualmente bisogno di imparare un vocabolario pi\u00f9 grande e le frasi idiomatiche, a un certo punto poco o nessun danno viene fatto dall'introduzione di frasi idiomatiche asimmetriche.\nSi noti inoltre che la grandezza della lista di parole elimina anche un considerevole numero di parole inglesi comuni come \"world\".\nUn'altra critica \u00e8 che il Basic English sarebbe una forma di imperialismo linguistico. Perch\u00e9 \u00e8 un tentativo di fare dell'inglese, e per estensione delle culture anglofone, una cultura internazionale comune. Il Basic English conserva anche altre irregolarit\u00e0 dell'inglese nell'interesse della retrocompatibilit\u00e0.\nUn'altra critica \u00e8 che non \u00e8 cos\u00ec efficace come E-Prime nel permettere la comunicazione non-giudicativa, visto che \"\"to be\" \u00e8 permesso ma altre parole richieste per indicare lo stato dell'essere (es. \"equals\", \"become\"\") non lo sono.\nInoltre, uno dei maggiori problemi dell'inglese, che \u00e8 la comprensione mediante l'ascolto per chi impara questa lingua non \u00e8 risolto. Infatti, la pronuncia di ogni parola non \u00e8 chiara ai parlanti non di lingua madre; anche i parlanti di lingua madre hanno lievi differenze di pronuncia a seconda della loro provenienza, confusi dall'uso spesso non logico dell'alfabeto.\nAltre critiche vengono dai nativi inglesi, che considerano questo ed altri simili tentativi una sorta di \"violenza\" alla loro lingua. Un forte ostacolo all'uso viene anche da chi dovrebbe impararla, che si chiede il perch\u00e9 dell'apprendimento di una lingua che porta ad un livello di comunicazione basso, che di fatto rende impacciato ed \"inferiore\" chi la impara rispetto ad un parlante di un'altra qualsiasi lingua pi\u00f9 completa, naturale o artificiale.\nNote storiche.\nWinston Churchill support\u00f2 all'inizio l'idea dell'uso del Basic English come lingua internazionale, menzionandolo in un discorso ad Harvard nel 1944, ma smise quando lesse un articolo dove \"\"blood, toil, tears and sweat\" venivano tradotti in Basic English come \"blood, hard work, eyewash and body water\"\".\nSecondo Talking To series di \"Times Educational Supplement\", George Orwell potrebbe aver parodizzato il Basic English nel suo libro \"1984\". Il riferimento alla Neolingua potrebbe venire interpretato come una critica nascosta alle \"lingue universali\" proposte durante il periodo in cui scrisse il libro.\nLista delle parole.\nQueste sono le 851 parole di base del Basic English.\nOperazioni (102 parole).\n\"wakeup, getup, sleep, come, get, give, go, keep, let, make, put, seem, take, be, do, have, say, see, send, may, will, about, across, after, against, among, at, before, between, by, down, from, in, off, on, over, through, to, under, up, with, as, for, of, till, than, a, the, all, any, every, no, other, some, such, that, this, I, he, you, who, and, because, but, or, if, though, while, how, when, where, why, again, ever, far, forward, here, near, now, out, still, then, there together, well, almost, enough, even, little, much, not, only, quite, so, very, tomorrow, yesterday, north, south, east, west, please, yes.\"\nOggetti (399 parole generiche).\n\"account, act, addition, adjustment, advertisement, agreement, air, amount, amusement, animal, answer, apparatus, approval, argument, art, attack, attempt, attention, attraction, authority, back, balance, base, behaviour, belief, birth, bit, bite, blood, blow, body, brass, bread, breath, brother, building, burn, burst, business, butter, canvas, care, cause, chalk, chance, change, cloth, coal, colour, comfort, committee, company, comparison, competition, condition, connection, control, cook, copper, copy, cork, cotton, cough, country, cover, crack, credit, crime, crush, cry, current, curve, damage, danger, daughter, day, death, debt, decision, degree, design, desire, destruction, detail, development, digestion, direction, discovery, discussion, disease, disgust, distance, distribution, division, doubt, drink, driving, dust, earth, edge, education, effect, end, error, event, example, exchange, existence, expansion, experience, expert, fact, fall, family, father, fear, feeling, fiction, field, fight, fire, flame, flight, flower, fold, food, force, form, friend, front, fruit, glass, gold, government, grain, grass, grip, group, growth, guide, harbour, harmony, hate, hearing, heat, help, history, hole, hope, hour, humour, ice, idea, impulse, increase, industry, ink, insect, instrument, insurance, interest, invention, iron, jelly, join, journey, judge, jump, kick, kiss, knowledge, land, language, laugh, law, lead, learning, leather, letter, level, lift, light, limit, linen, liquid, list, look, loss, love, machine, man, manager, mark, market, mass, meal, measure, meat, meeting, memory, metal, middle, milk, mind, mine, minute, mist, money, month, morning, mother, motion, mountain, move, music, name, nation, need, news, night, noise, note, number, observation, offer, oil, operation, opinion, order, organization, ornament, owner, page, pain, paint, paper, part, paste, payment, peace, person, place, plant, play, pleasure, point, poison, polish, porter, position, powder, power, price, print, process, produce, profit, property, prose, protest, pull, punishment, purpose, push, quality, question, rain, range, rate, ray, reaction, reading, reason, record, regret, relation, religion, representative, request, respect, rest, reward, rhythm, rice, river, road, roll, room, rub, rule, run, salt, sand, scale, science, sea, seat, secretary, selection, self, sense, servant, sex, shade, shake, shame, shock, side, sign, silk, silver, sister, size, sky, sleep, slip, slope, smash, smell, smile, smoke, sneeze, snow, soap, society, son, song, sort, sound, soup, space, stage, start, statement, steam, steel, step, stitch, stone, stop, story, stretch, structure, substance, sugar, suggestion, summer, support, surprise, swim, system, talk, taste, tax, teaching, tendency, test, theory, thing, thought, thunder, time, tin, top, touch, trade, transport, trick, trouble, turn, twist, unit, use, value, verse, vessel, view, voice, walk, war, wash, waste, water, wave, wax, way, weather, week, weight, wind, wine, winter, woman, wood, wool, word, work, wound, writing, year\".\nOggetti (200 parole figurabili).\n\"angle, ant, apple, arch, arm, army, baby, bag, ball, band, basin, basket, bath, bed, bee, bell, berry, bird, blade, board, boat, bone, book, boot, bottle, box, boy, brain, brake, branch, brick, bridge, brush, bucket, bulb, button, cake, camera, card, cart, carriage, cat, chain, cheese, chest, chin, church, circle, clock, cloud, coat, collar, comb, cord, cow, cup, curtain, cushion, dog, door, drain, drawer, dress, drop, ear, egg, engine, eye, face, farm, feather, finger, fish, flag, floor, fly, foot, fork, fowl, frame garden, girl, glove, goat, gun, hair, hammer, hand, hat, head, heart, hook, horn, horse, hospital, house, island, jewel, kettle, key, knee, knife, knot, leaf, leg, library, line, lip, lock, map, match, monkey, moon, mouth, muscle, nail, neck, needle, nerve, net, nose, nut, office, orange, oven, parcel, pen, pencil, picture, pig, pin, pipe, plane, plate, plough, pocket, pot, potato, prison, pump, rail, rat, receipt, ring, rod, roof, root, sail, school, scissors, screw, seed, sheep, shelf, ship, shirt, shoe, skin, skirt, snake, sock, spade, sponge, spoon, spring, square, stamp, star, station, stem, stick, stocking, stomach, store, street, sun, table, tail, thread, throat, thumb, ticket, toe, tongue, tooth, town, train, tray, tree, trousers, umbrella, wall, watch, wheel, whip, whistle, window, wing, wire, worm\".\nQualit\u00e0 (100 generali).\n\"able, acid, angry, automatic, beautiful, black, boiling, bright, broken, brown, cheap, chemical, chief, clean, clear, common, complex, conscious, cut, deep, dependent, early, elastic, electric, equal, fat, fertile, first, fixed, flat, free, frequent, full, general, good, great, grey, hanging, happy, hard, healthy, high, hollow, important, kind, like, living, long, male, married, material, medical, military, natural, necessary, new, normal, open, parallel, past, physical, political, poor, possible, present, private, probable, quick, quiet, ready, red, regular, responsible, right, round, same, second, separate, serious, sharp, smooth, sticky, stiff, straight, strong, sudden, sweet, tall, thick, tight, tired, true, violent, waiting, warm, wet, wide, wise, yellow, young\".\nQualit\u00e0 (50 opposte).\n\"awake, bad, bent, bitter, blue, certain, cold, complete, cruel, dark, dead, dear, delicate, different, dirty, dry, false, feeble, female, foolish, future, green, ill, last, late, left, loose, loud, low, mixed, narrow, old, opposite, public, rough, sad, safe, secret, short, shut, simple, slow, small, soft, solid, special, strange, thin, white, wrong.\""}
{"id": "78750", "revid": "628767", "url": "https://it.wikipedia.org/wiki?curid=78750", "title": "Copra", "text": "La copra \u00e8 l'endosperma, chiamato polpa, essiccato del seme del cocco. La parte edibile della noce di cocco, non \u00e8 il frutto, fibroso, ma l'interno del seme ricco di lipidi e carboidrati. La pratica di essiccare la polpa ottenendo la copra fu introdotta per ridurre il tenore di umidit\u00e0 migliorando la conservazione e rendendo pi\u00f9 efficiente l'estrazione di grassi e oli.\nStoria.\nIl nome copra deriva da \"koppara\", termine della lingua del Kerala che significa \"cocco secco\". Come prodotto commerciale venne sviluppato attorno al 1860 dai mercanti sud asiatici, ed ora la sua produzione \u00e8 alla base dell'economia delle Isole Marchesi, delle Kiribati e del Surigao del nord.\nPrima dell'essiccamento la polpa del cocco contiene circa il 33% di grasso e il 15% di carboidrati, mentre al termine, invece, la percentuale di grasso sale a circa il 65%. L'olio di copra contiene trigliceridi e una piccola percentuale di glucidi. Gli acidi grassi principalmente presenti sono laurico, miristico, caproico, oleico, palmitico, stearico. La particolarit\u00e0 della sua composizione sta nell'alta presenza di acidi grassi saturi e un contenuto di acidi grassi insaturi piuttosto basso per un prodotto di origine vegetale.\nL'olio (o burro) di cocco, estratto dalla copra tramite bollitura e pressatura, viene usato in alcuni prodotti farmaceutici (supposte), come condimento in cucina, nella produzione delle margarine, per i detergenti e nei prodotti cosmetici (shampoo, crema da barba, dentifricio). Dalla copra si ricava anche il latte di cocco."}
{"id": "78753", "revid": "123706277", "url": "https://it.wikipedia.org/wiki?curid=78753", "title": "Fiat 850", "text": "La Fiat 850 \u00e8 un'autovettura prodotta tra il 1964 ed il 1971 in oltre due milioni e duecentomila esemplari. \nNata per riempire il vuoto che vi era tra la 600 e la 1100 (non a caso 850 \u00e8 la media aritmetica di 600 e 1100), la FIAT riusc\u00ec a creare in poco tempo e con poca spesa una vettura che seppe resistere dal periodo successivo alla fine del Boom economico fino all'inizio della crisi dell'auto degli anni settanta. Essa \u00e8 inoltre il terzultimo modello a motore posteriore prodotto dalla casa torinese. Le ultime saranno la 126 e la 133.\nGenesi del progetto e caratteristiche.\nUn paio d'anni dopo il lancio della 600 la FIAT, forte del 70% delle immatricolazioni che deteneva, avvi\u00f2 lo studio di un nuovo modello da inserire tra la 600 stessa e la 1100. Anche con la possibilit\u00e0 di una comunanza progettuale simile a quella dei modelli precedenti della SIMCA, venne messo cos\u00ec in cantiere il progetto \"122\", che prevedeva una vettura completamente nuova (mantenendo tuttavia trazione e motore posteriore). Il progetto venne per\u00f2 abbandonato dalla casa torinese, mentre una delle proposte di stile del progetto 122 fu comunque utilizzata dalla Simca, all'epoca consociata alla Fiat, per la 1000 che uscir\u00e0 sul mercato a fine 1961.\nLa Fiat, per contenere gli investimenti, ripieg\u00f2 su un'evoluzione della 600 da inserire nella categoria di veicoli immediatamente superiore.\nSi inizi\u00f2 cos\u00ec a lavorare su un progetto che doveva essere economico ma remunerativo allo stesso tempo, venne difatti utilizzata come punto di partenza la struttura base della 600 (inclusi tetto e cellula abitativa) e la meccanica (rivista in molti particolari, come le sospensioni posteriori ed il motore), per realizzare una nuova utilitaria che si proponeva come modello pi\u00f9 raffinato rispetto alla illustre progenitrice.\nDifferenze e migliorie rispetto alla 600.\nIl lavoro di Dante Giacosa (capo progettista Fiat dell'epoca) fu semplice ma innovativo, bast\u00f2 realizzare un frontale pi\u00f9 alto e squadrato che incorporava i fari anteriori, i quali passarono da 13 a 17\u00a0cm di diametro (erano gli stessi della 1100 D) mentre i lamierati esterni delle portiere vennero ridisegnati, il parabrezza venne ampliato e i finestrini posteriori modificati per ottenere una maggiore visibilit\u00e0. La nuova piccola coda posteriore, aggiunta per ragioni aerodinamiche ed estetiche, si rivelava in realt\u00e0 sconveniente se si doveva raggiungere il motore, in quanto bisognava smontare il fascione portatarga. Questi accorgimenti portarono ad aumentare la lunghezza della carrozzeria che pass\u00f2 a 357,5 centimetri, 36 in pi\u00f9 della 600. Dell'antenata, oltre all'analoga impostazione ed architettura, la 850 mantenne anche le ruote da 12 pollici con relativi coprimozzo, adottate sulla versione \"fanaloni\" della 600, ovvero l'ultimo modello prodotto in affiancamento con la neonata 850. Con l'entrata in produzione della 850, la 600 fu modificata nella carrozzeria, adottando le porte del modello nuovo al posto delle pericolose portiere precedenti,quelle definite \"suicide doors\".\nL'abitacolo, bench\u00e9 fosse strutturalmente identico a quello della 600, era in realt\u00e0 maggiormente spazioso e pi\u00f9 ricco, bast\u00f2 infatti disegnare una plancia pi\u00f9 moderna e rivestire il tutto in materiale plastico (antiriflettente) al posto della lamiera; un'importante novit\u00e0 fu l'introduzione di un impianto di riscaldamento efficiente che non immetteva nell'abitacolo l'aria calda e maleodorante del motore, ma che disponeva di un radiatore proprio. Queste caratteristiche resero la vettura agli occhi del pubblico un enorme passo avanti rispetto alla 600.\nAnche per quanto riguarda la meccanica i progettisti decisero di non abbandonare il vecchio \"Fiat 100\" quattro cilindri raffreddato ad acqua seppure vi apportarono sostanziali modifiche, ridisegnarono la testata e l'albero a camme e aumentarono la cilindrata dai 767 della 600D a 843 centimetri cubici (da cui il nome \"850\") il che fece ottenere un numero maggiore di cavalli, da 29 a 34 (questo consentiva di toccare i 120 chilometri all'ora alla versione \"Normale\", che diventavano 125 per la \"Super\"). Ulteriori cambiamenti vi furono con l'introduzione di un nuovo braccio a \"Y\" che sorreggeva il motore, montato in posizione arretrata rispetto alla 600. L'impianto frenante di questa prima serie, ovviamente a comando idraulico, manteneva il classico schema a tamburo sulle 4 ruote ma debitamente potenziato in virt\u00f9 dell'aumento di peso e prestazioni rispetto alla 600.\nAl momento del lancio nel maggio del 1964 erano disponibili due versioni, la \"Normale\" da 34\u00a0CV (alimentata a benzina normale), e la \"Super\" da 37, (alimentata a benzina super, con maggior numero d'ottano). I due modelli erano identici. L'unico fattore discriminante era una targhetta, posta nel vano motore, recante la sigla 100G000 per la versione Normale, 100G002 per la versione Super, che aveva anche un adesivo specifico sul lunotto (la \"u\" di Super incorporava una goccia di carburante indicante quale benzina andava usata).\nSeconda serie.\nNel '68 tutta la gamma fu oggetto di ritocchi. Tra le berline la \"Super\" cedette il posto alla \"Special\", meglio rifinita, con profili cromati sulle fiancate, cornici lucide ai bordi di parabrezza e lunotto, mascherina modificata; all'interno, tante piccole migliorie: nuovo volante con corona in simil legno e razze nere in metallo forato, nuova plancia rivestita in plastica, quadro strumenti nero anzich\u00e9 grigio e tachimetro con fondo scala a 160\u00a0km/h anzich\u00e9 140, aggiunta di un pozzetto porta-oggetti vicino alla leva del cambio, divano posteriore ridisegnato con sostegno per le cosce, specchietto retrovisore interno con posizione antiabbagliante. Nuovi colori interni e esterni, e nuovi cerchioni da 13 pollici (adottati gi\u00e0 su coup\u00e9 e spider, che saranno anche dotazione delle future 128 e 127). Furono mantenuti i rostri gommati e fu equipaggiata col motore da 47\u00a0CV della versione coup\u00e9 del 1965, dotato di carburatore a doppio corpo e collettori di scarico maggiorati, che le consentiva di superare i 135\u00a0km/h. In conseguenza di questo incremento prestazionale, si scelse di adottare i pi\u00f9 performanti freni a disco sull'avantreno. \nLa \"850\" Normale, invece, rimase pressoch\u00e9 invariata.\nAnche le due versioni sportive furono oggetto di attenzione, soprattutto la Coup\u00e9, che venne ristilizzata (nuova coda allungata e incassata con 4 fari circolari anzich\u00e9 due, nuovo frontale con fari supplementari e diversi indicatori di direzione, inedito fregio anteriore) e dotata di motore di cilindrata (da 843 a 903\u00a0cm\u00b3) e potenza (da 47 a 52\u00a0CV) maggiore.\nAnche la \"Spider\" venne equipaggiata col motore da 52\u00a0CV della coup\u00e9, ma i ritocchi estetici furono limitati alla scomparsa della carenatura dei fari anteriori (divenuti pi\u00f9 sporgenti), ad una nuova griglia posteriore e ad altri piccoli accorgimenti come l'aggiunta della dicitura in lingua inglese alla strumentazione. Tale scelta (unitamente a quella dei fari anteriori pi\u00f9 sporgenti) furono adottate in ossequio al mercato statunitense, sul quale fu venduta una discreta quantit\u00e0 di \"Spider\". La nuova denominazione adottata dalla seconda serie delle piccole sportive era \"850 Sport Coup\u00e9\" e \"850 Sport Spider\".\nLa produzione delle berline e delle Familiari cess\u00f2 nel '71 (anno del lancio della 127), mentre le due \"Sport\" rimasero in listino fino al '72 (nel '71 la coup\u00e9 si dot\u00f2 di fari supplementari disposti differentemente).\nVersioni derivate.\nLe Special.\nLa messa in commercio del modello \"850\" rappresent\u00f2 l'ultima occasione per i molti carrozzieri italiani di avere a disposizione un autotelaio economico da poter \"vestire\" secondo la loro fantasia.\nPochi mesi dopo la presentazione, nell'ottobre 1964, il padiglione carrozzieri del Salone di Torino vide l'esposizione di una ventina di nuove interpretazioni su meccanica della \"850\", negli allestimenti berlina 4 porte, berlinetta, coup\u00e9, spider, familiare e spiaggina, realizzate da Savio, Vignale, Allemano, Moretti, OSI, Boneschi, Francis Lombardi, Michelotti, Caprera e Siata.\nAltri allestimenti speciali furono presentati negli anni successivi, anche da carrozzieri esteri, sfruttando la semplicit\u00e0 e la robustezza della meccanica che consentiva una grande facilit\u00e0 di trasformazione a costi contenuti, come gi\u00e0 era avvenuto per i precedenti modelli \"600\" e \"500\".\nSubito dopo la berlina esord\u00ec la \"850 T\" (evoluzione del \"600 T\"), versione che il marketing di oggi potrebbe definire come monovolume o come multispazio, che aveva la connotazione di un minibus con la possibilit\u00e0 di ospitare un maggior numero di passeggeri e da cui venne derivato anche un furgoncino.\nNel '65 vennero introdotte la \"Coup\u00e9\" (disegnata dal centro stile Fiat) e la \"Spider\" (disegnata da Bertone). Entrambe realizzate sul pianale della berlina, ne differivano meccanicamente per i motori potenziati (47 \u00a0CV per la Coup\u00e9 e 49 \u00a0CV per la Spider) e per i freni anteriori a disco (sulla berlina erano a tamburo su tutte le ruote).\nEntrambe riscossero grande successo, in quanto stilisticamente (bench\u00e9 la \"Spider\" fosse molto pi\u00f9 riuscita), sembravano Ferrari in miniatura. Sempre nel '65 venne lanciata la berlina \"Super Idroconvert\", dotata di frizione idraulica automatica (ma il cambio rimaneva meccanico a 4 rapporti): molto comoda in citt\u00e0, ebbe poco successo.\nCome per la 600 anche la 850 fu oggetto di preparazioni sportive da parte di Abarth e Giannini: \nAl di fuori della produzione seguita direttamente dalla casa torinese, diverse sono state le interpretazioni da parte di carrozzieri esterni. Degna di nota \u00e8 la SIATA 850 Spring, vetturetta spider ispirata delle auto anni trenta scoperte. I pochi esemplari prodotti, quasi tutti finiti all'estero, montavano, appunto, la meccanica della Fiat 850 tipo 100G.002, ossia quelli della Super (anche se molti esemplari, forse dopo la rottura del motore, o per pura smania di cambiare, montano la versione da 47 \u00a0CV, o preparata o originale del coup\u00e9, o addirittura il 903, pi\u00f9 adatto come prestazioni al tipo di vettura)\nAnche la Carrozzeria Vignale realizz\u00f2 una sua versione coup\u00e9 e spider; venne prodotta dal carrozziere in Italia come \"Fiat 850 Vignale\", e con il motore della Fiat 600D in Argentina, direttamente dalla casa con il nome di \"770\" prima e \"800\" in seguito (anche in versione Spider)\nLa carrozzeria Francis Lombardi realizz\u00f2 la \"Fiat 850 Lucciola\", con carrozzeria a quattro porte e allestimento pi\u00f9 lussuoso, e la \"Grand Prix\", coup\u00e9 dalle linee aerodinamiche disponibile, oltre che con la meccanica della 850, anche con motori Abarth o Giannini; anche la SEAT realizz\u00f2 una versione 4 porte della 850, esteticamente simile alla Lucciola ma progettata indipendentemente dalla casa spagnola.\nLa 850 nei media.\nLa 850 di Guido Rossa.\nLa 850 fu anche protagonista di un tragico fatto di cronaca avvenuto a Genova in via Ischia: in tale vettura, di cui era proprietario, fu infatti assassinato nel 1979 dalle Brigate Rosse Guido Rossa, il sindacalista FIOM-CGIL alla Italsider di Genova-Cornigliano che aveva denunciato le infiltrazioni brigatiste nella fabbrica.\nLa 850 di Peppino Impastato.\nFu anche protagonista del tragico rapimento e del successivo assassinio del giornalista e attivista siciliano Peppino Impastato che il 9 maggio 1978, tornando a casa sulla sua 850 bianca fu assalito da un agguato e successivamente assassinato da Cosa Nostra.\nStoria di Disney.\nPer il lancio della vettura, la FIAT ricorse alla Disney Italia per preparare una storia dove essa fosse una dei protagonisti di una grande avventura; venne quindi preparata la storia \"Mago Merlino presenta: Paperino e la \u201c850\u201e\".\nPubblicata quindi in dieci episodi sul settimanale \"Topolino\" libretto, dal n. 455 al 464, la storia vede Paperino, insieme ai nipotini e su ordine di zio Paperone, al volante di una rossa Fiat 850 che servir\u00e0 per portare a Tokyo, in occasione delle Olimpiadi, un \"super-super gas\" che dovr\u00e0 alimentare la fiaccola olimpica. Il viaggio, che si snoda attraverso America, Lapponia, Europa ed Africa, \u00e8 per\u00f2 irto di insidie preparate da Maga Mag\u00f2 (intenzionata ad impadronirsi del gas) con l'aiuto della Banda Bassotti. Fortunatamente la presenza di Mago Merlino (presente, insieme alla malvagia Maga, per pubblicizzare il film \"La spada nella roccia\") toglie i paperi (e, chiaramente, anche la fida 850) da ogni tipo d'impaccio e pericolo. La storia fu disegnata da Giovan Battista Carpi. La storia ha visto due ristampe, su \"Disney anni d'oro\" n. 23 (2012) ed \"I migliori anni Disney\" n. 5: \"1964\" (2015), ed una traduzione in Svedese nel n. 10 di \"Kalles Ankas Pocket\" (1972)."}
{"id": "78756", "revid": "108364189", "url": "https://it.wikipedia.org/wiki?curid=78756", "title": "Equazione ipergeometrica confluente", "text": "In matematica, l'equazione ipergeometrica confluente o equazione di Kummer, da Ernst Kummer, \u00e8 un'equazione differenziale lineare del secondo ordine ottenuta a partire dall'equazione di Papperitz-Riemann facendo confluire due singolarit\u00e0 in un solo punto; \u00e8 strettamente legata con l'equazione ipergeometrica e le sue soluzioni, le funzioni ipergeometriche. Ciascuna delle soluzioni dell'equazione ipergeometrica confluente \u00e8 analogamente chiamata funzione ipergeometrica confluente. \nSi individuano in particolare due soluzioni indipendenti, fornite da serie ipergeometriche: la prima \u00e8 denotata con formula_1 e viene detta funzione ipergeometrica di Kummer, mentre la seconda \u00e8 denotata con formula_2 e chiamata funzione di Whittaker, in riferimento a Edmund Taylor Whittaker, oppure anche funzione ipergeometrica confluente di Tricomi (da Francesco Tricomi) o funzione ipergeometrica di Gordon-Tricomi. Da notare che per funzione di Kummer si intende invece una funzione speciale non collegata alle precedenti.\nL'equazione.\nL'equazione ipergeometrica confluente ha la forma:\ndove formula_4, formula_5 e formula_6 sono variabili complesse (o variabili formali); in genere formula_4 e formula_5 sono considerati parametri che caratterizzano una famiglia di equazioni (e di funzioni di formula_6 loro soluzioni).\nLa funzione ipergeometrica di Kummer \u00e8 data dalla serie ipergeometrica generalizzata:\ndove:\n\u00e8 il fattoriale crescente. Le funzioni di Bessel, la funzione gamma incompleta, i polinomi di Hermite e i polinomi di Laguerre sono casi particolari della funzione ipergeometrica di Kummer.\nLa funzione di Whittaker (funzione ipergeometrica confluente di Tricomi) \u00e8 data da:\nEsiste una notazione alternativa per formula_14 (si veda il testo di Abramowitz e Stegun).\nCasi particolari.\nVi sono molte funzioni speciali che possono essere espresse come caso speciale della funzione ipergeometrica confluente:\nRappresentazioni integrali.\nSe formula_30, allora formula_1 pu\u00f2 essere rappresentato con forma di integrale:\ndove formula_33 \u00e8 la funzione caratteristica della distribuzione Beta. Per formula_4 con parte positiva reale, formula_27 pu\u00f2 essere ottenuto dalla trasformata di Laplace:\nL'integrale definisce una soluzione nella parte destra del semipiano formula_37.\nPolinomi di Laguerre.\nLa funzione di Kummer pu\u00f2 essere espressa in diversi modi come sviluppo in polinomi di Laguerre, ad esempio:\nTeorema di moltiplicazione.\nValgono i seguenti teoremi di moltiplicazione:"}
{"id": "78761", "revid": "47767", "url": "https://it.wikipedia.org/wiki?curid=78761", "title": "Martana (nome)", "text": "Origine e diffusione.\nSi tratta, analogamente ad altri nomi quali Marzia, Marziale, Martino, Marco e Marciano, di un nome teoforico riferito al dio romano Marte.\nIn spagnolo pu\u00f2 anche costituire un composto di \"Marta\" e \"Ana\".\nOnomastico.\nL'onomastico si festeggia il 2 dicembre in memoria di santa Martana, martirizzata a Roma sotto Valeriano con numerosi compagni di fede."}
{"id": "78767", "revid": "307923", "url": "https://it.wikipedia.org/wiki?curid=78767", "title": "Pentatonica", "text": ""}
{"id": "78773", "revid": "123787778", "url": "https://it.wikipedia.org/wiki?curid=78773", "title": "Fiat 1800", "text": "Le Fiat 1500 L, 1800, 2100 e 2300 sono automobili prodotte dalla FIAT tra il 1959 ed il 1968.\nLa genesi.\nNella seconda met\u00e0 degli anni cinquanta la casa torinese avvi\u00f2 lo studio di una nuova vettura di grandi dimensioni che potesse prendere il posto delle FIAT 1400 e 1900, sul mercato dal 1950.\nVisto il perdurare della moda, anche per la nuova ammiraglia venne scelta una carrozzeria d'impronta americaneggiante. Bandite per\u00f2 le rotondit\u00e0 del modello precedente, la nuova carrozzeria sfoggiava linee tese, grosse pinne e abbondanza di cromature.\nDal punto di vista tecnico, invece, le novit\u00e0 maggiori arrivavano dai motori (tutti a 6 cilindri in linea con albero a camme laterale) e dalla sospensione anteriore a ruote indipendenti con barre di torsione. Per il resto la vettura conservava la trazione posteriore, il retrotreno ad assale rigido con balestre longitudinali, i freni a tamburo sulle 4 ruote e il cambio manuale a 4 marce con leva al volante.\nPochi mesi dopo la presentazione della berlina a 4 porte (Salone dell'automobile di Ginevra del 1959), nelle versioni \"1800\" (1795 cm\u00b3, 75 CV) e \"2100\" (2054\u00a0cm\u00b3, 82\u00a0CV), la gamma s'arricch\u00ec della variante \"familiare\", con carrozzeria giardinetta.\nLa Fiat, prima casa in Europa (ma la moda era gi\u00e0 diffusa negli Stati Uniti), tent\u00f2 di affrancare questo tipo di carrozzeria dalla poco lusinghiera fama di veicolo da lavoro, introducendo il concetto di station wagon di lusso per il tempo libero. Gianni Agnelli, qualche anno dopo, utilizzava una \"2300 Lusso Familiare\", evoluzione della \"2100 Familiare\", per andare a giocare a golf.\nAlla fine del 1959 la Sezione Carrozzerie Speciali della FIAT realizz\u00f2 la versione \"Speciale\", sulla base della 2100, caratterizzata da passo e lunghezza maggiorati, un diverso (e pi\u00f9 elaborato) frontale, da interni meglio rifiniti e da altre differenze minori.\nLa carrozzeria Francis Lombardi, invece, lanci\u00f2 la versione a passo allungato della berlina, apprezzata come taxi (configurazione a 7 posti) o come auto di rappresentanza (sia per le autorit\u00e0 Italiane che per il Vaticano) denominata \"President\".\nL'evoluzione.\nNel 1960 la gamma s'arricch\u00ec della variante \"2100 Saxomat\" (berlina o \"familiare\"), dotata di frizione automatica: il cambio rimaneva manuale con leva al volante, ma mancava il pedale della frizione.\nLe novit\u00e0 pi\u00f9 succose arrivarono per\u00f2 nel 1961, quando la 1800 lasci\u00f2 il posto alla \"1800 B\" (con quattro freni a disco e motore potenziato a 86\u00a0CV) e la 2100 venne sostituita dalla \"2300\".\nQuest'ultima si distingueva per il frontale ristilizzato con fari gemellari e per il motore portato a 2279\u00a0cm\u00b3 (105\u00a0CV).\nTutte erano disponibili nelle versioni berlina e \"Familiare,\" solo la 2300 (analogamente alla 2100) era allestita anche in versione berlina \"Speciale\".Alla fine dello stesso anno venne lanciata la \"2300 Coup\u00e9\", basata sulla berlina e dotata di un'elegante carrozzeria disegnata da Ghia. La coup\u00e9 era disponibile nelle versioni \"2300\" (monocarburatore da 105\u00a0CV) e \"2300 S\" (la S significava \"spinto\", bicarburatore da 136\u00a0CV,completa della rarissima soluzione consistente in 2 servofreni,ognuno dei quali agente su un asse).\nNel 1963 venne lanciata la \"1500 L\" (dove \"L\" stava per \"Lunga\"), frutto del trapianto del motore 4 cilindri di 1481\u00a0cm\u00b3 da 72\u00a0CV (ma ne esisteva anche una variante depotenziata a 60\u00a0CV per i taxisti) della 1500 nel corpo vettura della 1800 B berlina.\nNel 1963 le versioni \"Speciale\" vennero tolte di listino, mentre le 2300 vennero rimpiazzate dalle \"2300 Lusso\" (berlina passo e lunghezza normali e Familiare), con dotazione arricchita dal servosterzo, dall'opzionale overdrive, dall'impianto di climatizzazione differenziato per i posti anteriori e posteriori e, novit\u00e0 assoluta per la produzione italiana, dinamo sostituita dall'alternatore. L'anno successivo la gamma della coup\u00e9 venne ridotta alla sola \"2300 S\" da 136\u00a0CV, che sub\u00ec, nel 1965, anche qualche leggero ritocco (nuovo profilo cromato laterale, diversa presa d'aria e interni migliorati).\nNel 1964 la 1500 L era stata inoltre potenziata a 75\u00a0CV, mentre nel 1968 l'intera gamma venne tolta di listino per far posto alla nuova 130. La 2300 S Coup\u00e9 fu pensionata dopo un periodo di coabitazione con la Dino Coup\u00e9,e nel 1971, al lancio della 130 Coup\u00e9 la Fiat fece sapere che, ufficialmente, la nuova versione era intesa come sostituta della 2300 S Coup\u00e9.\nSi stima che la produzione totale di questi modelli sia intorno alle 150.000 unit\u00e0.\nIn Spagna furono prodotte anche delle versioni berlina e Familiare con il motore 1500,appunto della 1500, che la SEAT denomin\u00f2 \"1500\" e \"1500 Familiar\".\nFuori serie.\nIl modello \"2300\" fu l'ultimo ad uscire di produzione; venne utilizzato (per la parte telaistica) anche da molti carrozzieri per la realizzazione di prototipi, di cui alcuni mai entrati in produzione. Si possono segnalare infatti, oltre alla versione coup\u00e9 \"ufficiale\", disegnata da Sergio Sartorelli e costruita dalla Ghia, altre versioni della stessa Ghia e di Pininfarina, Moretti, Savio e Michelotti."}
{"id": "78779", "revid": "3115", "url": "https://it.wikipedia.org/wiki?curid=78779", "title": "Fiat 1300", "text": "La Fiat 1300/1500 \u00e8 un'automobile prodotta dalla casa torinese dal 1961, in due motorizzazioni, la \"1300\" di 1295 cm\u00b3 da 65 CV. e la \"1500\" di 1481 cm\u00b3, erogante 72 CV.\nIl contesto.\nCol lancio di tale modello la Fiat copr\u00ec la fetta di mercato, allora vacante, nella gamma intermedia tra Fiat 1100 (di cui ricalcava le dimensioni) e Fiat 1800 (sorella minore delle 2100 e 2300).\nLa casa automobilistica present\u00f2 nell'aprile del 1961 una prima versione berlina che, come la tedesca NSU Prinz versione 4, del medesimo anno, s'ispirava all'originale \"design\" della coeva Chevrolet Corvair (a sua volta derivata dalla Corvette), ricalcandone anzitutto la soluzione stilistica dei \"due gusci\" sovrapposti, uniti a livello della linea di cintura, evidenziata da un profilo cromato perimetrale continuo; altre evidenti analogie le luci posteriori circolari separate, il lunotto panoramico sovrastato dal grondino sporgente e l'adozione dei quattro fari circolari, disposti a coppie orizzontali (in questo differenziandosi dalla Prinz), identici a quelli adottati dalla coeva ammiraglia Fiat 2300. Il prezzo di listino venne fissato a 1.190.000 lire per la 1300 e 1.265.000 per la 1500.\nLa progettazione e la sperimentazione furono condotte con rigore: furono costruiti 19 prototipi, ciascuno percorse nei test dai 60.000 ai 120.000 chilometri, affrontando condizioni climatiche (caldo e freddo) e ambientali estreme. Trasmissioni e cambi furono testati a regimi e coppie massime molto superiori a quelli di normale esercizio, le sospensioni e gli organi meccanici subirono prove gravose. Anche il dipartimento aeronautico della Casa (Fiat Aviazione) diede il suo contributo, in particolare per studiare le vibrazioni e la rigidit\u00e0 torsionale della scocca. Ne consegu\u00ec, ad esempio una riduzione da otto a dieci volte delle vibrazioni del cofano e dei parafanghi, attorno al compartimento motore, grazie a irrobustimenti del fondo del pianale.\nLa ragione di prove tanto accurate era che, con l'apertura del mercato comune e la cessazione dei dazi doganali, il modello avrebbe dovuto misurarsi sul terreno domestico con vari concorrenti europei, e parimenti essere esportato e venduto in molti paesi esteri, cosa che poi in effetti avvenne con buoni risultati commerciali.\nLa vettura veniva equipaggiata con un cambio manuale a 4 marce, con comando al volante, e sulle ruote anteriori disponeva di freni a disco, secondo modello italiano di serie a esserne dotato dopo la Lancia Flavia (la quale per\u00f2 aveva anche i freni posteriori a disco). \nIl propulsore, declinato nelle due cilindrate, per quanto, a detta di riviste del settore, del tutto simile nello schema a quello della Fiat 1100, derivava secondo alcune fonti dal sei cilindri dei modelli Fiat 1800/2100/2300, per utilizzare il maggior numero di componenti comuni e soprattutto le stesse attrezzature produttive. Si tratt\u00f2 di fatto di uno dei primi esempi di \"motori modulari\".\nSia il volante, a semicalice, sia il cambio (con leva ad angolo variabile) erano contraddistinti da un \"design\" nettamente pi\u00f9 moderno delle precedenti berline, quali la Fiat 1100. Gli interni erano poi caratterizzati da una maggiore cura nei dettagli e nelle finiture rispetto anche a modelli FIAT di categoria superiore, quali la Fiat 1800, tanto che gi\u00e0 a partire dalla versione base erano utilizzati dei rivestimenti in pregevole tessuto anzich\u00e9 in skai per ricoprire la selleria.\nPochi mesi dopo l'introduzione del modello berlina, in concomitanza con lo svolgimento del Salone dell'automobile di Torino, venne presentata la versione \"familiare\" caratterizzata dal mantenere le dimensioni esterne della berlina (4,03 m x 1,54 m x 1,36 m) ma nel contempo un padiglione allungato e un portellone posteriore.\nNel corso dell'anno 1962, l'autovettura in questione venne adottata in numeri cospicui da corpi statali, e in particolare, nella pi\u00f9 potente versione 1500, dalla Polizia.\nIl propulsore della Fiat 1500 venne anche installato su una versione taxi col corpo vettura della pi\u00f9 grande e pesante Fiat 1800 B (la 2100 era uscita di scena sostituita dalla 2300). Dopo qualche mese, sulla stessa falsariga venne offerta ai privati la 1500L (\"lunga\") con motore da 72 CV, mentre la versione omologata taxi veniva modificata nel motore, \"depotenziato\" a 60\u00a0CV, nell'intento di ridurne consumi e costo di gestione, sebbene a scapito delle prestazioni. Considerato l'utilizzo prevalente dei taxi in ambito urbano e perci\u00f2 a basse velocit\u00e0, la perdita di potenza era tollerabile. In entrambi i casi le vetture erano tuttavia quasi indistinguibili dalla Fiat 1800/1800B/2100, tranne che per l'assenza delle corniere sui cerchi ruota, dei profili verticali cromati lungo i finestrini, e la strumentazione leggermente semplificata (solo la 2300 coi suoi 4 fari se ne discostava nettamente). Perci\u00f2 andrebbero pi\u00f9 propriamente catalogate come tarde varianti di tale modello. Va evidenziato che i taxi sopravvissero nell'uso quotidiano molto pi\u00f9 a lungo dei modelli a uso privato da cui derivavano, e nei primi anni 80 erano ancora diffusi nelle piccole localit\u00e0 turistiche dell'Italia centrale, specie dell'Umbria (ad esempio Assisi).\nNel frattempo ci si era resi conto che l'essere la 1300 e la 1500 esteticamente identiche nuoceva all'immagine e alle vendite della cilindrata maggiore. Per questo, nel corso del 1964, venne immesso il modello 1500 C, con motore potenziato a 75 CV per una velocit\u00e0 massima effettiva a 155 km/h, contraddistinto dall'adozione del servofreno, ma soprattutto dal passo allungato a 2,50 m, allo scopo di aumentare lo spazio per le gambe dei passeggeri posteriori. I 10 cm in pi\u00f9 erano distribuiti sulla luce della porta posteriore, cio\u00e8 dopo il montante centrale, a beneficio anche dell'accessibilit\u00e0. Le modifiche esterne di maggiore entit\u00e0 riguardarono invece i due gruppi ottici posteriori (sul modello 1300/1500 erano costituiti da due coppie di luci circolari affiancate orizzontalmente, mentre sulla 1500 C da tre luci di foggia lineare sovrapposte verticalmente in un blocco compatto), gli indicatori di direzione (di dimensioni maggiori sul modello 1500 C), il bocchettone della benzina (nella versione base a vista con tappo cromato sotto il gruppo ottico posteriore sinistro, nel modello 1500 C all'interno di uno sportellino sulla fiancata sinistra), e l'adozione sulla carrozzeria della stessa autovettura di un profilo cromato che si estendeva per tutta la larghezza della griglia frontale (di fatto molto simile a quella adottata sul modello 1100R, uscito due anni dopo).\nLe modifiche agli interni riguardarono principalmente la plancia e il volante, di disegno pi\u00f9 moderno, caratterizzato da linee tese ed essenziali. Caratteristico il profilo nero imbottito alla base della plancia per tutta la sua lunghezza, sicuramente con pretese antinfortunistiche oltre che estetiche. Nuovi anche i pannelli delle portiere con i braccioli imbottiti e il bracciolo centrale posteriore, mutuato dalle berline di gamma superiore. Accurato il meccanismo dei sedili anteriori, con doppia regolazione dell'inclinazione, micrometrica a vite oppure rapida agendo sulla medesima leva, e possibilit\u00e0 di abbattimento completo a creare un'unica superficie col sedile posteriore, quale giaciglio di fortuna. Interessante la soluzione tecnica del tettuccio apribile scorrevole, accessorio a richiesta, soprattutto per i mercati esteri. L'apertura del medesimo avveniva ruotando e tirando verso il retro una maniglia cromata. Le cinture di sicurezza, solo anteriori, erano statiche, con sgancio a leva. Il prezzo di listino fu fissato in 1.250.000 lire.\nLa berlina 1500 \"passo corto\" venne tolta dalla gamma, mentre rimase la variante familiare in entrambe le cilindrate. La Fiat 1300 berlina rimase in produzione fino al 1966, successivamente sostituita nel suo segmento dal modello Fiat 124, sviluppato su un pianale completamente nuovo, mentre la versione 1500 C and\u00f2 in pensione circa un anno pi\u00f9 tardi, sostituito dalla Fiat 125. Alla sua erede la 1500 C don\u00f2, in particolare, il pianale, la meccanica dello sterzo, e lo schema costruttivo delle sospensioni posteriori a balestre. Si verific\u00f2 quindi la situazione anomala per cui la Fiat 125, pur essendo pi\u00f9 recente e di fascia pi\u00f9 alta della 124, era in realt\u00e0 tecnicamente pi\u00f9 datata.\nMalgrado l'uscita dai listini italiani, dopo meno di sette anni, talune produzioni su licenza all'estero continuarono per parecchio tempo ancora: la jugoslava Zastava assembl\u00f2 la vettura sino al 1979 in oltre 200.000 esemplari.\nAltre costruzioni su licenza, coeve all'italiana e con adattamenti minori, si ebbero in Germania (Fiat Neckar), Spagna (SEAT), Argentina (Fiat Concord).\nNel corso degli anni settanta, erano ancora numerosi gli esemplari di tale modello in circolazione sulle strade italiane, ma entro la fine degli anni ottanta essi scomparvero praticamente del tutto, falcidiati dall'obsolescenza tecnica ed estetica, dagli incentivi economici alla rottamazione e a causa della acuta esposizione alla corrosione, problema condiviso da quasi tutti i veicoli italiani del Gruppo Fiat di quegli anni. Ne erano fortemente soggetti gli scatolati (ove l'umidit\u00e0 ristagnava per inadeguatezza dei fori di drenaggio) con conseguenze potenzialmente pericolose in corrispondenza delle saldature delle sezioni portanti (quali cedimenti improvvisi e asimmetrici sull'avantreno); altrettanto esposti a corrosione, ancorch\u00e9 non forieri di incidenti, lo specchio del bagagliaio, i parafanghi e lamiere adiacenti, soprattutto gli anteriori privi di un passaruota avvolgente e i conseguenti accumuli di fanghiglia mista a sale grosso negli angoli interni di raccordo alle lamiere dell'abitacolo, fin sotto la zona dei montanti del parabrezza e della paratia anteriore tagliafuoco.\nCiononostante, parecchie automobili finirono mestamente dai demolitori ancora in discrete condizioni e senza un accentuato logorio meccanico, mentre in altri paesi europei, dove il collezionismo aveva gi\u00e0 preso piede, \u00e8 stato frequente vedere tali vetture conservate con maggiore sensibilit\u00e0 storica, o addirittura, per altre ragioni, mantenute in circolazione in Europa dell'Est fino a tempi molto pi\u00f9 recenti, favorite proprio dalla coesistenza dei modelli prodotti su licenza FIAT e dalla conseguente disponibilit\u00e0 sul mercato locale di tutti i ricambi.\nLe derivate.\nA partire dal 1963, il motore del modello 1500 (dapprima nella versione erogante 72 CV, e successivamente in quella da 75 CV) equipaggi\u00f2 anche la Fiat \"1500 cabriolet\", evoluzione della \"Fiat 1200 Cabriolet\" del 1959, concepita dall'estro di Pininfarina quale versione scoperta della Fiat 1100 (da cui derivava, in realt\u00e0, il telaio).\nNel 1962, la Ghia propose una propria versione della Fiat 1500, la Fiat 1500 GT, una coup\u00e9 dall'interasse leggermente accorciato, 234,5 cm al posto di 242, e all'avantreno un tubo metallico Gilco. La caratteristica calandra ricorda molto i progetti Ghia precedenti. Dal 1964 la vettura fu venduta come Ghia 1500 GT. \nNon \u00e8 chiaro se la vettura sia stata costruita presso la Ghia o l'OSI. Il numero dichiarato di 846 unit\u00e0 sembrerebbe indicare una produzione presso l'OSI.\nLa versione del modello \"1500\" (poi affiancata dalle versioni \"1600 S\" con motore bialbero a camme in testa OSCA) rimase in produzione fino all'anno 1966, totalizzando una produzione di circa 22.000 esemplari.\nTale modello, a partire dallo stesso anno, venne sostituito nella gamma Fiat dell'epoca, dalla nuova spider, che in massima parte mutuava la meccanica del modello Fiat 124.\nQuesti modelli vennero costruiti per qualche tempo anche in Germania, sulla base di una accordo commerciale stipulato dalla casa madre con la NSU, e ne vennero utilizzati telaio e il propulsore anche per la realizzazione di alcune versioni coup\u00e9 disegnate dalla SIATA. Altri carrozzieri che realizzarono coup\u00e9 e cabriolet fuoriserie derivate dalle 1300 e 1500 furono Moretti e Vignale.\nIn ottemperanza ad accordi commerciali stipulati dalla Fiat con la Jugoslavia, la Fiat 1300 venne anche prodotta in loco, ovviamente su licenza, dalla locale casa automobilistica Zastava come \"Zastava 1300\", e tale modello era strutturalmente identico alla versione prodotta in Italia dalla casa madre.\nIn Spagna invece la 1500 venne fabbricata su licenza dalla casa automobilistica SEAT, e veniva identificata come \"SEAT 1500\", bench\u00e9 il corpo vettura fosse in realt\u00e0 quello della Fiat 1800, ma equipaggiato con il motore della \"Fiat 1500\".\nIn Argentina invece, la vettura denominata \"1500\", che ebbe vita lunga, era praticamente identica alla versione italiana, salvo per dei sottili profili tubolari cromati sui paraurti, allo scopo di alzare la linea dei medesimi (pi\u00f9 formalmente che ai fini della effettiva protezione), in analogia con quanto avvenuto negli USA con il Maggiolino VW in ossequio alle successive norme di sicurezza.\nIl pianale della vettura fu utilizzato come base per l'allestimento del successivo modello \"125\" che, oltre ad essere contraddistinto dall'adozione di una differente carrozzeria e da una nuova meccanica (nella versione italiana), presentava anche una sospensione posteriore di foggia diversa. Il ponte rigido rimase sostanzialmente quello della \"1500 C\" ma privato della barra antirollio presente nella progenitrice, sostituita da una coppia di biellette longitudinali che collegavano il ponte al pianale, utilizzate per migliorare la precisione di guida. La Casa rimarcava curiosamente questo dettaglio nelle \"brochure\" della vettura nelle sue varie versioni, parlando di un cosiddetto \"schema a quadrilatero\".\nLa versione della \"125\" prodotta in Polonia, vale a dire il modello Polski Fiat 125p, venne equipaggiato ancora a lungo con i pi\u00f9 economici motori della \"Fiat 1300\", e della \"Fiat 1500\" e con la sospensione originale della 1500, mentre in Argentina, fu prima prodotta una vettura denominata \"1600\" con la carrozzeria del 125 prima serie, ma con sospensione posteriore della 1300-1500 e un motore sviluppato localmente che altro non era il motore della 1500 elevato a 1600 cc. Successivamente il modello adott\u00f2, nome, motore e sospensioni della 125 (seconda serie)."}
{"id": "78784", "revid": "1573940", "url": "https://it.wikipedia.org/wiki?curid=78784", "title": "Giraffa camelopardalis", "text": "La giraffa settentrionale (\"Giraffa camelopardalis\" ), noto anche come giraffa dalle tre corna o pi\u00f9 raramente come camelopardo \u00e8 la specie tipo del genere \"Giraffa\", originaria del Nord Africa.\nNell'attuale schema tassonomico dell'IUCN, esiste una sola specie di giraffa, ossia \"G. camelopardalis\", e le sue nove sottospecie, sebbene delle ipotesi tassonomiche alternative hanno proposto l'esistenza di pi\u00f9 specie, da due a undici.\nUn tempo abbondanti in tutta l'Africa fino al XIX secolo, l'animale era presente nel Senegal, Mali e Nigeria, dall'Africa occidentale al nord dell'Egitto. Le giraffe dell'Africa occidentale vivevano un tempo in Algeria e Marocco in periodi antichi fino alla loro estinzione a causa del clima secco sahariano. Alcune popolazioni isolate possono essere trovate in nel sud del Sudan, Kenya, Ciad e Niger.\nTutte le giraffe sono considerate Vulnerabili all'estinzione dall'IUCN. Nel 2016, circa 97.000 individui di tutte le sottospecie erano presenti allo stato brado. Esistono 5.195 giraffe settentrionali.\nEtimologia.\nIl nome specifico \"camelopardalis\" \u00e8 di origine latina. Durante il Medioevo la specie era conosciuta come \u00abcamelopardo\u00bb, nome derivato dalle parole greche antiche che indicavano il cammello e il leopardo, animali a cui la giraffa ritenevano somigliasse.\n\"Kameelperd\" \u00e8 anche il nome della specie in lingua afrikaans. Tra gli altri nomi africani della giraffa ricordiamo \"ekorii\" (ateso), \"kanyiet\" (elgon), \"nduida\" (gikuyu), \"tiga\" (kalenjin e luo), \"ndwiya\" (kamba), \"nudululu\" (kihehe), \"ntegha\" (kinyaturu), \"ondere\" (lugbara), \"etiika\" (luhya), \"kuri\" (ma'di), \"oloodo-kirragata\" od \"olchangito-oodo\" (maasai), \"lenywa\" (meru), \"hori\" (pare), \"lment\" (samburu) e \"twiga\" (swahili e altre) nell'Africa orientale; e \"tutwa\" (lozi), \"nthutlwa\" (shangaan), \"indlulamitsi\" (siswati), \"thutlwa\" (sotho), \"thuda\" (venda) e \"ndlulamithi\" (zulu) in quella meridionale.\nDescrizione.\nLa giraffa settentrionale presenta due protuberanze simili a corno, chiamate ossiconi, sulla fronte. I maschi, inoltre, presentano una terza protuberanza cilindrica meno sviluppata nel centro della fronte sopra gli occhi, che pu\u00f2 raggiungere anche i 3-5 pollici. Le giraffe settentrionali sono pi\u00f9 grandi e alte delle loro controparti meridionali.\nSottospecie.\nLo schema tassonomico dell'IUCN, considera valida una sola specie di giraffa, ossia \"G. camelopardalis\", che contiene nove sottospecie, elencante di seguito:\nDistribuzione.\nLe giraffe settentrionali sono divise in varie popolazioni isolate tra loro, e prediligono le savane e le zone boschive. A seguito delle loro estinzioni locali in varie regioni, le giraffe settentrionali sono la specie meno numerose e pi\u00f9 minacciata. Nell'Africa orientale, si trovano principalmente in Kenya e nell'Etiopia sud-occidentale, e raramente nella Repubblica Democratica del Congo nordorientale e nel sud del Sudan. Se ne contano circa 2000 nella Repubblica Centrafricana, il Ciad e il Camerun, nell'Africa centrale. Un tempo diffuse nell'Africa occidentale, alcune centinaia di giraffe settentrionale sono confinate nella Riserva Dosso di Kour\u00e9, Niger. Sono comuni sia all'interno che all'esterno delle aree protette.\nLa distribuzione originale delle giraffe settentrionale era nel Ciad durante il tardo Pliocene. Vissero anche in Algeria sin dal primo Pleistocene durante il Quaternario. Vissero anche in Marocco fino alla loro estinzione intorno all'anno 600 d.C., poich\u00e9 il clima secco del Sahara rendeva le condizioni impossibili per le giraffe. Sono estinte anche in Libia e in Egitto."}
{"id": "78785", "revid": "125466534", "url": "https://it.wikipedia.org/wiki?curid=78785", "title": "Pongo pygmaeus", "text": "L'orango del Borneo (Pongo pygmaeus ) \u00e8 una scimmia ominide, endemica del Borneo.\nHa una vita media dai 35 ai 40 anni in natura; in cattivit\u00e0 pu\u00f2 raggiungere i 60 anni.\nDescrizione.\nI maschi arrivano ad una altezza di circa 1,4-1,7 m e pesano fino a 118\u00a0kg, mentre le femmine pesano intorno ai 50\u00a0kg Gli arti anteriori sono molto pi\u00f9 lunghi e forti di quelli posteriori, e possono addirittura toccare le caviglie quando l'animale \u00e8 in piedi; l'apertura delle braccia pu\u00f2 anche superare i 2 metri.\nRaggiunta la maturit\u00e0 sessuale intorno ai 12 anni, i maschi sviluppano guance carnose e larghe con cui impressionano i rivali e le femmine; inoltre i maschi adulti presentano anche una sacca golare che amplifica il loro verso. Hanno il pelo rossastro molto lungo sulle spalle, che forma una specie di mantello impermeabile. I cuccioli alla nascita sono molto piccoli ma riescono subito ad arrampicarsi al pelo della madre. Hanno gambe corte e deboli, le quali non riescono a sostenere a lungo il corpo in posizione eretta. Le mani hanno quattro dita molto lunghe e un pollice opponibile che consente all'orango di salire sugli alberi e di prendere il cibo. Hanno braccia molto lunghe e forti che usano per passare da un albero all'altro. Hanno piedi larghi e piatti con dita lunghissime; l'alluce \u00e8 opponibile e permette una presa solidissima. Il cranio \u00e8 molto robusto, dotato di mascelle e denti molto forti, in particolare nei maschi adulti.\nBiologia.\nNel loro habitat naturale gli oranghi trascorrono la maggior parte della vita sugli alberi, perch\u00e9 le loro zampe non sono adatte per camminare sul terreno. L'orango, utilizzando i rami degli alberi gode di un'ampia libert\u00e0 di movimento.\nLe fronde degli alberi costituiscono anche un valido riparo: ogni notte l'orango le usa per costruirsi un giaciglio sospeso sopra il terreno.\nL'orango \u00e8 un animale capace di relazionarsi molto bene con l'uomo. Riesce ad apprendere dal comportamento dell'uomo ed \u00e8 in grado di compiere azioni simili ad esso (piantare chiodi, tagliare un pezzo di legno con la sega, anche solo osservandolo).\nSi tratta comunque di animali fisicamente molto pi\u00f9 forti dell'uomo, avvicinarne uno senza criterio potrebbe rivelarsi molto pericoloso.\nAlimentazione.\nL'orango \u00e8 un grande mangiatore di frutta. Il 60% della dieta \u00e8 basato sulla frutta selvatica: litchi, frutti del rambutan, dell'albero del pane, manghi e il suo frutto preferito, il durian. Tuttavia, l'elemento pi\u00f9 importante nella dieta dell'orango sono i fichi soprattutto perch\u00e9 nascono in diversi periodi dell'anno.\nSpesso si pensa erroneamente che nelle foreste tropicali il cibo, ad esempio frutta e fiori, sia facilmente reperibile. In realt\u00e0, questo cibo \u00e8 distribuito in vari punti della foresta e se ne trova in abbondanza \nsoltanto per vari periodi. Il comportamento e il metabolismo dell'orango si sono adattati a questa situazione. I piccoli apprendono dalla madre a selezionare gli alberi da frutto e sono capaci di ricordare i periodi in cui fruttificano. Quando l'orango trova frutti maturi, ne mangia fino a riempirsi per poi partire in cerca di un'altra fonte di cibo. Spesso capita che debba dividere un albero con i suoi simili o con altre scimmie e uccelli: si tratta di uno dei rari momenti in cui pi\u00f9 oranghi si ritrovano nella stessa zona.In piccola percentuale l'orango mangia anche foglie, corteccia, bacche, noci, germogli, insetti, vermi, piccoli vertebrati e uova d'uccello. Tra le specie maggiormente predate i primati di piccola taglia come il Lori lento.\nDistribuzione e habitat.\nL'orango \u00e8 diffuso nelle calde e umide foreste tropicali del Borneo, che coprono bassipiani, colline e persino paludi costiere.\nConservazione.\nNel 2016 la \"IUCN Red List\" ha classificato \"Pongo pygmaeus\" come specie a rischio critico di estinzione (\"Critically Endangered\").\nLa caccia a questo animale \u00e8 vietata.\nNel Borneo esiste un centro per la tutela di questi animali. La mascotte di questo centro, gi\u00e0 dalla fine degli anni '70 \u00e8 un orango femmina. Le sono stati insegnati pi\u00f9 di trenta segni dell'alfabeto per le persone non udenti ed in tal modo riesce a interloquire con gli esseri umani.\nIn questo centro arrivano molti piccoli d'orango, spesso orfani, perch\u00e9 le loro madri vengono uccise per impossessarsi dei piccoli. Le donne-collaboratrici di questo centro fungono da madre a questi cuccioli. Controllando la dentatura ed esaminando pelo e sangue (DNA), i veterinari riescono a risalire all'et\u00e0 dell'animale. Gli oranghi rimangono 7/8 anni con la madre e spesso, se le madri hanno altri cuccioli e li allattano, diventano gelosi. Dopo essere stati curati e cresciuti, gli oranghi sono liberati in un parco naturale. Sotto la pelle, viene inserito un microchip, in modo da poter riconoscere ogni individuo."}
{"id": "78789", "revid": "228587", "url": "https://it.wikipedia.org/wiki?curid=78789", "title": "Giraffa (disambigua)", "text": ""}
{"id": "78790", "revid": "9", "url": "https://it.wikipedia.org/wiki?curid=78790", "title": "Chou En-lai", "text": ""}
{"id": "78792", "revid": "112280721", "url": "https://it.wikipedia.org/wiki?curid=78792", "title": "Council of European Professional Informatics Societies", "text": "Il Council of European Professional Informatics Societies, in sigla CEPIS, \u00e8 un'organizzazione senza fini di lucro che si pone il fine di promuovere e migliorare elevati standard tra i professionisti dell'informatica, nella convinzione dell'importante impatto che l'informatica esercita sugli impieghi, sulle attivit\u00e0 produttive e sull'intera societ\u00e0 \nMembri.\nIl CEPIS consorzia 32 societ\u00e0 professionali dell'informatica di 31 paesi europei, le quali raccolgono pi\u00f9 di 450.000 professionisti dell'ICT.\nAffiliazioni.\nCEPIS \u00e8 membro di\nOrganizzazione.\nCouncil \u00c8 l'organismo di governo del CEPIS; si riunisce due volte all'anno e vi partecipano i rappresentanti delle societ\u00e0 membri.\nComitato esecutivo Attualmente \u00e8 composto da:\nSegreteria \nBrussels, Austeja Trinkunaite, Segretario Generale"}
{"id": "78793", "revid": "599", "url": "https://it.wikipedia.org/wiki?curid=78793", "title": "CEPIS", "text": ""}
{"id": "78794", "revid": "70647", "url": "https://it.wikipedia.org/wiki?curid=78794", "title": "Homs", "text": "Homs (), nota in epoca romana come Emesa, \u00e8 una citt\u00e0 della Siria orientale, con una popolazione di circa 775 000 abitanti. \u00c8 la terza citt\u00e0 della Siria per numero di abitanti dopo Damasco e Aleppo. \nAntico centro risalente al 2300 a.C. circa, \u00e8 una citt\u00e0 particolarmente nota perch\u00e9 nel 272 vi si svolse una grande battaglia fra le truppe romane dell'imperatore Aureliano e le truppe palmirene della regina Zenobia, che aveva creato un regno indipendente, soggiogando numerose province romane orientali.\nSorge 162 km a nord di Damasco, sul fiume Oronte, ed \u00e8 un importante snodo tra le citt\u00e0 dell'entroterra siriano e la costa del Mediterraneo. Prima della guerra civile siriana era un rilevante centro industriale\nCaratteristiche.\nIl suo monumento pi\u00f9 importante \u00e8 la tomba di Kh\u0101lid ibn al-Wal\u012bd, il noto guerriero vissuto nel primo periodo islamico, conquistatore della Siria e vincitore dei Lakhmidi di al-H\u012bra. Nei suoi dintorni, 38\u00a0km a ovest della citt\u00e0, vicino al confine libanese, si erge il Krak dei Cavalieri (Fortezza dei cavalieri), che fu per quasi due secoli il pi\u00f9 potente baluardo dei Crociati, controllato dall'Ordine dei Cavalieri dell'Ospedale fino alla sua riconquista da parte del Sultano mamelucco Baybars l'8 aprile del 1271.\nHoms \u00e8 una localit\u00e0 agricola e industriale, oltre che un importante centro turistico, grazie al suo clima mite dovuto alla valle in cui giace e che gode della brezza dal mare. All'altezza di Homs si trova inoltre un fiume dal corso anomalo che dalle montagne dell'ovest, vicine al mare, scorre verso l'interno per sfociare in un lago. Grazie a questo fattore la produzione agricola \u00e8 di altissima qualit\u00e0.\nLa regione di Homs \u00e8 anche una zona piena di fermenti letterari, la poesia, in particolare, \u00e8 molto sviluppata, cosa che non impedisce che a Damasco la gente di Homs sia considerata gente davvero singolare.\nI cittadini di Homs sono i soggetti preferiti delle barzellette siriane e spesso irrisi perch\u00e9 mostrerebbero una vena di pazzia, tanto da generare una festa che si svolge ogni mercoled\u00ec: la cosiddetta Festa dei Pazzi (\"\u02bf\u012ad al-maj\u0101n\u012bn\").\nStoria.\nLa fama della pazzia dei cittadini di Homs affonderebbe le sue radici nell'epoca in cui i Romani decisero di conquistare questa bella citt\u00e0, che si trova vicino a Palmira. Quando gli abitanti seppero dell'avvicinarsi dei conquistatori, il piccolo consiglio cittadino avrebbe escogitato una soluzione abbastanza curiosa. Furono emanati proclami con cui si invitavano i residenti a comportarsi come pazzi, allo scopo di far sentire a disagio gli aspiranti occupanti. Alcune direttive suggerivano di mangiare a bocca piena, defecare nei magazzini di cibo (per disgustare le truppe ed evitare che sequestrassero loro il cibo), ballare, toccare i genitali degli stranieri, fare scherzi. Il resto veniva lasciato all'immaginazione degli abitanti. Questi apprezzarono l'idea e agirono seguendo i suggerimenti, e quando i conquistatori giunsero in citt\u00e0, tutti i residenti si comportarono da pazzi, mettendo in piedi uno spettacolo che disgust\u00f2 le forze sopraggiungenti e ritard\u00f2 l'assedio della citt\u00e0. Gli effetti comunque non furono a favore della cittadinanza, poich\u00e9 i romani governarono in seguito la citt\u00e0 per decenni.\nNel VII secolo la citt\u00e0, parte dell'Impero bizantino, ma inserita in un contesto regionale di fatto amministrato dai loro alleati arabi, i cristiani monofisiti Ghassanidi, fu conquistata, col resto della Siria, dalle armate islamiche che Medina aveva affidato a un certo numero di condottieri, su cui primeggiava tuttavia Kh\u0101lid b. al-Wal\u012bd, il miglior generale che potesse vantare la Umma e che, quando era ancora pagano, aveva sconfitto lo stesso profeta Muhammad nella battaglia di Uhud.\nMalgrado i Ghassanidi non avessero mai agito slealmente nei confronti di Costantinopoli nel corso della campagna islamica di conquista, una volta che la Siria fu sotto il controllo di Medina, la collaborazione fra Arabi cristiani e Arabi musulmani fu pressoch\u00e9 inevitabile.\nI musulmani capirono quanto fosse importante avvalersi dei servigi amministrativi e politici degli sconfitti Ghassanidi e, infatti, li coinvolsero immediatamente nella gestione della regione. Ci\u00f2 fu reso in particolare possibile dall'intelligenza dei primi governatori: Yaz\u012bd ibn Ab\u012b Sufy\u0101n e suo fratello Mu\u2018\u0101wiya ibn Ab\u012b Sufy\u0101n.\nUn'analoga politica di attenzione Mu\u02bf\u0101wiya la espresse nei confronti delle componenti sud-arabiche degli eserciti islamici vittoriosi. Da governatore (\"wali\") e da califfo egli benefic\u00f2 grandemente i Kalbiti (sinonimo di Yemeniti) e ad essi concesse d'insediarsi nell'area di Homs, ricca di terreni fertili, necessari all'agricoltura in cui eccelleva per l'appunto l'elemento sud-arabico (al contrario dell'elemento qaysita, ovvero nord-arabico, per lo pi\u00f9 dedito all'allevamento transumante).\nQuesto cre\u00f2 forti gelosie e tensioni che si prolungarono nei secoli e che si espressero anche lontano dalle contrade siriane. Il contrasto fra Kalbiti e Qaysiti infatti gener\u00f2 due partiti che fecero delle loro diverse origini geografiche (pi\u00f9 che dei diversi sistemi di produzione) un motivo di innocuo e lecito vanto (\"asabiyya\") ma che spesso tracim\u00f2 invece in dura contrapposizione politica, fin nelle lontane terre spagnole di al-Andalus.\nNei giorni nostri, al 2016, i ribelli l'hanno abbandonata dal 2014 dopo un accordo con l'ONU, ma il centro \u00e8 ancora in macerie e i vecchi abitanti hanno paura a tornare.\nCultura.\nIstruzione.\nA Homs \u00e8 presente l'Universit\u00e0 al-Ba\u02bfth, fondata nel 1979.\nSport.\nLa citt\u00e0 \u00e8 sede di due delle pi\u00f9 note squadre di calcio della Siria, l' e l'."}
{"id": "78796", "revid": "287204", "url": "https://it.wikipedia.org/wiki?curid=78796", "title": "Serie B 1958-1959", "text": "La Serie B 1958-1959 fu la 27\u00aa edizione dalla manifestazione e la tredicesima organizzata dalla Lega Calcio.\nStagione.\nAvvenimenti.\nDopo sei campionati a 18 squadre, in ottemperanza al Lodo Pasquale le partecipanti tornarono ad essere 20.\nConcretizzando la fuga nel girone di ritorno, e raggiunsero la promozione, staccando tre avversarie come la neopromossa , il Cagliari e il Lecco. Bergamaschi e siciliani fecero cos\u00ec ritorno in Serie A dopo periodi in B relativamente brevi, durati rispettivamente una e due stagioni. Rimasero in fondo alla classifica con un certo anticipo l'altra neopromossa, il alla sua ultima stagione cadetta, e il , lontano dalle buone prestazioni dell'anno prima.\nClassifica finale.\nLegenda:\nRegolamento:"}
{"id": "78797", "revid": "287204", "url": "https://it.wikipedia.org/wiki?curid=78797", "title": "Fisica tecnica", "text": "La fisica tecnica \u00e8 una disciplina insegnata nei corsi di ingegneria ovvero una branca della fisica applicata, il cui obiettivo \u00e8 studiare le trasformazioni dell'energia e le sue interazioni con la materia, avendo come risultato le pi\u00f9 svariate applicazioni, che possono spaziare dall'ingegneria meccanica (cicli termodinamici, che sono alla base del funzionamento dei motori) all'ingegneria civile (studio dei sistemi fluenti e applicazioni di macchinari come turbine idrauliche). Comprende generalmente discipline quali la termodinamica applicata, la trasmissione del calore e la termofluidodinamica.\nDescrizione.\nL'aggettivo \"tecnica\" deriva dal fatto che, all'epoca dei primi sviluppi di questa materia, la termodinamica era l'ambito di studio pi\u00f9 strettamente legato ad applicazioni tecnologiche di carattere pratico, mentre altri settori della fisica come elettromagnetismo e ottica erano pi\u00f9 comuni nell'ambito accademico o puramente di laboratorio. Questa distinzione tuttavia oggi non sussiste pi\u00f9: applicazioni tecnologiche derivate da ottica ed elettromagnetismo sono molto comuni e diffuse su larga scala.\nVa precisato che l'approccio di tale materia nella descrizione dei fenomeni \u00e8 prevalentemente di tipo assiomatico se paragonato ad altre branche della fisica nelle quali si giunge a descrizioni analitiche come conseguenza di esperienze di tipo sperimentale. Al contrario lo studio della fisica tecnica non si limita a formulare e verificare teorie, come pu\u00f2 essere per alcuni ambiti della fisica teorica, bens\u00ec il suo studio \u00e8 dovuto per buona parte ad esigenze pratiche che si sono presentate durante gli anni; motivo per il quale lo studio della teoria \u00e8 strettamente in contatto con la componente pratica."}
{"id": "78799", "revid": "287204", "url": "https://it.wikipedia.org/wiki?curid=78799", "title": "Serie B 1959-1960", "text": "La Serie B 1959-1960 fu la 28\u00aa edizione dalla manifestazione e la quattordicesima organizzata dalla Lega Calcio.\nStagione.\nAvvenimenti.\nL'aumento del numero di promozioni e retrocessioni voluto dal Commissario straordinario uscente della FIGC, Bruno Zauli, vivacizz\u00f2 il torneo cadetto. La lotta per l'approdo in Serie A si restrinse per\u00f2 presto a quattro squadre. Alla sua prima apparizione fra i cadetti, pur non dominando il vinse il campionato, grazie al sorpasso in extremis su un che colse comunque il pi\u00f9 importante alloro nella sua storia. A contendersi l'ultimo posto utile per la A rimasero e : prevalsero gli etnei, che rischiarono per\u00f2 di compromettere il proprio campionato con la sconfitta patita a Brescia all'ultimo turno; i rivali giuliani, per\u00f2, non andarono oltre il pareggio sul campo del e fallirono l'aggancio. Sette squadre si ritrovarono, all'ultima giornata, a combattere per i cinque posti rimasti in Serie B; gi\u00e0 retrocesso il , cadde il , mentre e riuscirono a raggiungere con il gli spareggi, che sancirono il ritorno in Serie C dei pugliesi.\nClassifica finale.\nLegenda:\nRegolamento:\nNote:\nSpareggi.\nSpareggi salvezza.\nClassifica.\nLegenda:\nNote:"}
{"id": "78800", "revid": "122435820", "url": "https://it.wikipedia.org/wiki?curid=78800", "title": "Serie B 1960-1961", "text": "La Serie B 1960-1961 fu la 29\u00aa edizione dalla manifestazione e la quindicesima organizzata dalla Lega Calcio.\nCapocannoniere del torneo fu Giovanni Fanello () con 26 reti.\nStagione.\nAvvenimenti.\nGrazie a un positivo girone di ritorno con 31 punti in 19 partite, il vinse il campionato e pot\u00e9 ritornare, dopo undici anni di assenza, in Serie A: un exploit decisamente inaspettato alla vigilia, dato che l'anno precedente i lagunari avevano evitato solo in extremis la retrocessione in Serie C, salvandosi in Serie B; assieme ai veneti, festeggi\u00f2 l' che, gi\u00e0 campione d'inverno, ottenne la certezza della promozione con tre giornate d'anticipo; per i lombardi, alla loro seconda stagione tra i cadetti, fu la prima promozione in A. Dopo i cali di rendimento di e , la lotta per il terzo posto ebbe per protagoniste e : le negative prestazioni degli emiliani nelle ultime giornate, spinsero i rosanero siciliani in Serie A dopo un solo anno di seconda divisione.\nIn zona salvezza, il conquist\u00f2 la permanenza sul campo nonostante la penalizzazione residua del Caso Cappello. Rimase sul fondo della classifica il , che fece ritorno in Serie C dopo dieci stagioni senza mai pi\u00f9 rivedere la cadetteria. L'ultima parte del torneo vide cedere il , mentre il recupero del , con 5 vittorie nelle ultime 5 giornate, condann\u00f2 allo spareggio e . Sul campo neutro di Ferrara i giuliani caddero per la prima volta in terza serie.\nClassifica finale.\nLegenda:\nRegolamento:\nNote:"}
{"id": "78803", "revid": "599013", "url": "https://it.wikipedia.org/wiki?curid=78803", "title": "Ccd", "text": ""}
{"id": "78804", "revid": "79227", "url": "https://it.wikipedia.org/wiki?curid=78804", "title": "Coro", "text": ""}
{"id": "78805", "revid": "287204", "url": "https://it.wikipedia.org/wiki?curid=78805", "title": "Serie B 1961-1962", "text": "La Serie B 1961-1962 fu la 30\u00aa edizione dalla manifestazione e la sedicesima organizzata dalla Lega Calcio.\nCapocannoniere del torneo fu Renzo Cappellaro () con 22 reti.\nStagione.\nIn un torneo equilibrato (solo undici punti divisero alla fine le seconde e le ultime classificate) il fu autore di un campionato trionfale in cui, nonostante alcuni problemi societari, assomm\u00f2 30 punti in 19 gare (sette pi\u00f9 della , seconda nel girone d'andata) e guid\u00f2 la classifica nel girone di ritorno, ottenendo la promozione in Serie A con sei giornate d'anticipo.\nSei squadre si contesero le rimanenti due posizioni utili per il passaggio di categoria. Fra queste vi fu il , l'anno prima salvatasi faticosamente e ora in lotta per la Serie A. Il Verona fu poi superato dal , in conseguenza di Verona-Napoli 0-1, partita di recupero della 36\u00aa giornata, disputata il 17 giugno, a campionato finito. La squadra partenopea pot\u00e9 quindi sopravanzare i veneti di un punto e finire al secondo posto, in coabitazione con il neopromosso , che terminarono secondi. La Pro Patria chiuse al quinto posto, mentre il ritardo di un punto fu decisivo per la Lazio, costretta a restare in B.\nIn coda alla classifica, il si salv\u00f2 nonostante una pesante penalizzazione, inizialmente pari a 10 punti, poi ridotti a 6 nella riunione della CAF del 17 dicembre 1961. Retrocessero il e una protagonista della stagione precedente, la , mentre il fu graziato per il declassamento del , accusato d'illecito sportivo da un giocatore della . Per i piemontesi fu la prima discesa in Serie C.\nFatto di rilievo, in questa stagione il Napoli riusc\u00ec a conquistare, oltre alla promozione, anche la pi\u00f9 prestigiosa Coppa Italia. I partenopei eguagliarono cos\u00ec il Vado del 1922, le uniche due formazioni capaci di vincere la principale coppa nazionale pur non militando in massima serie.\nClassifica finale.\nLegenda:\nRegolamento:\nNote:"}
{"id": "78807", "revid": "46291", "url": "https://it.wikipedia.org/wiki?curid=78807", "title": "Chamaedorea", "text": "Chamaedorea \u00e8 un genere di piante della famiglia delle Arecacee.\nDescrizione.\nIl genere comprende palme dioiche di piccole dimensioni, con fusti cilindrici, eretti, talora rampicanti, lisci.\nLe foglie, bifide o pinnate, sono di colore verde chiaro da giovani, pi\u00f9 scuro con l'et\u00e0.\nI frutti sono piccoli, globosi o oblunghi, con epicarpo liscio, mesocarpo carnoso ed endocarpo sottile.\nDistribuzione e habitat.\nQueste palme crescono nel sottobosco delle foreste tropicali e subtropicali umide dell'ecozona neotropicale. La maggior parte delle specie \u00e8 originaria del Messico e Guatemala.\nTassonomia.\nIl genere \"Chamaedorea\" appartiene alla trib\u00f9 Chamaedoreeae, sottofamiglia Arecoideae.\nColtivazione.\nAlcune specie di Chamaedorea, come \"Chamaedorea elegans\", volgarmente detta \"palma della fortuna\", vengono coltivate come piante ornamentali per l'arredo di appartamenti e dei giardini.\nSi adatta alla crescita in vaso, dove difficilmente riesce a fruttificare.\nRichiede clima caldo-umido, un'esposizione luminosa, luce solare filtrata; teme il gelo. Annaffiature regolari diradate d'inverno evitando eccessi e ristagni d'acqua; nella stagione secca vaporizzare le foglie frequentemente. Concimazioni mensili d'estate, ogni 3-4 mesi d'inverno, con fertilizzante liquido aggiunto all'acqua delle annaffiature. Si rinvasa solo quando le radici hanno occupato tutto lo spazio disponibile, nei soggetti pi\u00f9 vecchi si rinterra, usando terriccio ricco di humus, ben drenato. La moltiplicazione pu\u00f2 avvenire per seme (poco pratica, impiegando i semi alcuni mesi per germogliare) o per divisione dei germogli basali dalla pianta madre, posti a radicare in vaso."}
{"id": "78808", "revid": "125985788", "url": "https://it.wikipedia.org/wiki?curid=78808", "title": "Chlorophytum", "text": "Chlorophytum \u00e8 un genere di piante erbacee sempreverdi della famiglia delle Asparagaceae, originarie dell'Africa subsahariana.\nSono conosciute volgarmente con il nome di \"falangio\" o \"nastrino\" (o \"nastrina\").\nDescrizione.\nSi presentano come un denso cespo di foglie radicali, lineari, acuminate, verdi spesso variegate di bianco, che in primavera inoltrata produce lunghi fusti carnosi ad effetto ricadente su cui dopo la fioritura crescono numerosissime piccole piante a rosetta.\nGli ibridi coltivati come piante ornamentali hanno una caratteristica striscia bianco-crema o bianco-giallino che corre al centro delle foglie arcate. Le pi\u00f9 conosciute sono la \"C. comosum\" con foglie verdi o variegate a margine ondulato formanti una rosetta da cui originano fusti biancastri che portano piccoli fiori bianchi, dopo la caduta dei petali, inizia la crescita di nuovi ciuffi di foglie e relative radici sugli scapi floreali dei fusti penduli; la \"C. laxum\" originaria del Ghana e della Nigeria \u00e8 di piccole dimensioni con foglie di colore verde brillante, delicatamente orlate di bianco, i fiorellini riuniti in pannocchie si formano all'estremit\u00e0 dei fusti; la \"C.undulatum\" originaria del Sudafrica ha foglie strette, dure con i margini ruvidi, i fiori a spiga sono bianchi con sfumature rosso scuro.\nDistribuzione e habitat.\nA questo genere appartengono piante native dell'Africa. In particolare, secondo la classificazione riportata nel \"World Geographical Scheme for Recording Plant Distributions\" (\"Sistema Geografico Mondiale per la Registrazione della Distribuzione delle Piante\"), sono presenti nelle seguenti regioni: Africa Tropicale occidentale e centroccidentale, Africa tropicale orientale e nordorientale, Africa meridionale. Si trova dal livello del mare fino ai 1000 m di altitudine.\nTassonomia.\nIl genere comprende circa duecento specie.\nColtivazione.\nRichiede ambienti freschi, luminosi e luce solare filtrata: la mancanza di luce le fa assumere un aspetto filante, mentre un eccesso pu\u00f2 \"bruciare\" le foglie.\nLa Chlorophytum teme il freddo, e nella stagione invernale \u00e8 preferibile ripararla in ambienti con almeno 14\u00a0\u00b0C, anche se pu\u00f2 resistere all'aperto, in un luogo riparato e ad una temperatura non inferiore ai 5\u00a0\u00b0C. D'estate si pu\u00f2 collocarla all'aperto a mezz'ombra, ma non la si deve esporre a temperature superiori a 28\u00a0\u00b0C. Non richiede abbondanti annaffiature ad esclusione del periodo estivo, quando gradisce anche regolari spruzzature sulle foglie.\nRichiede fertilizzante liquido due volte al mese nella bella stagione.\nPer il rapido sviluppo delle radici tuberose si rinvasa alla fine dell'inverno con terriccio universale arricchito di torba e sabbia in parti uguali e ben drenato, lasciando uno spazio sufficiente alla crescita delle radici.\nLa moltiplicazione avviene con la semina in primavera oppure con talea dei ciuffetti di foglie che si sviluppano sugli scapi floreali dei fusti penduli che vanno posti in vasetto o vaso di vetro pieno d'acqua quando hanno gi\u00e0 sviluppato le radichette. Un altro sistema di moltiplicazione \u00e8 quello per propaggine, da fare in primavera-estate, dei medesimi ciuffetti. In autunno si possono creare nuove piante attraverso la suddivisione dei cespi."}
{"id": "78809", "revid": "68214256", "url": "https://it.wikipedia.org/wiki?curid=78809", "title": "Smigol", "text": ""}
{"id": "78810", "revid": "13825", "url": "https://it.wikipedia.org/wiki?curid=78810", "title": "Camedorea", "text": ""}
{"id": "78811", "revid": "552422", "url": "https://it.wikipedia.org/wiki?curid=78811", "title": "Falangio", "text": ""}
{"id": "78812", "revid": "287204", "url": "https://it.wikipedia.org/wiki?curid=78812", "title": "Serie B 1962-1963", "text": "La Serie B 1962-1963 fu la 31\u00aa edizione dalla manifestazione e la diciassettesima organizzata dalla Lega Calcio.\nCapocannoniere del torneo fu Cosimo Nocera () con 24 reti.\nStagione.\nIl si aggiudic\u00f2 il campionato di Serie B ottenendo anche la prima promozione in A della sua storia.\nIn zona retrocessione i verdetti arrivarono presto: con la all'ultimo posto, e non riuscirono a evitare la caduta in C; il Como in un primo momento era stato ripescato per la retrocessione a tavolino del per un illecito sportivo per il \"Caso Tulissi\".\nClassifica finale.\nLegenda:\nRegolamento:"}
{"id": "78816", "revid": "287204", "url": "https://it.wikipedia.org/wiki?curid=78816", "title": "Pantheon (disambigua)", "text": "Il Pantheon indica sia un edificio di culto dedicato a tutti gli d\u00e8i, sia l'insieme delle divinit\u00e0 di una specifica religione."}
{"id": "78821", "revid": "1645873", "url": "https://it.wikipedia.org/wiki?curid=78821", "title": "Gibuti (citt\u00e0)", "text": "Gibuti (in arabo \u062c\u064a\u0628\u0648\u062a\u064a; in francese \"Djibouti\") \u00e8 la capitale e la pi\u00f9 grande citt\u00e0 dello Stato africano omonimo.\nHa una popolazione di 475.332 abitanti al censimento 2008; nella citt\u00e0 risiedono oltre due terzi della popolazione della nazione.\nGeografia fisica.\nGibuti sorge sulle coste meridionali del golfo di Tagiura, su una penisola articolata in tre successivi piani madreporici: il \"Plateaux du Serpent\", il \"Plateaux du Marabout\" e il \"Plateaux du H\u00e9ron\". La citt\u00e0 \u00e8 situata a 20 km ad ovest dal confine con la Somalia.\nFanno parte del territorio della citt\u00e0 anche le isole Moucha e Maskali, posizionate nel mezzo del golfo di Tagiura, a circa 15 km a nord di Gibuti.\nStoria.\nNel 1888, una volta fissati i confini con il vicino protettorato britannico della Somalia, i francesi fondarono su una penisola, localmente nota come \"ras Djiboutil\", un piccolo insediamento. Un paio d'anni dopo, nel 1896, il governatore Lagarde trasfer\u00ec la sede della capitale della Costa Francese dei Somali da Obock a Gibuti, facendo cos\u00ec decollare le fortune della citt\u00e0. Oltre a diventare un importante scalo marittimo per le navi francesi dirette in Indocina e in Madagascar, Gibuti fu scelta come capolinea della ferrovia internazionale che la univa a Dire Daua, nell'Abissinia. Nel 1917 la ferrovia raggiunse anche la capitale etiope di Addis Abeba, favorendo ulteriormente i traffici nel porto di Gibuti. \nCon l'occupazione nazista della Francia durante la seconda guerra mondiale, Gibuti fin\u00ec sotto il controllo dei collaborazionisti di Vichy. Nel 1942 gli inglesi presero il controllo della citt\u00e0. Nel 1977 divenne capitale della Repubblica di Gibuti.\nInfrastrutture e trasporti.\nStrade.\nGibuti \u00e8 un importante snodo stradale regionale connesso sia con le regioni meridionali ed occidentali del paesi sia con il confine con la Somalia.\nAeroporti.\nL'aeroporto internazionale di Gibuti-Ambouli, situato a circa 6 km a sud della citt\u00e0, \u00e8 il secondo scalo aeroportuale pi\u00f9 grande del Corno d'Africa. Aperto nel 1948, \u00e8 servito da numerose compagnie straniere come Yemenia, Air France, Flydubai, Ethiopian Airlines, Turkish Airlines, Kenya Airways e Qatar Airways.\nFerrovie.\nGibuti era stazione di testa della vecchia linea per Addis Abeba e ora terminal passeggeri con la nuova stazione di Nagad della linea a scartamento normale Addis Abeba-Gibuti.\nPorti.\nIl porto di Gibuti \u00e8, grazie alla sua posizione strategica, il pi\u00f9 importante scalo marittimo dell'intera regione del Corno d'Africa. La crescita dei traffici navali ha spinto le autorit\u00e0 locali ad aprire un secondo porto nella vicina localit\u00e0 di Doraleh. Quest'ultimo scalo \u00e8 servito dalla linea ferroviaria che unisce Gibuti all'Etiopia, favorendo ulteriormente gli scambi commerciali tra i due paesi."}
{"id": "78829", "revid": "1805885", "url": "https://it.wikipedia.org/wiki?curid=78829", "title": "Malabo", "text": "Malabo \u00e8 una citt\u00e0 e capitale della Guinea Equatoriale. Situata sulla costa settentrionale dell'isola di Bioko (in passato Fernando Poo), ha una popolazione approssimativa di abitanti.\nStoria.\nLa citt\u00e0 venne fondata dagli inglesi, che avevano affittato l'isola dalla Spagna, nel 1827. Battezzata Port Clarence, venne impiegata come stazione navale nel tentativo di sopprimere il commercio degli schiavi. Molti schiavi appena liberati vi vennero insediati, prima della fondazione della Sierra Leone come colonia per gli schiavi liberati. Mentre molti di loro in seguito si trasferirono in Sierra Leone, alcuni dei loro discendenti, chiamati Fernandinos, si possono ancora trovare a Malabo e nell'area circostante, dove costituiscono un gruppo etnico distinto e parlano un loro dialetto afro-portoghese.\nQuando l'isola torn\u00f2 sotto il completo controllo spagnolo, Malabo venne ribattezzata Santa Isabel. Venne scelta nel 1969 per sostituire la citt\u00e0 di Bata (posta sul continente) come capitale della nazione e cambi\u00f2 nome in Malabo nel 1973, come parte della campagna del presidente Francisco Mac\u00edas Nguema per rimpiazzare i toponimi stranieri con \"autentici\" nomi africani.\nDurante il suo \"regno del terrore\", Mac\u00edas Nguema port\u00f2 ad un quasi genocidio della minoranza Bubi, che formava la maggioranza della popolazione dell'isola di Bioko, e port\u00f2 molti elementi della sua trib\u00f9, i Fang, a Malabo. Negli anni finali del suo governo, quando la Guinea Equatoriale era nota anche come la \"Auschwitz Africana\", gran parte della popolazione della citt\u00e0 fugg\u00ec, cos\u00ec come circa un terzo della popolazione della nazione. Malabo deve ancora riprendersi dalle ferite di quel periodo.\nCambiamenti prodotti dalla scoperta del petrolio.\nMalabo \u00e8 stata interessata in modo significativo dalla crescente cooperazione di Teodoro Obiang Nguema Mbasogo con l'industria del petrolio. La produzione nazionale ha raggiunto i 360.000 barili/giorno (nel 2004), un incremento che ha portato al raddoppio della popolazione della citt\u00e0.\nIl petrolio ha anche portato al primo collegamento aereo regolare tra gli Stati Uniti e la citt\u00e0, un volo settimanale della Houston Express, una compagnia charter privata formata dall'accordo tra la SONANGOL (la compagnia petrolifera nazionale) e la World Airways."}
{"id": "78830", "revid": "474175", "url": "https://it.wikipedia.org/wiki?curid=78830", "title": "Bissau", "text": "Bissau (: ) \u00e8 la capitale della Guinea-Bissau. Si trova all'interno dell'omonimo distretto amministrativo ed \u00e8 il principale centro amministrativo, portuale e militare della nazione.\nGeografia fisica.\nBissau \u00e8 collocata sull'estuario del fiume Geba, che sfocia nell'Oceano Atlantico.\nStoria.\nLa citt\u00e0 fu fondata nel 1687 dai portoghesi, come porto fortificato e stazione commerciale. Nel 1942 divenne la capitale della Guinea portoghese, ma venne rimpiazzata da Madina do Boe nel 1973-74. Sub\u00ec gravi danni durante la guerra civile del 1998-1999.\nMonumenti e luoghi d'interesse.\nPrincipale monumento della citt\u00e0 \u00e8 la \"Fortaleza d'Amura\", dotata d'imponenti mura difensive. Altri monumenti sono il \"Monumento al massacro di Pidjiguiti\", il \"Museo Nacional\", l'Ex Palazzo Presidenziale, gravemente danneggiato durante la guerra civile, la \"Cattedrale di Nostra Signora della Candelaria\" di epoca coloniale e l\"'Assembleia Nacional Popular\", il moderno edificio del parlamento bissau-guineano. Alle spalle del porto si diramano le strette vie del caratteristico \"Quartiere Portoghese\".\nEconomia.\nBissau \u00e8 dotata di un modesto porto e di un aeroporto internazionale. Arachidi, legno massiccio, copra, olio di palma e gomma sono i prodotti principali.\nCultura.\nEventi.\nBissau ospita uno dei pi\u00f9 importanti e vivaci carnevali dell'intero continente africano."}
{"id": "78833", "revid": "1342115", "url": "https://it.wikipedia.org/wiki?curid=78833", "title": "Moroni", "text": "Moroni pu\u00f2 avere diversi significati:"}
{"id": "78835", "revid": "1983214", "url": "https://it.wikipedia.org/wiki?curid=78835", "title": "Shuttle", "text": ""}
{"id": "78836", "revid": "11910782", "url": "https://it.wikipedia.org/wiki?curid=78836", "title": "Space Transportation System", "text": ""}
{"id": "78837", "revid": "125420820", "url": "https://it.wikipedia.org/wiki?curid=78837", "title": "Moroni (Comore)", "text": "Moroni (in arabo \u0645\u0648\u0631\u0648\u0646\u064a, \"Muruni\") \u00e8 la principale citt\u00e0 delle Comore e dal 1962 ne \u00e8 anche la capitale. Nel 2018, contava circa 62.351 abitanti. \nLa citt\u00e0 \u00e8 collocata sulla costa occidentale dell'isola di Grande Comore. Moroni \u00e8 servita dall'Aeroporto di Moroni-Principe Sa\u00efd Ibrahim. Esiste inoltre un porto con collegamenti regolari al continente africano e alle altre isole dell'arcipelago delle Comore, oltre che al Madagascar e ad altre isole dell'Oceano Indiano."}
{"id": "78839", "revid": "18323", "url": "https://it.wikipedia.org/wiki?curid=78839", "title": "Peschiera", "text": ""}
{"id": "78841", "revid": "125006507", "url": "https://it.wikipedia.org/wiki?curid=78841", "title": "Catechismo della Chiesa cattolica", "text": "Il Catechismo della Chiesa cattolica \u00e8 l'esposizione ufficiale della catechesi della Chiesa cattolica in una grande sintesi di tutta la sua dottrina cattolica.\nVenne approvato in prima stesura da papa Giovanni Paolo II con la costituzione apostolica \"Fidei Depositum\" (11 ottobre 1992) e in forma definitiva il 15 agosto 1997 con la lettera apostolica \"Laetamur Magnopere\". All'interno di queste due lettere ci sono ulteriori dettagli su chi ha richiesto questo nuovo catechismo, perch\u00e9 \u00e8 stato richiesto e come si sono svolti i lavori della commissione, nonch\u00e9 del suo valore dottrinale.\nStoria.\nI libri di istruzione religiosa sono stati scritti fin dal tempo dei Padri della Chiesa, ma il termine \"catechismo\" \u00e8 entrato in uso nel XVI secolo con la pubblicazione da parte di Lutero nel 1529 di testi diretti all'indottrinamento dei fedeli, spesso in forma di domande e risposte. \nDurante il Concilio di Trento fu sviluppato un catechismo diretto ai parroci perch\u00e9 potessero meglio insegnare la dottrina cattolica e contrastare la Riforma protestante. Il Catechismo tridentino fu promulgato da papa Pio V ed adottato dall'intera Chiesa cattolica. Fino alla promulgazione del catechismo attuale non ci sono stati altri catechismi \"universali\", ma solo catechismi locali. Nel 1905 il catechismo redatto da papa Pio X per la diocesi di Roma (detto \"Catechismo maggiore\") ebbe una grande diffusione e fu adottato da gran parte delle diocesi italiane circolando anche all'estero.\nNel 2005 \u00e8 stato pubblicato il compendio del Catechismo della Chiesa cattolica, che rappresenta una sintesi del catechismo. Il testo \u00e8 stato redatto da una commissione speciale istituita da papa Giovanni Paolo II e presieduta dall'allora prefetto della Congregazione per la dottrina della fede, cardinale Joseph Ratzinger. Il testo \u00e8 stato approvato come ufficiale da un \"motu proprio\" di papa Benedetto XVI del 28 giugno 2005. Il 1\u00ba agosto 2018 \u00e8 stata annunciata una modifica all'articolo n. 2267 del Catechismo della Chiesa cattolica, con la quale viene espressa l'inammissibilit\u00e0 assoluta della pena di morte.\nCaratteristiche.\nI destinatari.\nIl catechismo cattolico non si rivolge alla massa dei fedeli direttamente ma vuole essere il testo base di altri catechismi pi\u00f9 semplici e sintetici o altre esposizioni della dottrina cattolica, come indicato nella costituzione apostolica Fidei Depositum, che lo descrive come \"un autentico testo di riferimento per l'insegnamento della dottrina cattolica e particolarmente per la preparazione di catechismi locali\".\nIl contenuto.\n\u00c8 diviso in quattro parti principali:\nI contenuti sono abbondantemente annotati e contengono riferimenti ad altri scritti cristiani, in particolare la Bibbia, i Padri della Chiesa, i concili ecumenici ed altri documenti di papi o altre istanze ecclesiastiche.\nAspetti dibattuti.\nCritiche provenienti da altre Chiese cristiane.\nAlcuni teologi cristiani ortodossi hanno espresso apprezzamenti sul catechismo pur non condividendone l'intero contenuto. Questo atteggiamento \u00e8 comprensibile dato che il Catechismo della Chiesa cattolica si rif\u00e0 anche ad insegnamenti e pratiche liturgiche bizantine e orientali, ma se ne discosta quando queste entrano in conflitto con la pratica occidentale. I teologi delle Chiese riformate sono spesso in disaccordo maggiore.\nPunti di contrasto all'interno della Chiesa cattolica.\nAlcuni cattolici tradizionalisti sostengono che gli insegnamenti sono in contrasto con la teologia cattolica tradizionale e si rifanno dunque al Catechismo di San Pio X che \u00e8 comunque citato spesso all'interno dell'attuale Catechismo della Chiesa cattolica. Queste difficolt\u00e0 sono causate anche del fatto che i tradizionalisti non hanno completamente accettato le riforme della Chiesa cattolica operate nel Concilio Vaticano II mentre lo stesso Catechismo della Chiesa cattolica dichiara di derivare da esso, tanto da essere stato definito \"frutto maturo del Concilio\".\nAnalisi.\nChe si considerino le critiche come ben fondate o meno, il Catechismo della Chiesa cattolica \u00e8 chiaramente la sorgente primaria per la conoscenza degli insegnamenti della Chiesa cattolica sia generali che particolari; si tratta di un testo ufficiale dichiarato da papa Giovanni Paolo II nella \"Fidei depositum\" \"una sicura indicazione per l'insegnamento della fede e quindi un valido e legittimo strumento per la comunione ecclesiale\".\nGrazie alle numerose citazioni e note, il Catechismo della Chiesa cattolica rappresenta un testo di riferimento per comprendere l'interpretazione cattolica sia della Sacra Scrittura che dei Padri della Chiesa e di altre fonti cristiane.\nPapa Benedetto XVI, quando era ancora cardinale, ha affermato che gli insegnamenti contenuti nel catechismo avrebbero suscitato interesse anche al di fuori della Chiesa Cattolica:"}
{"id": "78844", "revid": "599013", "url": "https://it.wikipedia.org/wiki?curid=78844", "title": "Rfc", "text": ""}
{"id": "78847", "revid": "228587", "url": "https://it.wikipedia.org/wiki?curid=78847", "title": "Ccc", "text": ""}
{"id": "78848", "revid": "767487", "url": "https://it.wikipedia.org/wiki?curid=78848", "title": "Smoke (film)", "text": "Smoke \u00e8 un film del 1995 diretto da Wayne Wang, scritto e co-diretto da Paul Auster e basato su un racconto di quest'ultimo, \"Il racconto di Natale di Auggie Wren\", pubblicato sul New York Times nel 1990. Nello stesso anno, \u00e8 stato realizzato un seguito del film, \"Blue in the Face\", scritto e diretto da Paul Auster.\nTrama.\nBrooklyn. Lo scrittore Paul Benjamin, dopo la morte della moglie, non riesce pi\u00f9 a scrivere. Un giorno mentre attraversa la strada sta per essere investito da un camion, ma viene salvato da Thomas, un giovane ragazzo di colore scappato da casa. Per sdebitarsi, Paul lo accoglie nella sua casa per qualche giorno e, grazie a lui, col tempo scopre in s\u00e9 la forza per ricominciare a raccontare e quindi a vivere.\nAuggie Wren, gestore di una tabaccheria, scopre di essere il padre di una ragazza incinta che \u00e8 diventata tossicomane e fa quindi il possibile per liberarla dal suo stato, ma con pochi risultati. Thomas si ricongiunge col padre, che non vedeva da quando l'aveva abbandonato dopo aver causato la morte della madre in un incidente stradale nel quale l'uomo perse anche il braccio sinistro.\nPaul viene incaricato dal New York Times di scrivere un racconto da pubblicare il giorno di Natale; il suo amico Auggie allora gli racconta la commovente storia su come abbia tenuto compagnia ad un'anziana non vedente il giorno di Natale del 1976. Un uomo ruba nella tabaccheria di Auggie delle riviste pornografiche e scappa: Auggie lo rincorre ma non riesce a stargli dietro. Il ladro per\u00f2 perde il portafogli nella fuga e in questo modo Auggie pu\u00f2 risalire a lui e denunciarlo; ma dopo aver visto le sue fotografie decide di lasciare stare.\nIl giorno di Natale Auggie si ritrova solo. Decide quindi di andare a restituire il portafoglio al ragazzo, ma in casa sua trova solo una anziana nera cieca, che lo abbraccia scambiandolo per suo nipote. Auggie sta al gioco e rimane con lei e i due pranzano insieme. Dopo il pranzo Auggie va in bagno e l\u00ec trova una serie di macchine fotografiche. Ne ruba una e quando torna in cucina trova l'anziana signora addormentata. Auggie lava i piatti, lascia il portafoglio del nipote e se ne va.\nDistribuzione.\nIn Italia \u00e8 uscito il 16 novembre 1995, ed \u00e8 stato trasmesso per la prima volta in chiaro il 13 luglio 1999 su Rai 2.\nAccoglienza.\nIncassi.\nIl film mantiene una media del 93% su Rotten Tomatoes. Con un budget stimato sui $7.000.000, il film ha incassato $8.349.430 negli Stati Uniti e circa 30 milioni di dollari all'estero, per un totale di 38 milioni di dollari."}
{"id": "78851", "revid": "2175", "url": "https://it.wikipedia.org/wiki?curid=78851", "title": "Bromuro di idrogeno", "text": ""}
{"id": "78852", "revid": "2175", "url": "https://it.wikipedia.org/wiki?curid=78852", "title": "Solfuro di idrogeno", "text": ""}
{"id": "78853", "revid": "1226", "url": "https://it.wikipedia.org/wiki?curid=78853", "title": "Karol Wojtyla", "text": ""}
{"id": "78854", "revid": "339392", "url": "https://it.wikipedia.org/wiki?curid=78854", "title": "Reazione redox", "text": ""}
{"id": "78859", "revid": "1632387", "url": "https://it.wikipedia.org/wiki?curid=78859", "title": "Mosaic", "text": "Mosaic \u00e8 stato un browser per il World Wide Web scritto al National Center for Supercomputing Applications (NCSA). Il suo sviluppo \u00e8 incominciato nel 1992 ed \u00e8 ufficialmente finito il 7 gennaio 1997.\nStoria.\nMosaic \u00e8 stato descritto come \u00abla killer application degli anni novanta\u00bb perch\u00e9 fu il primo programma a fornire uno strumento leggero di navigazione multimediale per Internet al fine di fornire servizi informativi (precedentemente limitati per lo pi\u00f9 a FTP, Usenet e Gopher) nel momento in cui l'accesso a Internet si stava espandendo rapidamente al di fuori dei precedenti ambiti accademici e aziendali.\nNCSA Mosaic \u00e8 stato originariamente disegnato e programmato per Unix X Window System da Marc Andreessen e Eric Bina. Lo sviluppo incominci\u00f2 nel dicembre 1992. La versione 1.0 fu realizzata il 22 aprile 1993, seguita da due versioni nell'estate 1993. La versione 2.0 fu realizzata a dicembre 1993, insieme alla versione 1.0 per Apple Macintosh e Microsoft Windows. Una versione per Acorn Archimedes fu creata a maggio 1994.\nI termini di licenza per NCSA Mosaic erano ampi per il possessore del software. Per tutte le versioni l'uso non-commerciale era generalmente libero. In aggiunta il sistema X Window di Unix forniva i sorgenti (i sorgenti per le altre versioni erano disponibili dopo contratto). Tuttavia Mosaic non fu mai realizzato come open source software durante la sua breve egemonia come maggiore browser; c'erano sempre riduzioni all'uso permesso senza pagamento.\nIl leader del gruppo che lo svilupp\u00f2, Marc Andreessen lasci\u00f2 NCSA con James Clark, uno dei fondatori di Silicon Graphics, Inc. (SGI) insieme ad altri quattro studenti dell'University of Illinois e inizi\u00f2 la Mosaic Communications Corporation che divent\u00f2 Netscape Communications Corporation produttrice di Netscape Navigator.\nSpyglass, Inc. acquist\u00f2 la tecnologia e i marchi da NCSA per produrre il suo web browser ma non us\u00f2 alcun codice sorgente di NCSA Mosaic. Spyglass Mosaic fu poi venduto alla Microsoft che lo modific\u00f2 e lo rinomin\u00f2 come Internet Explorer.\nLa popolarit\u00e0 di Mosaic come browser separato diminu\u00ec dopo il rilascio di Netscape Navigator e dal 1998 il suo uso si era praticamente annullato."}
{"id": "78861", "revid": "226458", "url": "https://it.wikipedia.org/wiki?curid=78861", "title": "Similitudine nel piano complesso", "text": "Si definisce similitudine nel piano complesso, di rapporto formula_1, con formula_1 numero reale non nullo, la composizione di un'isometria (si veda trasformazione geometrica piana) del piano complesso e di una omotetia nel piano complesso di rapporto formula_1.\nLe similitudini nel piano complesso possono essere suddivise in similitudini dirette e similitudini inverse.\nSimilitudine diretta.\n\u00c8 la trasformazione data da\ncon formula_5 e formula_6.\nPropriet\u00e0.\nSi osserva che:\nEsempio.\nStudio della trasformazione formula_18.\nQuesta \u00e8 una similitudine diretta relativa ai parametri:\nIl numero complesso formula_15 corrispondente al punto unito si ottiene risolvendo l'equazione formula_22.\nSvolgendo i calcoli quindi \nSimilitudine indiretta.\n\u00c8 la trasformazione data da\ncon formula_25 e formula_6."}
{"id": "78865", "revid": "125788498", "url": "https://it.wikipedia.org/wiki?curid=78865", "title": "Assioma (matematica)", "text": "In matematica si chiamano postulati o assiomi tutti e soli gli enunciati che, pur non essendo stati dimostrati, sono considerati veri. Generalmente forniscono il punto di partenza per delineare un quadro teorico come pu\u00f2 essere quello della teoria degli insiemi, della geometria, dell'aritmetica, della teoria dei gruppi o nel calcolo delle probabilit\u00e0.\nNella logica matematica l'idea di \"assioma\" e \"dimostrazione\" viene completamente formalizzata. Gli assiomi di una teoria proposizionale o di una teoria del primo ordine sono un ben definito insieme di formule che possono essere usate nella teoria per costruire dimostrazioni formali. In questo ambito si fa una netta distinzione tra le due nozioni di \"assioma logico\" e \"assioma non-logico\".\nAssiomi logici.\nSono formule valide, cio\u00e8 formule che sono soddisfatte da ogni modello (ovvero da ogni \"struttura\") per ogni assegnamento delle variabili. In termini pi\u00f9 colloquiali, gli assiomi sono enunciati che sono \"veri\" in ogni possibile universo, nell'ambito di ogni possibile interpretazione e con ogni assegnamento di valori.\nPer poter \"affermare\" che una formula \u00e8 un assioma logico, dobbiamo sapere che \u00e8 valida. Dunque dovrebbe essere necessario fornire una dimostrazione della sua verit\u00e0 in ogni modello. Questo si trova in conflitto con la nozione classica di assioma e costituisce almeno una delle ragioni per le quali, in logica matematica, gli assiomi \"non\" sono considerati come enunciati \"ovviamente veri\" o \"evidenti di per s\u00e9\".\nGli assiomi logici, essendo mere formule, sono privi di ogni significato; il punto \u00e8 che quando sono interpretati in ogni universo, essi valgono sempre, quali che siano i valori assegnati alle variabili. Dunque questa nozione di \"assioma\" \u00e8 forse la pi\u00f9 vicina al significato che si intende attribuire alla parola: gli assiomi sono veri, al di l\u00e0 di tutto.\nEsempi.\nUn esempio di assioma, utilizzato virtualmente in ogni sistema deduttivo, \u00e8:\nAssioma di uguaglianza.\nformula_1\nSu questo esempio (dall'aspetto scarno), perch\u00e9 non cada nella vaghezza e in una cascata senza fine di \"nozioni primitive\", si danno due possibilit\u00e0: o si deve stabilire in partenza una nozione precisa di quello che intendiamo con il segno \"=\" (ovvero per quello che conta, con l'espressione \"essere uguale\"); oppure si deve imporre un utilizzo puramente formale e sintattico del \"simbolo\" \"=\" , e la logica matematica fa proprio questo, delegando giustamente il significato di \"=\" alla teoria assiomatica degli insiemi.\nUn altro esempio pi\u00f9 interessante \u00e8:\nAssioma di istanziazione universale. Data una formula formula_2 in un linguaggio del primo ordine formula_3, una variabile formula_4 e un termine formula_5 che risulta sostituibile per formula_4 in formula_7, la formula\nformula_8\n\u00e8 valida.\nQuesto assioma stabilisce semplicemente che se sappiamo che formula_9 per qualche propriet\u00e0 formula_10 e formula_5 \u00e8 un particolare \"termine\" nel linguaggio (cio\u00e8 rappresenta un particolare \"oggetto\" nella struttura che stiamo trattando), allora dovremo essere in grado di affermare formula_12.\nUn esempio simile \u00e8:\nAssioma di generalizzazione esistenziale. Data una formula formula_7 in un linguaggio del primo ordine formula_3, una variabile formula_4 e un termine formula_5 che \u00e8 sostituibile per formula_4 in formula_7, la formula\nformula_19\n\u00e8 valida.\nAssiomi non-logici.\nNell'ambito di una teoria sono formule che svolgono il ruolo delle assunzioni specifiche della teoria stessa. Si possono sviluppare le analisi di due differenti strutture, per esempio i numeri naturali e gli interi, servendosi degli stessi assiomi logici; gli assiomi non-logici hanno il compito di catturare quello che \u00e8 specifico di una particolare struttura (o di una specie di strutture, come i gruppi algebrici). Dunque gli assiomi non-logici, contrariamente agli assiomi logici, non sono tautologie. Termine spesso considerato sinonimo di assiomi non-logici \u00e8 \"postulato\".\nQuasi ogni teoria matematica moderna parte da un dato sistema di assiomi non-logici. Si pensava che in linea di principio ogni teoria potesse essere assiomatizzata in questo modo e potesse essere formalizzata fino a un puro linguaggio di formule logiche. Questa prospettiva si \u00e8 rivelata impossibile. \nDa questo segue il ruolo degli assiomi non-logici, che devono semplicemente costituire un punto di partenza in un sistema logico. Dato che sono fondamentali nello sviluppo di una teoria, in genere risulta opportuno che nel discorso matematico essi siano chiamati semplicemente gli \"assiomi\" della teoria, ma, va ribadito, non per esprimere che essi sono enunciati veri e neppure per significare che essi sono assunzioni dotate di verit\u00e0. Un esempio ben chiaro: in alcuni gruppi l'operazione di moltiplicazione \u00e8 commutativa, in altri non lo \u00e8.\nDunque un \"assioma\" \u00e8 una base elementare per un sistema logico formale e insieme alle regole di inferenza definisce un \"sistema deduttivo\".\nEsempi.\nSono numerose le teorie che si basano su un proprio sistema di assiomi non-logici:\nAritmetica, geometria euclidea, algebra lineare, analisi reale, topologia, teoria dei gruppi, teoria degli insiemi, geometria proiettiva, geometria simplettica, algebre di von Neumann, teoria ergodica, probabilit\u00e0, e tante altre. Inoltre periodicamente vengono proposte nuove teorie del suddetto genere e vengono formulate loro varianti; queste possono risultare interessanti per svariati motivi: in quanto pi\u00f9 essenziali e terse, o al contrario pi\u00f9 intuitive (anche se a costo di qualche ridondanza); in quanto pi\u00f9 generali o viceversa in quanto pi\u00f9 specifiche e stringenti.\nAritmetica.\nIn tutto questo formalismo, gli assiomi di Peano costituiscono la \"assiomatizzazione\" dell'aritmetica pi\u00f9 largamente adottata; essi costituiscono un sistema di assiomi non-logici sufficientemente ricco da consentire la dimostrazione di numerosi fatti rilevanti della teoria dei numeri; essi hanno anche consentito a Kurt G\u00f6del di stabilire il suo secondo teorema di incompletezza\nEsso adotta il linguaggio formula_20 dove formula_21 \u00e8 un simbolo costante e formula_22 una funzione univariata, ovvero un operatore unario. I postulati sono:\nA tale sistema corrisponde una struttura standard formula_28 nella quale formula_29 \u00e8 interpretato come l'insieme dei numeri naturali, formula_22 come funzione successore e formula_21 \u00e8 naturalmente interpretato come il numero 0.\nGeometria.\nIl sistema di assiomi pi\u00f9 ricco di meriti storici e pi\u00f9 famoso \u00e8 il sistema dei 4 + 1 postulati di Euclide. Esso si rivela incompleto e per dare solido fondamento alla sua geometria sono necessari molti altri postulati (David Hilbert nei suoi Grundlagen der Geometrie ne ha adottati 23).\nSi usa l'espressione \"4 + 1\" in quanto per quasi due millenni vi \u00e8 stata la convinzione che il quinto postulato (delle parallele) (per un punto esterno ad una retta passa una e una sola parallela) fosse deducibile dai primi quattro. Nella prima parte del XIX secolo il quinto postulato si \u00e8 dimostrato essere indipendente dai primi quattro. In effetti \u00e8 possibile assumere che non esista alcuna parallela per un punto esterno ad una data retta, oppure che ne esista una e una sola, o anche che ne esistano infinite. Queste scelte ci danno forme alternative di geometrie caratterizzate in particolare dall'avere la somma degli angoli interni di un triangolo, rispettivamente, maggiore, uguale e minore di un angolo piatto; queste tre geometrie sono chiamate, rispettivamente, geometria ellittica, euclidea e iperbolica.\nAnalisi reale.\nI numeri reali, i numeri a fondamento dell'analisi reale, sono introdotti rigorosamente con gli assiomi di un campo archimedeo completo chiuso reale; questi assiomi lo definiscono univocamente a meno di un isomorfismo. Accade tuttavia che per esprimere queste propriet\u00e0 si deve ricorrere alla logica del secondo ordine. I teoremi di L\u00f6wenheim-Skolem ci dicono che se ci limitiamo alla logica del primo ordine, ogni sistema di assiomi per i reali ammette altri modelli e tra questi ve ne sono sia di pi\u00f9 ridotti dei reali che di pi\u00f9 estesi. Alcuni modelli del secondo genere sono studiati nell'analisi non-standard.\nSistemi deduttivi.\nI logici chiamano \"sistema deduttivo\" il complesso formale costituito da un sistema formula_32 di assiomi logici, da un sistema formula_33 di assiomi non-logici e da un insieme formula_34 di regole di inferenza. Si pone il problema di individuare tali sistemi. Il teorema di completezza di G\u00f6del stabilisce che ogni sistema deduttivo con un sistema di assiomi non-logici consistente \u00e8 \"completo\",\nse formula_35, allora formula_36 ;\nin altre parole, per ogni enunciato che \u00e8 una conseguenza logica di formula_37, esiste una deduzione dell'enunciato stesso da formula_37. In termini ancor pi\u00f9 semplici, qualunque fatto che \u00e8 vero per un dato sistema di assiomi pu\u00f2 essere dimostrato \"da\" questi assiomi (mediante regole di inferenza ragionevoli).\nSi osservi che la sottile differenza fra questo teorema e il successivo ugualmente celebre primo teorema di incompletezza di G\u00f6del, che stabilisce che nessun insieme ricorsivo consistente di assiomi non-logici formula_37 della Teoria dell'aritmetica \u00e8 \"completo\", nel senso che esiste sempre un enunciato aritmetico vero formula_7 tale che n\u00e9 formula_2 n\u00e9 formula_42 possono essere dimostrati (il che \u00e8 diverso dal dire che formula_2 viene dimostrato falso - semplicemente significa quello che dice, che non vi pu\u00f2 essere una deduzione da formula_37 a formula_42) ottenuta dal dato insieme di assiomi.\nQuindi si contrappongono da un lato la nozione di \"completezza di un sistema deduttivo\" e dall'altra quella di \"completezza di un insieme di assiomi non-logici\".\nLa morale \u00e8 che ogni fatto che possiamo derivare da un sistema di assiomi (logico o non-logici) non \u00e8 necessario come un assioma. Qualunque enunciato che non possiamo derivare dagli assiomi e del quale non possiamo neppure derivare la negazione pu\u00f2 ragionevolmente essere aggiunto al sistema in causa.\nUlteriori considerazioni.\nI matematici del passato consideravano la geometria assiomatica come un modello dello spazio fisico e che potesse esistere un solo modello del genere. L'idea che potessero esistere sistemi matematici alternativi non fu facile da accettare da parte dei matematici del XIX secolo e gli sviluppatori di sistemi come l'algebra booleana fecero sforzi elaborati per derivarli dall'aritmetica tradizionale. Galois proprio prima della sua precoce morte aveva mostrato che questi sforzi erano in gran parte sprecati, ma che i parallelismi riscontrati fra i sistemi assiomatici potevano essere messi a frutto, quando egli risolveva algebricamente molti problemi geometrici classici. Successivamente i parallelismi astratti fra sistemi algebrici risultarono pi\u00f9 importanti dei dettagli e questo segna la nascita dell'algebra moderna."}
{"id": "78866", "revid": "122241831", "url": "https://it.wikipedia.org/wiki?curid=78866", "title": "Fitosostanze galeniche", "text": "Le fitosostanze galeniche sono sostanze farmaceuticamente attive in droghe vegetali. Sono formate dalla pianta durante la crescita e servono a scopi terapeutici.\nLe piante contengono sempre diverse sostanze attive oltre a sostanze di \"riempimento\" che hanno tutte la loro influenza terapeutica. A differenza dei monopreparati sintetici, una pianta partecipa con dozzine di sostanze diverse alla terapia.\nPer raggrupparle didatticamente, in galenica si usa fare dei gruppi di sostanze farmaceutiche (rimedi con simili effetti terapeutici). Di seguito ne sono elencate una ventina tra le pi\u00f9 divulgate:\nAlcaloidi.\nMolecole complesse di azoto (N) fortemente basiche, spesso molto velenose e/o psicoattive. Si estraggono dalla pianta con diversi processi:\nNella macerazione alcool-idrica si liberano spesso se il soluto viene acidulato (aceto, succo di limone, acido ascorbico).\nCome infusi o decotti sono esempi \"alla buona\" gli alcaloidi nervinotonici di caff\u00e8, t\u00e8, cacao, ...\nAlcool.\nGli alcool semplici sono prodotti da processi di fermentazione dei microrganismi (miceti, p. e. Saccharomyces cervisiae)) per la decomposizione metabolica degli zuccheri (o altri carboidrati). Nella produzione di bibite alcooliche si sfruttano questi processi per fabbricare vini, birre, sidri, ... che contengono 3...15% di alcool in acqua.\nPer produrre dell'alcool etilico pi\u00f9 concentrato si ricorre alla distillazione, che separa l'alcool dall'acqua, perch\u00e9 evapora prima.\nNell'intestino dell'organismo vengono prodotte (per la putrefazione di fibre vegetali da microorganismi del microbiota umano) delle piccole quantit\u00e0 di alcool metilico e in quasi tutti i tessuti anche di tipi pi\u00f9 complessi come ad esempio la glicerina (contenuta anche nei tessuti vegetali).\nAmara.\nSi tratta di un gruppo funzionale piuttosto che chimico, ed \u00e8 composto da una variet\u00e0 di entit\u00e0 chimiche diverse con la propriet\u00e0 comune di stimolare i recettori amari della lingua e di conseguenza la produzione di gastrina con conseguente stimolazione della salivazione, dei succhi gastrointestinali, biliari e dell'appetito.\nLe sostanze amare possono essere semplici, come la naringina dei frutti citrici, o complesse, come nel caso del chinino.\nI gruppi principali di molecole amare sono:\nAntrachinoni.\nGli antrachinoni fanno parte della famiglia dei chinoni, pigmenti colorati presenti in molte piante e che per\u00f2 non contribuiscono molto alla colorazione nelle piante evolute; sono infatti presenti nelle cortecce, nei legni o nelle radici, oppure in tessuti, come le foglie, dove sono mascherati da altri pigmenti. Sono basati su un nucleo comune, l'antracene (tre anelli benzenici uniti).Gli antrachinoni sono comunque piuttosto rari, e l'emodina \u00e8 la pi\u00f9 comune. Sono stati studiati soprattutto perch\u00e9 le piante che li contengono sono tradizionalmente utilizzate come rimedi per la stipsi.\nSono sostanze che stimolano la peristalsi intestinale e la secrezione di fluidi intestinali, agendo cos\u00ec come lassativi.Gli antrachinoni si trovano normalmente nella forma di glicosidi, e la ricerca ha dimostrato che esse viaggiano fino all'intestino crasso, dove vengono trasformate dal microbiota nei rispettivi agliconi (antroni), che sono i principi veramente attivi.Perch\u00e9 l'azione purgante abbia luogo \u00e8 necessario che essi vengano ingeriti come glicosidi (quindi preparati a base di agliconi sono attivi solo in dosi molto elevate), che vi sia bile nell'intestino, e un microbiota intestinale attivo.Si trovano prevalentemente nelle famiglie delle Poligonaceae, Caesalpinaceae, Rhamnaceae e Liliaceae, in particolare in \"Cassia angustifolia\" Senna, \"Rhamnus purshiana\", \"Rhamnus frangula\", \"Rheum palmatum\", \"Rumex crispus\" e \"Aloe vera\".\nI rimedi che contengono antrachinoni presentano vari problemi: mentre dosi ridotte agiscono soprattutto sulla motilit\u00e0, dosi pi\u00f9 elevate agiscono soprattutto sulle secrezioni elettrolitiche, con effetti deleteri in caso di utilizzo cronico (con insorgenza di abituazione ed eccessiva perdita di elettroliti). \nL'utilizzo cronico di lassativi stimola la iperproduzione di aldosterone, in risposta alla perdita di elettroliti, e questo riduce l'efficacia del lassativo stesso. L'utilizzo di dosi elevate di lassativi porta allo svuotamento quasi completo del colon; la naturale mancanza di stimolo nella giornata successiva (o anche nei due giorni successivi) spinge i pazienti a riutilizzare il lassativo, magari a dosi pi\u00f9 elevati con perpetuazione del circolo vizioso.\nCave! usare queste droghe solo in episodi sporadici e mai per mesi o anni.\nCarboidrati.\nCarboidrati sono le sostanze pi\u00f9 comuni (di costruzione e di riserva energetica) nei vegetali, mentre negli animali sono pi\u00f9 frequenti i lipidi come riserve energetiche e le proteine come sostanze costruttive. \nCome dice il loro nome, i carboidrati sono composti di carbonio, ossigeno ed idrogeno, con gli ultimi due elementi di solito presenti nelle stesse proporzioni che nell'acqua. Essi sono tra i primi prodotti della fotosintesi e formano una grande parte della biomassa vegetale.\nCerti tipi di carboidrati sono assimilabili da parte di alcuni animali dopo essere stati trasformati in glucosio, altri invece no, secondo l'apparato genetico degli enzimi disponibili al relativo catabolismo (decomposizione chimica).\nPer esempio per l'apparato enzimatico umano sono \nI glucidi servono al corpo per le sue funzioni metaboliche energetiche. Visto che non ci sono glucidi essenziali, nei rimedi giocano un ruolo solo collaterale (p. e. come le \"indigeribili\" come le fibre vegetali o altri carboidrati di ballasto come le mucillaginose). Incidono di pi\u00f9 nella dietetica come nutrienti energetici e sostanze di ballasto.\nVedi anche: Polisaccaridi\nCumarine.\nLe cumarine sono le sostanze che si sentono come odori del fieno fresco. Pare che agiscano sulla distensione della muscolatura liscia. In naturopatia vengono sfruttate soprattutto come antiartritici sotto forma di impacchi di fior di fieno e come preparati per uso interno ed esterno di piante come il meliloto, la ruta e la stellina odorosa.\nFenoli.\nSono antisettici, analgesici e anaflogistici. L'acido salicilico \u00e8 un tipo di fenolo che si trova nel salice, nell'olmaria e nella pervinca, mentre altri tipi di fenoli si trovano nel timo, nel chiodo di garofano e nell'uva ursina.\nFitoacidi.\nI fitoacidi (organici) si trovano in molte piante, pi\u00f9 negli agrumi e nell'altra frutta. I tipi alifatici (catene) si trovano per lo pi\u00f9 in piante come l'ortica, la valeriana e la frutta, mentre le strutture aromatiche (cicliche) si incontrano in fitosostanze resinose come i balsami di benzoa, balsamo di tolu, balsamo di per\u00f9, ma anche del mirtillo rosso. Di solito hanno delle propriet\u00e0 antisettiche, febbrifughe e diuretiche.\nFlavonoidi e Flavoglicosidi.\n(da: flavus: giallo). Sostanze che rendono pi\u00f9 resistenti i vasi capillari. Utili anche contro gli spasmi digestivi e in disturbi cardiovascolari. I tipi pi\u00f9 noti sono la rutina, contenuta in piante come l'ippocastano e l'esperidina, contenuta nella buccia di agrumi.\nGlicosidi.\nGruppo chimico che, tramite l'idrolisi, si decompone in una parte di zucchero e una di non zucchero. Terapeuticamente \u00e8 eterogeneo. I glicosidi pi\u00f9 usati nella fitoterapia sono i \"cardioglicosidi\" contenuti nei digitalis, nella convallaria, nello strofantus, nella scilla marina. Cave! Dosaggio solo per esperti.\nAcidi grassi essenziali.\nAlcuni lipidi essenziali per l'organismo umano si trovano nella semenza di tante piante (salvo il gruppo degli omega-3 che sono riservati quasi esclusivamente ai tessuti animali), anche se raramente in quantit\u00e0 rilevanti. Per coprire il loro fabbisogno serve la dietetica e non i rimedi. Si tratta prevalentemente di olio oleico (uliva, ...), linolici (cereali, ...), linolenici (selvaggina, volatili, pesce, ...), eicosapentaenici e docosahexaenici (volatili, pesce, ...).\nMinerali.\nI minerali essenziali per l'organismo umano si trovano in quasi tutte le piante (salvo il sodio Na e il ferro Fe), anche se raramente in quantit\u00e0 rilevanti. Per coprire il loro fabbisogno serve la dietetica e non i rimedi. Ne sono ricchi i brodi animali e vegetali, perch\u00e9 sono idrosolubili e vengono estratti in notevoli quantit\u00e0.\nMucolasi, mucillaginosi.\nSostanze che formano muco nell'acqua. Diminuiscono le irritazioni delle mucose. Non vengono riassorbite. Tante piante ne contengono come la consolida, il lino, il fieno greco, la malva, ... Molti di loro sono polisaccaridi non assimilabili dall'organismo umano che servono da sostanze di ballasto come la gelatina, la pectina, l'agar-agar, ...\nOlii essenziali.\nSostanze oleose effimere molto odorose che si ottengono normalmente tramite la distillazione a vapore a 70...90 gradi C, in alambicchi. Hanno degli effetti virostatici, germicidi, metabolici e psichici (odore \u21d2 sistema limbico \u21d2 neurovegetativo). Uso specifico nell'aromaterapia.\nOligoelementi.\nGli oligoelementi essenziali (minerali rari) per l'organismo umano si trovano ripartiti su tante piante (salvo il ferro Fe), anche se raramente in quantit\u00e0 rilevanti. Per coprire il loro fabbisogno serve la dietetica e non i rimedi. Sono ricchi di nutrienti i semi nocciolosi e i funghi.\nResine.\nTante piante formano delle resine come dei vulneranti e degli \"antibiotici\" per i propri legni feriti, p.es. tutte le conifere. Ma anche sostanze come l'incenso, la mirra, la benzoa, ... sono resinose. Hanno soprattutto delle propriet\u00e0 antisettiche e aromatiche e ingerite sono lassative, perch\u00e9 stimolano la peristalsi (motorica intestinale).\nSaponine.\nSono dei glicosidi che, quando vengono idrolizzate, danno uno zucchero e un aglicone conosciuto come sapogenina.Come si comprende dal nome, queste sostanze sono schiumogene in soluzione acquosa, possiedono cio\u00e8 propriet\u00e0 surfattanti. Esse sono infatti molecole piuttosto grandi, con una estremit\u00e0 lipofila ed una idrofila. Quando sono in soluzione acquosa si allineano perpendicolarmente alla superficie, con l'effetto di ridurre la tensione superficiale dell'acqua e di formare della schiuma. Le molecole possono allinearsi per formare una configurazione sferica nell'acqua, formando una micella. Le micelle hanno un centro lipofilo, e ci\u00f2 spiega la capacit\u00e0 delle saponine di dissolvere i grassi (come p.es. la saponaria).\nLe glicosidi saponiniche sono divise in due tipi basati sulla struttura chimica dei loro agliconi sapogenine.\nLe cosiddette saponine neutre derivano da steroidi (struttura triterpenoide tetraciclica) con catene laterali di tipo spirocheta; sono presenti soprattutto nelle monocotiledoni. Le saponine acide possiedono invece una struttura triterpenoidica pentaciclica e sono le pi\u00f9 comuni nel mondo vegetale (sono presenti in almeno 70 famiglie)Le saponine producono emolisi se iniettate endovena, liberano emoglobina con tossicit\u00e0 renale e sono quindi molto tossiche (sono alla base di molti veleni per freccia). La dose tossica di una saponina si raggiunge quando l'emoglobina libera \u00e8 abbastanza abbondante da causare una insufficienza renale (l'emoglobina danneggia il delicato epitelio del glomerulo). Le saponine non sono per\u00f2 tossiche a questo modo se vengono assunte per bocca. Le glicosidi non sono infatti assorbite dal tratto intestinale. Quando vengono idrolizzate dagli enzimi appropriati si ottengono uno zucchero e l'aglicone, detta sapogenina, che \u00e8 comunque anch'essa ma assorbita dall'intestino. Tutto questo impedisce che il rene debba sopportare un elevato flusso di emoglobina.\nLe saponine sono un gruppo molto eterogeneo sia dal punto di vista chimico sia dal punto di vista degli effetti farmacologici. Le principali attivit\u00e0 riscontrate sono: adattogena, espettorante, ipocolesterolemizzante, modulatrice del metabolismo degli steroidi (con effetto antinfiammatorio, estrogenico, ecc.).Tipiche piante a saponine sono: Dioscorea, Scrophularia, Solidago, Stellaria, Bellis perennis, Verbascum, Primula, Viola, Glycyrrhiza glabra (liquirizia) ed Edera.\nTannini, acidi tannici.\nSostanze che coagulano le proteine (nel senso di prepararle alla conservazione) e rendono inerti dei germi con una membrana proteica. Usate per i gargarismi, le ferite, le infiammazioni superficiali. Sono molto divulgate e contenute soprattutto nelle cortecce e nei legni come la quercia o i pericarpi e le foglie come il noce e in certi rizomi come in tormentilla.\nVitamine.\nCerte vitamine per l'organismo umano si trovano in quasi tutte le piante, mentre delle altre sono riservate quasi esclusivamente ai tessuti animali, anche se raramente in quantit\u00e0 rilevanti. Per coprire il loro fabbisogno serve la dietetica e non i rimedi."}
{"id": "78868", "revid": "641883", "url": "https://it.wikipedia.org/wiki?curid=78868", "title": "Abbreviazioni galeniche", "text": "Le seguenti tabelle riportano delle abbreviazioni usati su ricette mediche fitoterapiche per farmacisti, speziali ed erboristi.\nErbe.\nLa seguente terminologia latina (e le sue rispettive abbreviazioni) viene usata per le differenti parti di erbe e piante su ricette e fogli illustrativi di fitofarmaci:\nPreparazioni.\nSulle ricette si usano delle abbreviazioni standardizzate provenienti dal latino per comunicare con il farmacista in modo standardizzato.\nQuantit\u00e0 contate.\nPer quantit\u00e0 \u201ccontate\u201d (pezzi, esemplari, gocce) si usano a regola d'arte le cifre romane, p.es. \u201cgtt. X\u201d \u21d2 per \u201c10 gocce\u201d\n\u201cinferiori a sinistra vanno dedotti, a destra aggiunti\u201d!"}
{"id": "78872", "revid": "1318789", "url": "https://it.wikipedia.org/wiki?curid=78872", "title": "Thot", "text": "Thot (scritto anche Toth o Thoth, o Theuth per i Greci, tutti dal greco \u0398\u03ce\u03b8) \u00e8 una divinit\u00e0 egizia che appartiene alla religione dell'antico Egitto, dio della Luna, della sapienza, della scrittura, della magia, della misura del tempo, della matematica e della geometria. \u00c8 rappresentato sotto forma di ibis sacro, uccello che volava sulle rive del Nilo, o sotto forma (meno frequente) di babbuino. Inoltre era protettore degli scribi.\nEtimologia e traslitterazione.\nIl nome egizio del dio \u00e8:\nG26\nda cui il termine usuale di dio-ibis\ncon le varianti \nI10-V28-G43-t:Z4\nD46-V28-G43-t:Z4\nla cui traslitterazione \u00e8 \u1e0f\u1e25wty (possibile lettura, in italiano, Djehuty, pi\u00f9 precisamente \u1e0fi\u1e25awt\u012b).\nThot egizio.\nOriginario del 3\u00ba distretto del Basso Egitto, capitale Damanhur (Ermopoli Parva), comparve gi\u00e0 nel periodo predinastico.\nPer\u00f2 la citt\u00e0 dove venne maggiormente adorato fu Ermopoli (\"Citt\u00e0 degli Otto\"), capitale del 15\u00ba distretto dell'Alto Egitto, dove era rappresentato in sembianza di ibis, di cinocefalo e anche di toro.\nNella teogonia di Ermopoli Thot assunse un ruolo di grande rilevanza e fu considerato una delle divinit\u00e0 creatrici del mondo. Come divinit\u00e0 lunare fu associato con il \"sole morto\" in quanto la luna stessa (Iah) compare raramente nella teologia egizia. Come i cicli della luna regolavano molti dei rituali religiosi ed eventi civili della societ\u00e0 egiziana, cos\u00ec Thot fu considerato anche il primo regolatore di queste attivit\u00e0.\nParedra di Thot fu Seshat che con lui divideva il compito di scrivere nomi e imprese dei defunti sulle foglie dell'albero ished; secondo altre tradizioni sposa di Thot fu anche la dea-rana Heket e la sua compagna Seshat.\nIn quanto inventore della scrittura e patrono degli scribi fu questo ruolo che ebbe anche nei confronti del dio Ra di cui era segretario e visir.\nNella Duat, il mondo degli inferi, aiutava Osiride che giudicava le anime dei morti nella psicostasia.\n\u00c8 stato a volte identificato con il dio greco Ermes o Ermete Trismegisto.\nThot presso i Greci.\nIn un dialogo platonico, il Fedro, Thot viene nominato (come Theuth), in un breve apologo proposto da Socrate per contestare l'importanza della scrittura, di cui il dio egizio sarebbe stato l'inventore, a favore dell'oralit\u00e0 \u2014 che all'epoca di Socrate era ancora molto sviluppata \u2014 che da sola permetterebbe all'uomo di \"possedere\" nella propria memoria quello che la fredda scrittura fissa su supporti materiali.\nIl mitografo Filone chiama Taaut un dio, figlio di Crono, che corrisponde al dio Thot degli Egizi. Secondo altre fonti la divinit\u00e0 \u00e8 invece collegabile a Giano.\nThot presso i Fenici.\nLa \"Praeparatio evangelica\" riferisce che il mitografo fenicio Sanconiatone attesta la presenza del dio Taaut presso i fenici, ideatore della scrittura come il dio Toth.\nL'autore lo identifica con Ermes, lo pone come successore di \"Misor\" al trono d'Egitto e riferisce che gli Egizi lo chiamarono Thoyth e gli alessandrini Thoth."}
{"id": "78873", "revid": "124550047", "url": "https://it.wikipedia.org/wiki?curid=78873", "title": "Martina", "text": "Origine e diffusione.\nDeriva dal \"supernomen\" latino \"Martina\", femminile di \"Martinus\", che, basato sul nome del dio romano Marte (in latino \"Mars\", genitiva \"Martis\"), vuol dire \"sacra a Marte\", \"dedicata a Marte\". In casi isolati, almeno in Italia, il nome Martina pu\u00f2 anche essere impiegato come diminutivo di Marta (con cui non ha, per\u00f2, alcuna connessione etimologica).\nIn Italia, a partire dagli anni 1980, la popolarit\u00e0 del nome Martina \u00e8 cresciuta notevolmente, grazie alla fama della tennista statunitense, di origine ceca, Martina Navr\u00e1tilov\u00e1; secondo i dati ISTAT \u00e8 rimasto nella rosa dei dieci nomi pi\u00f9 usati per le neonate ininterrottamente sin dal 1999, risultando al primo posto nel 1999 e nel 2002, e al secondo posto dal 2003 al 2005.\nOnomastico.\nL'onomastico si pu\u00f2 festeggiare il 30 gennaio (1\u00ba gennaio in alcuni luoghi) in onore di santa Martina, diaconessa, martire a Roma sotto Alessandro Severo. Con questo nome si ricorda anche la beata Martina V\u00e1squez Gordo, religiosa delle figlie della carit\u00e0 di San Vincenzo de' Paoli, una dei martiri della guerra civile spagnola."}
{"id": "78877", "revid": "339392", "url": "https://it.wikipedia.org/wiki?curid=78877", "title": "Structured query language", "text": ""}
{"id": "78879", "revid": "339392", "url": "https://it.wikipedia.org/wiki?curid=78879", "title": "Sql", "text": ""}
{"id": "78882", "revid": "923674", "url": "https://it.wikipedia.org/wiki?curid=78882", "title": "Dazibao", "text": "Dazibao (in cinese: \u5927\u5b57\u62a5 \"pinyin\": d\u00e0z\u00ecb\u00e0o; \"Wade-Giles\": \"tatzepao\", talora trascritto in italiano: \"tazepao\", \"tazebao\", \"tatsebao\", \"tatsepao\", \"ta-tze-bao\" ecc.) significa letteralmente: \"giornale [murale] a grandi caratteri\". Il carattere \"bao\" \u62a5 (\u5831) si trova nel termine \"poster\" (\u6d77\u62a5) e nel termine \"giornale\" (\u62a5\u7eb8).\nIl termine deriva dall'uso cinese di appendere i giornali in speciali bacheche pubbliche per permetterne la lettura a tutti. I dazibao si differenziano dai giornali per il fatto di essere scritti a mano in caratteri grandi, facilmente leggibili.\nOrigine.\nI dazibao sono usati in Cina dai tempi dinastici, ma divennero pi\u00f9 comuni dopo l'incremento di alfabetizzazione seguito alla rivoluzione repubblicana del 1911. Particolarmente conosciuti sono quelli delle Guardie rosse durante la Grande rivoluzione culturale (1966-1976).\nL'uso politico si fa risalire al 25 maggio 1966, quando all'Universit\u00e0 di Pechino (\u5317\u4eac\u5927\u5b66 \"pinyin\": Beijing Daxue nota anche come Beida) Nie Yuanzi, una giovane insegnante di filosofia, affisse un dazibao per criticare il presidente della stessa universit\u00e0 Lu Ping, che non aveva preso una corretta posizione politica nei confronti dell'opera teatrale \"La destituzione di Hai Rui\", intorno alla quale ruotavano i contrasti tra la fazione maoista e gli oppositori. Il 1\u00ba giugno 1966 Mao Zedong riconobbe pubblicamente l'importanza di quello scritto e chiese che fosse diffuso in tutta la Cina.\nDa quel momento l'uso di scrivere manifesti critici verso le istituzioni si diffuse in tutto il paese. Spesso gli attacchi erano anonimi o firmati da gruppi spontanei che non rispondevano alle gerarchie tradizionali. In seguito anche il partito comunista prese a scrivere attacchi su dazibao per contrastare le linee politiche \"anti-partito\".\nIl 5 agosto, lo stesso Mao affigge alla porta del comitato centrale il suo primo e famoso dazibao dal titolo \"Bombardate il quartier generale\", istigando le Guardie Rosse appena riconosciute ufficialmente ad attaccare i vertici delle istituzioni.\nI dazibao.\nLa Costituzione cinese garantiva il diritto di scrivere ed attaccare dazibao personali, considerati un'importante forma di democrazia rivoluzionaria. Non si poteva ricoprire o strappare un dazibao senza il consenso dell'autore.\nMa anche l'uso dei dazibao era soggetto a pesanti restrizioni: ad intervalli regolari le autorit\u00e0 municipali decretavano il divieto provvisorio di affissione, revocandolo al momento della successiva \"campagna di massa\", che vedeva un improvviso fiorire di affissioni, non solo permesse ma vivamente sollecitate come dimostrazione di entusiasmo politico.\nNella pratica, accadeva spesso che gli autori, per non incorrere in problemi o punizioni, parafrasassero o copiassero i giornali. Talvolta venivano incollati ritagli dagli stessi, cui venivano aggiunti un'introduzione e una conclusione. I pi\u00f9 capaci decoravano i propri dazibao con caricature dei personaggi criticati, le pi\u00f9 famose delle quali sono quelle degli \"Imperialisti americani\" o della Banda dei quattro (dopo la morte di Mao).\nUn enorme dazibao di 77 fogli comparve nel 1974 a Canton. Era intitolato \"Democrazia e legalit\u00e0 nel socialismo\" e firmato Li Yizhe, nome che probabilmente celava un gruppo di ex Guardie Rosse. Criticava i risultati della Rivoluzione Culturale, denunciando la comparsa di una nuova classe di privilegiati nel Partito.\nDopo Mao.\nDal dicembre 1978 si produsse a Pechino un movimento politico, diretto abilmente da Deng Xiaoping, che faceva uso del cosiddetto \"muro della democrazia\" (situato presso una fermata di autobus a Xidan, Pechino) su cui vennero appesi dazibao ferocemente contrari alla Banda dei quattro. Ma non appena da quei dazibao si prese ad invocare riforme anche nei confronti del partito l'esperienza fu velocemente chiusa nel dicembre 1979, quando Deng Xiaoping disse la famosa frase: \"La ricreazione \u00e8 terminata!\"\nAttualmente in Cina i dazibao non hanno contenuti politici.\nMondo occidentale.\nDurante il periodo della contestazione del Sessantotto col nome di \"tazebao\" venivano indicati i manifesti cartacei, solitamente scritti con grossi pennelli, appesi sui muri degli atrii di universit\u00e0 e altri luoghi in cui erano in corso battaglie politiche. Questi manifesti costituivano il mezzo pi\u00f9 diretto e veloce per comunicare le ragioni delle proteste e le prese di posizione sugli avvenimenti del periodo."}
{"id": "78889", "revid": "26891", "url": "https://it.wikipedia.org/wiki?curid=78889", "title": "Razzo V-2", "text": ""}
{"id": "78894", "revid": "26891", "url": "https://it.wikipedia.org/wiki?curid=78894", "title": "Razzo V2", "text": ""}
{"id": "78896", "revid": "1305772", "url": "https://it.wikipedia.org/wiki?curid=78896", "title": "V2", "text": ""}
{"id": "78897", "revid": "1991", "url": "https://it.wikipedia.org/wiki?curid=78897", "title": "Tatzepao", "text": ""}
{"id": "78900", "revid": "131962", "url": "https://it.wikipedia.org/wiki?curid=78900", "title": "Redundant array of independent disks", "text": ""}
{"id": "78902", "revid": "671029", "url": "https://it.wikipedia.org/wiki?curid=78902", "title": "Michele Grimani", "text": "Spos\u00f2 nel 1736 Pisana Giustinian Lolin. Nel 1748 fu eletto senatore. \nBiografia.\nProprietario di 4 teatri: Il Teatro San Giovanni e Paolo, il Teatro San Giovanni Grisostomo dedicato alle opere in musica, il Teatro San Samuele frequentato molto da Carlo Goldoni e Antonio Vivaldi ed inoltre il Teatro San Benedetto. \nFu avveduto mecenate, promuovendo, con scelta sicura, il successo di notevoli ingegni come il Goldoni. La voce popolare gli attribu\u00ec la paternit\u00e0 dell'avventuriero e scrittore Giacomo Casanova che sarebbe nato da una relazione extraconiugale con Zanetta Farussi, all'epoca (1725) diciassettenne, che stava iniziando in quel periodo una brillante carriera di attrice teatrale.\nNel 1756 eman\u00f2 la Legge agraria Grimani."}
{"id": "78903", "revid": "154639", "url": "https://it.wikipedia.org/wiki?curid=78903", "title": "Postulato", "text": "Il postulato, dal latino \"postulatum\" (\"\u00abci\u00f2 che \u00e8 richiesto\u00bb\"), \u00e8 una proposizione che, senza essere stata preventivamente dimostrata come vera, viene assunta come se lo fosse al fine di giungere logicamente alla verit\u00e0 di una qualche asserzione. Ad esempio, nella \"Critica della ragion pratica\", Kant sostiene che chi aspira a conseguire come fine della sua azione morale il \"sommo bene\", inteso come \"il bene pi\u00f9 completo\" (coincidenza di virt\u00f9 e felicit\u00e0), deve accettare il postulato dell'immortalit\u00e0 dell'anima: poich\u00e9 solamente la condizione di santit\u00e0 arreca all'uomo il sommo bene, e poich\u00e9 essa \u00e8 possibile solo nell'aldil\u00e0, si deve affermare che il soggetto morale deve avere a sua disposizione un tempo illimitato ed infinito assicuratogli da un'anima immortale.\nIl postulato nella filosofia antica si distingueva dall'assioma, considerato come un'asserzione tanto evidente da non avere bisogno di alcuna dimostrazione. Nella dottrina aristotelica l'assioma \u00e8 \"\u00ab...quel principio che deve essere necessariamente posseduto da chi vuole apprendere alcunch\u00e9\u00bb\", oppure \"\u00abla proposizione prima da cui parte la dimostrazione\u00bb\". Per gli stoici gli assiomi invece rientravano in \"\u00abci\u00f2 che \u00e8 vero o falso\u00bb\" e quindi erano enunciati che non avevano un valore certo e indubitabile di verit\u00e0 come sosteneva Aristotele. In quanto verit\u00e0 note a tutti, gli assiomi venivano anche considerati delle \"nozioni comuni\" (gr. plur. \"koinai ennoiai\"), come li chiamava Euclide nei suoi \"Elementi\".\nNella terminologia logica attuale, il termine postulato viene considerato come sinonimo di assioma a partire dalla fine del XIX secolo, specialmente per opera di Gottlob Frege, Giuseppe Peano, Bertrand Russell e David Hilbert."}
{"id": "78904", "revid": "599", "url": "https://it.wikipedia.org/wiki?curid=78904", "title": "Assioma di uguaglianza", "text": ""}
{"id": "78906", "revid": "599", "url": "https://it.wikipedia.org/wiki?curid=78906", "title": "Assioma di istanziazione universale", "text": ""}
{"id": "78907", "revid": "599", "url": "https://it.wikipedia.org/wiki?curid=78907", "title": "Assioma di generalizzazione esistenziale", "text": ""}
{"id": "78909", "revid": "7", "url": "https://it.wikipedia.org/wiki?curid=78909", "title": "Tatzebao", "text": ""}
{"id": "78910", "revid": "276327", "url": "https://it.wikipedia.org/wiki?curid=78910", "title": "Zanetta Farussi", "text": "Biografia.\nFiglia di un calzolaio, nacque nel sestiere di Santa Croce.\nA sedici anni, spos\u00f2, il 27 febbraio 1724,\nGaetano Casanova che era arrivato in giovane et\u00e0 a Venezia, dall'originaria Parma, al seguito di un'attempata attrice e aveva in seguito intrapreso anch'egli la carriera di attore.\nIl matrimonio fu celebrato malgrado l'opposizione dei genitori, comprensibilmente preoccupati che la figlia seguisse la carriera del marito, cosa all'epoca frequente. A nulla valse la promessa del novello genero, in seguito disattesa, che Zanetta non avrebbe mai calcato le scene.\nDal matrimonio nacquero sei figli. Il primo, che diverr\u00e0 poi il pi\u00f9 celebre, fu Giacomo Casanova, nato 13 mesi dopo il matrimonio e cio\u00e8 il 2 aprile 1725. La voce popolare ne attribu\u00ec la paternit\u00e0 a Michele Grimani e Casanova stesso lo afferm\u00f2, in un libello.\nNel 1726, dopo un apprendistato veneziano svolto al teatro San Samuele, che era di propriet\u00e0 della famiglia patrizia Grimani, part\u00ec per Londra insieme al marito e inizi\u00f2 a recitare in una fortunata stagione di spettacoli. Si esib\u00ec con successo al Kings Theatre frequentato assiduamente dal principe di Galles e futuro re Giorgio II.\nFu a Londra che nel 1727 nacque il secondogenito Francesco e la maldicenza popolare ne attribu\u00ec la paternit\u00e0 al principe di Galles. Non \u00e8 chiaro se si trattasse solo di pettegolezzi oppure di abili operazioni di marketing che, nel mondo dello spettacolo, sono ancora in uso ai giorni nostri.\nNel 1728 Zanetta torn\u00f2 a Venezia dove trov\u00f2 nuove scritture nel teatro San Samuele. Due anni dopo, nel 1730, mise al mondo Giovanni Battista, cui seguirono, nei due anni seguenti, due bambine: Faustina Maddalena, nata nel 1731, morta di vaiolo nel 1736 e Maria Maddalena Antonia Stella, nata nel 1732.\nRimase vedova nel 1733 essendole morto, per un ascesso all'orecchio, il marito di soli 36 anni, lasciandola in una situazione difficilissima con cinque figli e in attesa del sesto.\nL'ultimo figlio, Gaetano Alvise, nacque nel 1734.\nIl Goldoni, che la conobbe nel 1734 a Verona, scrisse per lei la commedia \"La pupilla\", nella quale ironizzava bonariamente sulla passione, e conseguente gelosia, che la bellissima attrice aveva suscitato in Giuseppe Imer, uno degli impresari teatrali pi\u00f9 noti dell'epoca. La commedia fu rappresentata, sotto forma di intermezzo, insieme alla tragicommedia \"Belisario\", sempre del Goldoni, nel novembre del 1734, nel teatro San Samuele dove Imer svolgeva la sua attivit\u00e0. Su di lei comunque il giudizio del celebre commediografo \u00e8 lusinghiero, infatti la definisce \"...una vedova bellissima e assai valente\".\nNel 1735 part\u00ec per una nuova tourn\u00e9e alla volta di San Pietroburgo. L'iniziativa non ebbe successo a causa della scarsa conoscenza della lingua italiana in Russia.\nNel 1737 fu scritturata a vita dall'Elettore di Sassonia per recitare nel teatro di Dresda con una compagnia di comici italiani che debutt\u00f2 il 12 maggio 1738 a Pillnitz in occasione del matrimonio di una principessa di Sassonia. In seguito fu raggiunta a Dresda dalla figlia Maria Maddalena e dal figlio Giovanni. Si ciment\u00f2 anche nel teatro drammatico con due \"pi\u00e8ce\" di sua composizione il 6 novembre 1748 a Varsavia.\nIn seguito alle vicende della Guerra dei sette anni, la corte di Sassonia decise di sospendere l'attivit\u00e0 della Commedia italiana nel 1756, pensionando gli attori. Zanetta ricevette una pensione di 400 talleri e si rifugi\u00f2 a Praga per sfuggire ai pericoli della guerra. In seguito ritorn\u00f2 a Dresda dove fu raggiunta dalla figlia Maddalena e dal figlio Giovanni e dove rimase fino alla morte. Maddalena si spos\u00f2 a Dresda con l'organista della corte Peter August e il figlio Giovanni dal 1764 fu insegnante nell'Accademia di pittura."}
{"id": "78911", "revid": "661526", "url": "https://it.wikipedia.org/wiki?curid=78911", "title": "Camere separate", "text": "Camere separate \u00e8 un romanzo di Pier Vittorio Tondelli. \u00c8 stato pubblicato presso l'editore Bompiani nel 1989.\nTrama.\nIl romanzo non presenta una vera e propria trama, ma tre \"movimenti\" che corrispondono ad altrettanti momenti nella vita di uno scrittore poco pi\u00f9 che trentenne, Leo, omosessuale dichiarato, alle prese con l'enorme dolore della perdita del compagno, Thomas, un giovane musicista tedesco di belle speranze. \u00c8 un romanzo in larga parte autobiografico (Leo \u00e8 l'alter ego di Tondelli).\nAttraverso lunghe riflessioni e continui \"flashback\" il lettore impara a conoscere i vari tasselli della vita di Leo e Thomas, conosciutisi quasi per caso una sera durante un party a Parigi. Leo \u00e8 uno scrittore di successo, spesso in giro per conferenze e presentazioni; \u00e8 originario di un non meglio specificato paese della bassa padana e vive tra Milano, Parigi, Londra e Firenze. Thomas, invece, \u00e8 di Monaco di Baviera, ma si trasferisce ben presto a Berlino Ovest. \nI due amanti si incontrano spesso in giro per l'Europa, trascorrono le vacanze insieme, intraprendono lunghi giri, ma Leo \u00e8 ben attento a lasciarsi sempre una via d'uscita. Il loro rapporto \u00e8 descritto proprio dal titolo del romanzo: vivono in due camere, separati da duemila chilometri di distanza. Hanno cos\u00ec la possibilit\u00e0 di vedersi quando desiderano, ma anche di ritirarsi nella propria solitudine quando ne hanno la necessit\u00e0.\nThomas, per\u00f2, non \u00e8 in grado di stare solo e quindi incominciia una relazione con una ragazza, che, per sua ammissione, lo ama come Leo lo ama, ma oltre a ci\u00f2 vuole anche restargli accanto. Questo strano rapporto a tre, che all'inizio scatena vere e proprie crisi di gelosia in Leo, viene chiuso ben presto dalla malattia inguaribile di Thomas, che, poco pi\u00f9 che venticinquenne, muore in un ospedale di Monaco dopo aver preso congedo, mestamente e quasi sottovoce, da Leo.\nNel tentativo di venire a capo del proprio immenso dolore Leo ritorna al suo paese d'origine, dove trascorre le festivit\u00e0 pasquali e assiste alle celebrazioni del Venerd\u00ec Santo, poi si mette alla ricerca del suo primo ragazzo, Hermann, che lui stesso aveva deciso di lasciare anni prima perch\u00e9 lo stava conducendo in un rapporto di morte, fatto di droga, litigi e tradimenti. \nLeo ormai si sente come un vedovo, a cui l'amore sar\u00e0 per sempre negato e, durante un viaggio negli Stati Uniti, per la prima volta si scopre nel ruolo di quello che \u00e8 disposto a pagare per poter godere delle gioie del sesso. Questo fatto lo spaventa e lo rende consapevole del mutamento che \u00e8 avvenuto in lui.\nAlla fine del romanzo, dopo aver incominciato con Eugenio un'amicizia senza troppe pretese, Leo parte per il Canada, dove terr\u00e0 una conferenza su Jack Kerouac. Nelle ultime righe si accenna al fatto che Leo ha una malattia inguaribile (infatti, nel momento in cui scriveva, Tondelli era malato di AIDS)."}
{"id": "78912", "revid": "1784938", "url": "https://it.wikipedia.org/wiki?curid=78912", "title": "Ezra Pound", "text": "Visse per lo pi\u00f9 in Europa e fu uno dei protagonisti del modernismo e della poesia di inizio XX secolo. Costitu\u00ec, assieme a Thomas Stearns Eliot, la forza trainante di molti movimenti modernisti, principalmente dell'imagismo e del vorticismo, correnti che prediligevano un linguaggio d'impatto, un immaginario spoglio e una netta corrispondenza tra la musicalit\u00e0 del verso e lo stato d'animo che esprimeva, in contrasto con la letteratura vittoriana e con i poeti georgiani. Sono temi ricorrenti nella sua poesia epica e lirica la nostalgia per il passato, la fusione tra culture diverse, e il tema dell'usura, contro cui si scaglia apertamente.\nDurante gli anni trenta e quaranta espresse ammirazione per Mussolini, Hitler e Oswald Mosley; trasferitosi in Italia nel 1924, sostenne il regime fascista fino alla caduta della Repubblica Sociale Italiana. Catturato dai partigiani, venne consegnato alle forze armate degli Stati Uniti d'America, dove fu sottoposto a processo per tradimento. Dichiarato incapace con una contestata diagnosi, fu detenuto dodici anni in un manicomio giudiziario fino a quando, liberato, torn\u00f2 in Italia dove trascorse gli ultimi anni della sua vita. Ernest Hemingway si espresse come critico letterario sul lavoro poetico di Pound in questi termini: \"Il meglio della scrittura di Pound - e si trova nei \"Cantos\" - durer\u00e0 finch\u00e9 esister\u00e0 la letteratura\".\nBiografia.\nI primi anni.\nNacque il 30 ottobre 1885 a Hailey, nell'Idaho, ove il padre era occasionalmente giudice fondiario. Trascorse la giovinezza a Filadelfia. Incominciati gli studi, si prefisse fin da adolescente di essere poeta. Nel 1898, con una prozia, visit\u00f2 per la prima volta l'Europa. Studi\u00f2 alla Cheltenham High School, allo Hamilton College di Clinton e all'Universit\u00e0 della Pennsylvania, a Filadelfia dove conobbe e frequent\u00f2 i futuri poeti William Carlos Williams e H. D. (pseudonimo di \"Hilda Doolittle\"), che fu un suo amore giovanile.\nIn questi anni segu\u00ec la propria carriera universitaria nel solco degli studi filologici, appassionandosi alla letteratura provenzale grazie alle lezioni di William P. Shepard (una traccia di questi interessi si trova nella trascrizione manoscritta autografa di una canzone provenzale in un foglio oggi posseduto da Alina Scheiwiller); studi\u00f2 in seguito Filologia romanza con il professor Hugo Rennert alla Pennsylvania University (1905-1906); insegn\u00f2 egli stesso Romance Languages al Wabash College (Indiana). Nel 1908 lasci\u00f2 gli Stati Uniti per l'Europa. Approd\u00f2 dapprima a Gibilterra, poi si stabil\u00ec a Venezia. Qui pubblic\u00f2 il suo primo libro di poesie, \"A lume spento\", il cui titolo, in italiano anche nell'edizione originale, era tratto da un verso del \"Purgatorio\" di Dante. Nel settembre 1908 raggiunse Londra, dove rimase 12 anni.\nLa rivoluzione londinese.\nLa prima poesia di Pound fu ispirata dalle sue letture dei preraffaelliti, da altri poeti dell'Ottocento e dalla letteratura medievale, in particolare dalla letteratura cortese e del dolce stil novo, ma anche da letture di filosofia neo-romantica e occultismo. Trasferitosi a Londra e dopo un periodo parzialmente antiquario (\"Personae\", 1909; \"Canzoni\", 1910), sotto l'influsso di Ford Madox Ford e T. E. Hulme cominci\u00f2 ad adottare un linguaggio poetico e forme di poesia pi\u00f9 moderni (\"Lustra\", 1915).\nCredeva che William Butler Yeats fosse il pi\u00f9 grande dei poeti contemporanei: lo conobbe e ne divenne amico, svolgendo per alcuni anni funzione di segretario del poeta irlandese. La collaborazione tra Yeats e Pound fu indispensabile a far s\u00ec che ciascuno dei due riuscisse a modernizzare la propria poesia. Durante la guerra, Pound e Yeats trascorsero alcuni periodi insieme nel casolare Stone Cottage nel Sussex, in Inghilterra, studiando fra l'altro letteratura giapponese, specialmente i drammi del genere N\u014d. Nel 1914 spos\u00f2 un'artista inglese, Dorothy Shakespear. Negli anni antecedenti la prima guerra mondiale, Pound fu tra i principali promotori dell'imagismo e del vorticismo.\nQuesti movimenti, che richiamarono l'attenzione sull'opera di poeti e artisti quali James Joyce, T.S. Eliot, Wyndham Lewis, William Carlos Williams, Hilda Doolittle, Richard Aldington, Marianne Moore, Rebecca West e Henri Gaudier-Brzeska, ebbero importanza cruciale nella nascita del modernismo di lingua inglese. La guerra distrusse la fiducia di Pound nella moderna civilt\u00e0 occidentale ed egli decise di abbandonare Londra per Parigi, ma non prima di aver pubblicato \"Omaggio a Sesto Properzio\" (\"Homage to Sextus Propertius\") nel 1919 e \"Hugh Selwyn Mauberley\" nel 1920. Se questi due fondamentali poemetti rappresentano l'addio di Pound a Londra e alla sua cultura, i \"Canti\" (\"The Cantos\"), che incominci\u00f2 a pubblicare nel 1917, annunciavano il suo futuro cammino letterario.\nParigi: la \"festa mobile\" e la scelta italiana.\nNel 1920 abbandon\u00f2 la conservatrice Londra per Parigi, pulsante scena per avanguardie culturali e avanguardisti. Frequent\u00f2 Constantin Br\u00e2ncu\u0219i, Francis Picabia, Georges Braque, Ernest Hemingway (che testimonier\u00e0: \"Io gl'insegnai a tirare di pugilato e Pound a me ci\u00f2 che si doveva e non si doveva scrivere\"), Pablo Picasso, Jean Cocteau, Tristan Tzara, Erik Satie. Present\u00f2 James Joyce a Sylvia Beach, proprietaria della famosa libreria Shakespeare &amp; Co., che nel 1922 pubblic\u00f2 \"Ulisse\".\nNel 1921-22 aiut\u00f2 a rivedere e accorciare il manoscritto di \"The Waste Land\" (\"La terra desolata\") di Thomas Stearns Eliot, che gli dedic\u00f2 il poema con l'epigrafe \"A Ezra Pound - \"il miglior fabbro\"\", citando la definizione che nel \"Purgatorio\" di Dante, Canto XXVI, Guido Guinizelli d\u00e0 del trovatore Arnaut Daniel. Pound venne citato anche nel poemetto (viene chiamato \"Stetson\", come il cappello che indossava spesso), in alcuni versi (\"Stetson! / Tu che eri con me sulle navi a Milazzo\"). Anche Pound citer\u00e0 spesso Eliot nei suoi versi, ad esempio nei \"Canti pisani\", con il soprannome che gli aveva dato \"Possum\" (opossum). Nonostante le divergenze, ad esempio sul fascismo, Pound rester\u00e0 sempre affezionato all'amico (e viceversa), e chiamer\u00e0 anche il suo amato gatto Old Possum (\"vecchio opossum\"; \"Old Possum's Book of Practical Cats\" \u00e8 un libro di poesie sui gatti scritto da Eliot nel 1939).\nNegli anni di Londra e Parigi e anche in seguito si adoper\u00f2 perch\u00e9 Eliot, Joyce e altri artisti potessero avere agio di lavorare, sollecitando finanziamenti e aiutandoli di persona. A Parigi si dedic\u00f2 con sempre maggior passione agli studi musicali, scrivendo un eccentrico \"Trattato d'armonia\" e componendo in collaborazione con amici musicisti il melodramma \"Le Testament\", da Fran\u00e7ois Villon, che ebbe la sua prima esecuzione in forma concertistica nel 1926. Nel 1925 usciva a Parigi un primo volume di \"XVI Canti\". Stanco dell'atmosfera urbana e del freddo nord, nel 1925 si stabil\u00ec definitivamente in Italia, a Rapallo, cittadina ligure sul golfo del Tigullio, dove avrebbe potuto dedicarsi indisturbato alle sue passioni artistiche e storiografiche e allo sport preferito, il tennis, spesso con alcuni dei suoi ospiti, come Peggy Guggenheim. Pound visse a Rapallo dal 1925 al 1945 in una mansarda di un palazzo affacciato sul lungomare, sopra il vicolo oggi a lui intitolato, dove una lapide ne ricorda il soggiorno.\nIl ventennio italiano e il legame col fascismo.\nNel 1926 nacque a Parigi, dalla moglie Dorothy Shakespear, il figlio Omar Shakespear Pound. Anche a Rapallo Pound cre\u00f2 un circolo di amici artisti e progett\u00f2 iniziative letterarie e musicali, quali il \"Supplemento Letterario\" (1931-1932) del \"Mare\" (settimanale rapallese) e le stagioni di concerti degli \"Amici del Tigullio\", che si svolsero per tutti gli anni trenta. Nei concerti era spesso impegnata Olga Rudge, violinista statunitense, che nel 1925 diede a Pound una figlia, Mary.\nGi\u00e0 dagli anni immediatamente precedenti la Prima Guerra Mondiale, a Londra, Pound aveva incominciato a maturare una complessa e articolata visione del mondo, legata a correnti politiche e culturali di ispirazione tanto anticapitalista, quanto antimarxista. Con il suo ritorno in Italia nel 1925, Ezra Pound cominci\u00f2 ad avvicinarsi al fascismo, che intanto era arrivato al potere. Del regime apprezz\u00f2 i provvedimenti sociali in favore dei lavoratori, le opere pubbliche e una politica economica di ricerca della \u00abTerza Via\u00bb tra liberismo e collettivismo. Il poeta statunitense descrive cos\u00ec il suo primo approccio con il fascismo: \u00abDurante il tempo in cui ho vissuto in Europa ho spesso visitato Roma e dopo l'ultima guerra ho notato il rinascimento o ringiovanimento della nazione. Io e mia moglie abbiamo sottoscritto 25mila lire a testa al primo prestito del Littorio\u00bb.\nNegli anni 1930 Ezra Pound rivolse i suoi interessi sempre pi\u00f9 alla politica e all'economia, pubblicando un \"pamphlet\" dal titolo \"ABC dell'economia\". Insieme diede diverse sistemazioni alle sue intuizioni critiche nei volumi \"Come leggere\", \"ABC del leggere\", \"Rinnovare\", \"Guida alla cultura\", \"Carta da visita\". In particolare \"Rinnovare\" (\"Make it new\"), motto confuciano, divenne la sua insegna. A Confucio e alla letteratura cinese dedic\u00f2 diversi studi, traduzioni e gruppi di canti. Infatti negli anni di Rapallo pubblic\u00f2 via via i volumi contenenti i canti 31-41 (\"Jefferson\"), 42-51 (\"La quinta decade: Siena\") e 52-71 (\"Cina - John Adams\"). In questi volumi il poema d'ispirazione dantesca diventa una rivisitazione di momenti storici esemplari e un atto di accusa contro l'\"usura\" (canto 45).\nIl 30 gennaio del 1933 riusc\u00ec a farsi ricevere a Roma da Benito Mussolini: fu l'unica volta che i due s'incontrarono. In quell'occasione Pound regal\u00f2 al duce una copia dei suoi \"Cantos\" e illustr\u00f2 al capo del fascismo alcune proposte in materia economica, pronunciando una delle sue pi\u00f9 famose frasi: \"Duce, ho la possibilit\u00e0 di non far pagare le tasse ai cittadini.\" Nel 1936 viene pubblicato a Londra il libro \"Jefferson and/or Mussolini\" (scritto l'anno precedente), opera in cui dava un'interpretazione liberale e artistica del dittatore e primo ministro italiano, paragonato al terzo presidente degli Stati Uniti d'America, affermando anche la \"non esportabilit\u00e0\" del fascismo in quanto fenomeno tipicamente italiano, figlio di un preciso periodo storico. Pound affermava che Mussolini era l'erede della politica agraria e populista tenuta da Jefferson.\nSecondo Pound \u00abil primo atto del Fascismo \u00e8 stato salvare l'Italia da gente troppo stupida per saper governare, voglio dire dai comunisti senza Lenin. Il secondo \u00e8 stato di liberarla dai parlamentari e da gruppi politicamente senza morale. Quanto all'etica finanziaria, direi che dall'essere un paese dove tutto era in vendita, Mussolini in dieci anni ha trasformato l'Italia in un paese dove sarebbe pericoloso tentare di comperare il governo\u00bb. L'ammirazione antidemocratica di Pound per Mussolini era espressamente estesa, apprezzando la politica economica del Terzo Reich, anche a Hitler, pur ritenuto un \u00abimitatore isterico\u00bb di Mussolini, mentre egli giudicava tutti gli altri statisti moderni alla stregua di mere \u00abcanaglie\u00bb, in particolare fu molto duro, soprattutto durante e dopo la guerra, con Winston Churchill, accusandolo di portare avanti una politica estera brutale e ingiusta, per aver fatto bombardare obiettivi non militari, come zone abitate solo da civili, per fiaccare la resistenza dei nemici (ad esempio col bombardamento di Dresda). Ancora nell'ottobre del 1938, Pound elogi\u00f2 la politica economica di Hitler.\nLontano dagli Stati Uniti d'America dal 1911, vi ritorn\u00f2 nel 1939 con l'intenzione, afferm\u00f2, di mediare fra le posizioni del paese di nascita e quello d'adozione, ma non trov\u00f2 ascolto. In compenso il suo collegio, l'Hamilton College, gli confer\u00ec il dottorato \"honoris causa\". Una settimana dopo, tornato in Italia, scrisse alcuni articoli a sfondo antisemita per giornali italiani. In seguito scrisse a James Laughlin che Roosevelt rappresentava \"gli ebrei\" e firm\u00f2 la lettera in calce con la formula del saluto nazista, \"Heil Hitler\". Anticipando l'invasione dell'URSS che avverr\u00e0 con l'Operazione Barbarossa, cominci\u00f2 a scrivere sempre nel 1939 per \"Action\", giornale di propriet\u00e0 del \"leader\" della British Union of Fascists sir Oswald Mosley, argomentando che il Terzo Reich avrebbe dovuto essere il \"naturale civilizzatore della Russia\".\nDurante il 1940 Ezra Pound, incominci\u00f2 a trasmettere, dalle frequenze dell'EIAR e stipendiato dallo Stato italiano, il programma radio in lingua inglese \"Europe calling, Ezra Pound speaking\", in cui difendeva il fascismo e accusava gli anglostatunitensi e la finanza internazionale di aver provocato la guerra contro i Paesi che si erano ribellati al giogo dell'usura. In tutto tenne circa 600 discorsi, invitando gli statunitensi alla disobbedienza e a rispettare la Costituzione, a suo parere violata da Roosevelt nel 1941, dichiarando guerra alle potenze dell'Asse senza il necessario consenso del Congresso; rimase sempre fedele, anche se non iscritto, alla linea politica del Partito Nazionale Fascista e del governo italiano fino alla deposizione di Mussolini il 25 luglio 1943, in seguito alla quale Pound ader\u00ec alla Repubblica Sociale Italiana (ottobre 1943). Tuttavia non prese mai la cittadinanza italiana. Negli USA fu pesantemente criticato, ad esempio Arthur Miller lo defin\u00ec \"peggiore di Hitler\" e disse che la sua propaganda era pi\u00f9 dannosa di quella dello stesso Joseph Goebbels.\nPound ader\u00ec alla RSI (ottobre 1943 - aprile 1945) come cittadino straniero residente e si trasfer\u00ec a Milano per continuare le sue trasmissioni radio e tentare di convincere ancora il governo fascista ad applicare le sue teorie economiche, rimanendo comunque soddisfatto della socializzazione dell'economia, progettata dal Partito Fascista Repubblicano; Pound affermer\u00e0 che, per molti \u00abuomini onesti\u00bb, era impossibile stare con la corruzione e \u00abil lerciume di Badoglio\u00bb, motivando cos\u00ec la scelta di stare con il governo collaborazionista dei nazisti. In questo periodo intensific\u00f2 gli attacchi verbali alla finanza internazionale, colpevole a suo dire di aver complottato per trascinare gli Stati Uniti d'America nella guerra, e si fece ancora portavoce di campagne antisemite, identificando gli ebrei come i banchieri usurai. Tuttavia dichiar\u00f2 in seguito di non essere razzista: \u00abNon sono un antisemita. Non confondo l'usuraio ebreo e l'ebreo che si guadagna onestamente da vivere di giorno in giorno\u00bb. I suoi strali si indirizzavano invece contro chi, a suo avviso, non vedeva l'ombra dei \"prestatori di denaro\" dietro l'entrata in guerra degli Alleati.\nNegli anni 1943-44 collabora frequentemente alla testata fascista \"Il Popolo di Alessandria\".\nPound compose inoltre due canti in italiano (72-73), nei quali ribadiva la solidariet\u00e0 al fascismo: famoso \u00e8 il verso \"Rimini arsa e Forl\u00ec distrutta\" (Canto 72, ispirato dalla morte di Filippo Tommaso Marinetti), in cui deplora i bombardamenti Alleati nella Citt\u00e0 del Duce (come era nota Forl\u00ec durante il fascismo, dato che Mussolini era nato nella vicina Predappio) e nella sua provincia, e la parziale distruzione del Tempio Malatestiano a Rimini.\nL'arresto e il processo.\nIl 3 maggio 1945 fu catturato da partigiani italiani e consegnato ai militari statunitensi, che lo trattennero per alcune settimane a Genova e poi lo trasferirono in un campo di prigionia dell'esercito statunitense a Coltano, presso Pisa (fu poi trasferito in un altro sottocampo, o secondo altri fu invece direttamente rinchiuso in un campo vicino, non a Coltano, bens\u00ec ad Arena Metato o a Metato di San Giuliano Terme).. A causa delle sue prese di posizione durante il conflitto mondiale, Pound venne accusato di collaborazionismo e tradimento, reati per cui rischiava la pena di morte o l'ergastolo.\nL'8 maggio, il giorno in cui fu annunciata la resa della Germania avvenuta il giorno 7, Pound disse a un \"reporter\" americano, Ed Johnston, che Hitler (suicidatosi nel suo bunker il 30 aprile), in passato sia elogiato sia criticato, era stato \"una Giovanna d'Arco, un santo\", e che Mussolini era un \"personaggio imperfetto che perse la testa\". In un rapporto dell'esercito, durante un interrogatorio Pound aggiunse che\nChiese poi anche di poter effettuare una trasmissione radiofonica finale, seguendo una sceneggiatura chiamata \"Ashes of Europe Calling\" (\"Chiamata dalle ceneri d'Europa\"), in cui raccomandava la pace con il Giappone, la gestione americana dell'Italia, l'istituzione di uno stato ebraico in Palestina e la clemenza verso la Germania. La richiesta fu respinta e la sceneggiatura fu inoltrata a J. Edgar Hoover, capo dell'FBI, perch\u00e9 la esaminasse.\nTrascorse alcuni mesi di detenzione nel campo, tra cui tre settimane in una gabbia di acciaio da 1,8 x 1,8 metri, una cella di sicurezza senza servizi igienici e possibilit\u00e0 di ripararsi dal freddo e dal caldo (la \"gabbia da gorilla\", disse lui); queste celle erano dette dai prigionieri \"celle della morte\"; esse erano costituite da una serie di gabbie in acciaio all'aperto in una fila di sei metri, illuminate di notte dai riflettori; gli ingegneri rinforzarono la sua gabbia con un acciaio pi\u00f9 pesante e filo spinato per paura che i fascisti cercassero di farlo evadere.\nPound trascorse tre settimane in isolamento detentivo nel calore, dormendo sul cemento, senza esercizio fisico e comunicazione, eccetto conversazioni con il cappellano. A causa di probabile insolazione, dell'isolamento psicosociale, dello \"stress\" e dello scarso sonno, dopo due settimane e mezzo Pound inizi\u00f2 ad avere un crollo mentale. Richard Sieburth scrisse che Pound lo registr\u00f2 nel Canto LXXX, dove il poeta si immagina come Odisseo che viene salvato dall'annegamento da Leucotea: \"\u00abho nuotato in un mare di strisce aeree / attraverso un periodo di eoni, / quando la zattera si \u00e8 rotta e le acque mi sono cadute addosso (...) / \"Il mio bikini si culla sulla tua zattera\"\u00bb.\" Il personale medico decise di trasferirlo la settimana seguente. Il 14 e il 15 giugno fu esaminato da psichiatri, uno dei quali trov\u00f2 i sintomi di grave tracollo psicofisico.\nGli fu assegnata una tenda presso l'infermeria del campo e gli fu consentito di leggere, scrivere a mano durante il giorno e usare la macchina per scrivere nelle ore serali. Instancabile, trascorse i mesi pisani componendo i quattordici \"Canti pisani\" (dal 71 all'84; particolarmente famoso \u00e8 il 74\u00b0, in cui rievoca con linguaggio mitologico e simbolico la morte di Mussolini e dell'amante Clara Petacci, con l'esposizione dei corpi in Piazzale Loreto, descrivendo la fine del Duce con la celebre locuzione \"uno schianto, non una lagna\"), e traducendo ancora Confucio. L'esistenza di alcuni fogli di carta igienica che mostrano l'inizio del Canto LXXIV suggerisce che inizi\u00f2 a scriverlo mentre era ancora nella gabbia di sicurezza.\nA fine novembre 1945 fu trasferito in aereo a Washington per il processo. In seguito a una perizia psichiatrica, che lo dichiar\u00f2 infermo di mente, con una discussa diagnosi di \"schizofrenia\" di tipo paranoide con depressione (secondo alcuni storici un espediente difensivo architettato dai legali per evitargli il carcere a vita quasi sicuro, o perfino la pena capitale), il processo fu rinviato a tempo indeterminato e Pound fu internato nell'ospedale psichiatrico criminale federale \"St. Elizabeths\" di Washington per circa 12 anni. Lo storico Stanley Kutler ottenne l'accesso negli anni '80 ai fascicoli dell\"intelligence\" militare e ad altri documenti governativi su Pound, inclusi i suoi documenti ospedalieri, e scrisse che gli psichiatri credevano che Pound avesse una personalit\u00e0 narcisistica, ma che lo consideravano sostanzialmente sano di mente. Kutler crede che Winfred Overholser, sovrintendente del manicomio di St. Elizabeth, abbia protetto Pound dal sistema della giustizia penale perch\u00e9 affascinato da lui, contribuendo alla falsa diagnosi di malattia mentale per salvarlo dal processo, e garantendogli poi un discreto trattamento di favore.\nAl St. Elizabeths Hospital di Washington.\nRecluso nell'ospedale \"St. Elizabeths\", circondato da un grande parco, Pound fu visitato regolarmente dalla moglie e da vecchi e nuovi amici artisti: Eliot, Cummings, William Carlos Williams, Marianne Moore e, tra i giovani: Robert Lowell, James Laughlin (che, con \"New Directions\", fu suo editore), Sheri Martinelli e molti altri. Tra questi, un giovanissimo Piero Sanavio (autore di una tesi su di lui, la prima in assoluto, in Italia perlomeno, presentata all'Universit\u00e0 Ca' Foscari di Venezia), che ora veniva a visitarlo da Harvard. Pound trov\u00f2 anche proseliti per le sue idee sociali e ispir\u00f2 la pubblicazione di opere rare di Louis Agassiz, Alexander Del Mar, Edward Coke, ecc.\nQuesti stessi autori diventavano, nel frattempo, protagonisti dei canti che continuava a scrivere e pubblicare. Tuttavia fu dannosa per la sua reputazione l'amicizia con John Kasper, un attivista di estrema destra e membro del Ku Klux Klan. Kasper aveva cominciato ad ammirare Pound durante i corsi di letteratura all'universit\u00e0, e dopo aver scritto a Pound nel 1950, lo visit\u00f2 spesso in manicomio, e in breve tempo i due divennero amici. Kasper apr\u00ec una libreria nel Greenwich Village nel 1953 intitolata \"Make it New\", riflettendo il suo impegno per le idee di Pound; il negozio era specializzato in materiale di estrema destra, inclusa la letteratura nazista, e le poesie e traduzioni di Pound erano esposte sul davanzale della finestra, contribuendo all'associazione popolare di Pound con il fascismo e il nazionalsocialismo.\nNel 1948 i \"Canti pisani\" ottennero il Premio Bollingen per la poesia della Library of Congress, provocando non poche polemiche, visto che Pound era nel contempo \"ospite involontario\" del governo statunitense in un manicomio criminale. Della giuria facevano parte T.S. Eliot e W.H. Auden, che in questo modo pensavano di attirare l'attenzione sulla pietosa situazione del non pi\u00f9 giovane poeta.\nMa la polemica fin\u00ec pi\u00f9 per nuocere che per giovare e, per molti anni, del caso Pound non si parl\u00f2 pi\u00f9. Nel 1957 un gruppo di amici scrittori e poeti, fra i quali Ernest Hemingway (ex combattente antifascista), Robert Frost, Archibald MacLeish e anche il giovane editore Vanni Scheiwiller, si prodigarono perch\u00e9 si trovasse una soluzione. MacLeish assunse il prestigioso avvocato Thurman Arnold, ex assistente del Procuratore generale durante la presidenza Roosevelt, che present\u00f2, allo stesso giudice che aveva recluso a vita Pound in manicomio, una mozione secondo cui era terapeuticamente dannoso per la salute del poeta l'essere confinato per sempre lontano dalla societ\u00e0, e che d'altronde era incurabile, ma non pericoloso. La pubblica accusa, verificato che Pound non si sarebbe potuto nemmeno processare, perch\u00e9 un processo era incompatibile con la sua asserita infermit\u00e0 mentale, ritir\u00f2 le accuse, non si oppose alla mozione e il poeta torn\u00f2 cos\u00ec in libert\u00e0 nel 1958, ripartendo poco dopo per l'Italia.\nRitorno in Italia.\nAll'arrivo in Italia salut\u00f2 provocatoriamente un fotografo col braccio teso (cosa negata dalla figlia, che parla di un generico saluto, non di un saluto fascista) e gli fu chiesto come si sentisse dopo essere uscito dal manicomio, al che rispose: \"Non ci ero uscito; quando ho lasciato l'ospedale ero ancora in America, e l'America \u00e8 tutta un manicomio\"; in seguito partecip\u00f2 (1962) a una parata neofascista per il 1\u00ba maggio, organizzata dai sindacati vicini al Movimento Sociale Italiano, ma nello stesso periodo cominci\u00f2 ad avere dei ripensamenti, che confesser\u00e0 anni dopo anche al poeta di origine ebraica Allen Ginsberg, definendo l'antisemitismo come \"uno stupido e suburbano pregiudizio\".\nNel 1959 Pound era stato intanto candidato al Premio Nobel dallo scrittore Johannes Edfelt, nella sua veste di presidente del Pen Club di Svezia. \nCome risulta, per\u00f2, dal resoconto finale della riunione della Commissione Nobel del 14 settembre 1959, questa respinse la candidatura di Pound a causa della sua adesione al fascismo: egli, quindi, pur non trovandosi pi\u00f9 in condizioni di prigionia negli Stati Uniti d'America, venne escluso. Il presidente della Commissione Nobel, Anders Osterling, osserv\u00f2 che il candidato non raggiungeva i requisiti necessari per il premio, in quanto responsabile della propagazione \"di idee che sono decisamente in contrasto con lo spirito del Premio Nobel\".\nDal 1958 al 1962 Pound abit\u00f2 in Italia fra Castel Fontana, nel comune di Tirolo a monte di Merano (nell'abitazione dell'egittologo Boris de Rachewiltz, il quale aveva sposato Mary, figlia di Pound e di Olga Rudge), Rapallo, Sant'Ambrogio (Zoagli) e Roma. \nDal 1962 Olga Rudge si prese cura di lui a Venezia e a Rapallo. In questo periodo Pound pubblic\u00f2 un volume di Cantos, \"Thrones 96-109\" (1959), e lavor\u00f2 all'ultima sezione della sua opera, rimasta incompiuta per l'aggravarsi della stanchezza e della depressione.\nNel 1964 \"Le Testament\", melodramma di Pound tratto dalle poesie di Fran\u00e7ois Villon, fu eseguito in forma di balletto al Festival dei Due Mondi di Spoleto per iniziativa di Gian Carlo Menotti. Anche negli anni seguenti Pound tenne letture nell'ambito del Festival, circondato dall'affetto di poeti come Lawrence Ferlinghetti e Pier Paolo Pasolini, che lo incontr\u00f2 a Venezia nell'occasione delle riprese del documentario della Rai di Vanni Ronsisvalle.\nMor\u00ec a Venezia il 1\u00ba novembre 1972; dopo aver compiuto il giorno precedente 87 anni, si sent\u00ec male e, ricoverato, si spense privo di conoscenza per blocco intestinale, con accanto Olga. La moglie Dorothy fu impossibilitata a partecipare ai funerali. Ezra Pound riposa nel settore evangelico del locale cimitero monumentale di San Michele (dove sono sepolti, nel settore ortodosso, anche Djagilev e Stravinskij), con accanto Olga Rudge, sopravvissutagli per 24 anni.\nPoetica poundiana.\nLa poesia e la poetica di Pound hanno avuto molta influenza. Le sue prime opere portarono nella lirica del Regno Unito un linguaggio pi\u00f9 concentrato e sperimentale e una visione sincretistica, nella quale entravano America ed Europa, Oriente e Occidente, nell'ambito del modernismo, dell'imagismo e del vorticismo. Fecero scuola i suoi rifacimenti dal cinese e le sue \"maschere\" provenzali. Pound fu anche influente promotore presso il pubblico inglese di Guido Cavalcanti e Dante, sulla scia di Dante Gabriel Rossetti e altri. I \"Cantos\", la principale opera poetica, sono un'epica autobiografica, componente un grande poema sulla cui struttura e riuscita la critica non \u00e8 concorde, ma pochi dubitano della grandezza di alcune pagine, specie nei \"Canti pisani\" del 1945. La tematica principale \u00e8 il rifiuto della mentalit\u00e0 borghese con le sue convenzioni e la nostalgia per l'arte e la cultura del passato.\nEssi sono dominati inoltre da una commistione di lingue, dal tema della modernit\u00e0 mescolata agli Stati Uniti d'America dei pionieri (dai Padri Pellegrini alla conquista del West, forte \u00e8 in lui l'ammirazione per il ruralismo e la civilt\u00e0 contadina, mentre esprime un profondo disagio per non essere stato capito dagli Stati Uniti d'America contemporanei, dominati dal capitalismo; Pound si consider\u00f2 sempre un patriota statunitense), dalla Cina classica (specialmente sotto l'influenza di Confucio, ma anche di taoismo e buddhismo zen/chan) all'antichit\u00e0 greco-romana fino al Medioevo (Dante, Villon) e al cristianesimo medievale (con la tematica dell'usura quale sommo male che affligge la societ\u00e0, mutuata in parte da Dante), fuse insieme in una poesia metafisica e modernista mutuata dall'amico Thomas Stearns Eliot, e che tramite Eliot far\u00e0 scuola, determinando un nuovo interesse anche per il dolce stil novo nella nuova poesia moderna (ad esempio in Eugenio Montale, Edoardo Sanguineti, Jorge Luis Borges, ecc.).\nParte della struttura, dei personaggi e dei temi dei \"Cantos\" sono ripresi da situazioni della \"Divina Commedia\" di Dante o dell\"Odissea\" di Omero, in cui il poeta \u00e8 per l'appunto un Dante o un Ulisse della modernit\u00e0. Secondo il critico Mario Praz tuttavia \u00abse a spiegare Dante \u00e8 necessaria la filosofia di san Tommaso, a spiegare Pound basta il cinematografo e l'oniromanzia freudiana\u00bb.\nQueste tecniche e temi rendono l'opera poundiana di difficile lettura e sono stati oggetto di molti studi e commenti. Alla complessit\u00e0 del poema contribuiscono le allusioni a eventi storici, sia del Mediterraneo antico sia dell'Asia e dell'Estremo oriente, dell'America e dell'Europa premoderna e moderna, utilizzati sulla scia di Eliot o Kavafis per illustrare temi moderni, filosofici o universali, in un \"tempo senza tempo\" immanente, in cui tutto coesiste nella mente del poeta.\nTeorie economiche di Pound.\nPound, convinto che la figura del poeta non possa astrarsi dalle circostanze in cui si trova a vivere, individua nel conflitto tra economia e finanza la chiave di volta del \u00abmondo moderno\u00bb e dedica perci\u00f2 ampia parte della sua letteratura e della sua poetica alla riflessione sul tema. Il fulcro del conflitto, raffigurato come riproposizione della disfida tra guelfi e ghibellini di dantesca memoria, \u00e8 rappresentato dall'usura: all'argomento il poeta ha dedicato, oltre al Canto XLV dei suoi \"Cantos\", due libri: \"Abc dell'Economia\" e \"Lavoro e Usura\".\nIl pensiero economico di Pound pu\u00f2 essere brevemente riassunto nei seguenti postulati:\nLa somma di queste tre proposizioni \u00e8 nello strumento moneta, nella cui funzione Pound individua il centro dei problemi di un'economia reale sempre pi\u00f9 dipendente dalla finanza, quando invece questa dovrebbe essere, secondo lui, nient'altro che uno strumento a sostegno della prima. Per Pound era inconcepibile che le banche potessero creare denaro dal nulla attraverso semplici operazioni contabili. A causa di questo capovolgimento nei rapporti di forza, anche il lavoro (e di conseguenza l'economia, di cui il lavoro \u00e8 base imprescindibile) risulta vincolato alle decisioni prese da coloro che Pound definisce \"daneistocrati\", ovvero individui che fondano il loro potere sul diritto di prestare denaro.\nSe, quindi, sta nel denaro la natura dell'ingiustizia, per Pound \u00e8 dal denaro che deve partire un progetto di riforma: riprendendo l'idea dell'anarchico tedesco Silvio Gesell, propose di tassare non i cittadini produttori, sul cui lavoro si regge la prosperit\u00e0 della Nazione, ma il denaro stesso, ponendo ogni mese una marca da bollo pari a un centesimo del valore nominale delle banconote e ottenendo cos\u00ec i seguenti effetti (tramite marca da bollo che ogni cittadino dovr\u00e0 apporre per rivalidare le banconote in suo possesso oppure tramite imposta sullo scambio e con denaro valido fino a scadenza):\nQuesta teoria prevede quindi che l'unica tassa possibile sia sullo scambio commerciale: nella teoria fiscalista monetaria la tassa viene pagata solo al momento dell'acquisto che sia l'1 % o il 50 %, rimanendo uguale il guadagno del cittadino e il prezzo della merce, ma evitando l'evasione fiscale e la tassa sul reddito considerata simile all'usura; in questo caso i cittadini pagherebbero affrancando le banconote. Lo Stato emetterebbe inoltre del denaro da usare per la spesa pubblica come nella teoria keynesiana; il denaro cartaceo si annullerebbe allo scadere del centesimo mese, in cui i cittadini dovrebbero spenderlo o scambiare il denaro in circolo con denaro nuovo, secondo lui impedendo gli accumuli improduttivi (in realt\u00e0 si favorirebbe secondo gli economisti critici, che la considerano parte delle teorie del complotto sul signoraggio, l'accumulo di oro e metalli preziosi, l'aumento del costo degli immobili, degli altri beni rifugio e la formazione di latifondi) e il risparmio non necessario nella forma del denaro non investito.\nEgli propone inoltre due tipi di moneta: una affrancabile per lo scambio, e una tradizionale per il risparmio; in sostanza la sua proposta viene ad articolarsi in due tipi di provvedimenti:\nLe teorie del denaro a scadenza furono proposte gi\u00e0 da Rudolf Steiner; talvolta nella storia sono state applicate (ad esempio con i buoni a scadenza come i miniassegni al posto della moneta metallica), ma mai, tranne in alcune zone della Germania prima del 1932 (come in Baviera nel periodo in cui Gesell collabor\u00f2 con i governi autogestiti locali), nella forma anti-bancaria sostenuta da Pound.\nInfluenza culturale.\nIl centro sociale neofascista CasaPound prende il nome da lui. La figlia Mary de Rachewiltz ha intentato nel 2011 una causa per uso improprio del cognome, in quanto ritiene lesivo della memoria del padre l'associazione del nome Pound con un gruppo che si \u00e8 reso responsabile di gravi violenze (decisione presa dopo un duplice omicidio di due senegalesi a Firenze da parte di un simpatizzante), affermando anche che il fascismo di Pound era legato a un periodo storico e culturale ben preciso. Tuttavia nel giugno 2016 il Tribunale di Roma ha respinto la sua richiesta dando ragione a CasaPound e sostenendo che \"l'associazione in quanto tale opera in modo del tutto legittimo\" e \"n\u00e9 ha in alcun modo legittimato l'uso della violenza sotto il nome del poeta Pound\".\nBibliografia.\nIn italiano :\nIn inglese :"}
{"id": "78914", "revid": "123644330", "url": "https://it.wikipedia.org/wiki?curid=78914", "title": "Alevismo", "text": "Gli aleviti () sono un gruppo religioso e culturale presente in Turchia che conta circa dieci milioni di membri. L'alevismo \u00e8 considerato una delle molte sette dell'islam. Nonostante ci\u00f2, i riti degli aleviti si svolgono in case assembleari (\"cemevi\"), piuttosto che nelle moschee. La cerimonia (\"\u00e2y\u00een-i cem\", o semplicemente \"cem\"), include musica e danza (\"semah\"). \nLe caratteristiche principali degli aleviti sono:\nL'alevismo \u00e8 una setta unica nell'ambito dell'islam sciita duodecimano, dal momento che gli aleviti accettano il credo sciita riguardo \u02bfAl\u012b e i dodici Imam. Alcuni aleviti non vogliono per\u00f2 essere descritti come sciiti ortodossi, a causa di grosse differenze nella filosofia, abitudini e rituali rispetto alle forme prevalenti dello sciismo dell'Iraq e del moderno Iran. Nonostante ci\u00f2, l'ayatollah Ruhollah Khomeini nel 1970 ha dichiarato gli aleviti parte della linea tradizionale sciita.\nL'alevismo \u00e8 inoltre strettamente connesso alla \u1e6dar\u012bqa Bektashi, Nel senso che entrambi venerano Hajji Bektash Wali (in turco: Hacibekta\u015f Veli), un \"santo\" del XIII secolo. Molti aleviti riferiscono di una tradizione \"Alevi-Bektashi\", ma questa identit\u00e0 non \u00e8 universalmente accettata e il nome composto non \u00e8 utilizzato dai bektashi non turchi (ad esempio nei Balcani).\nIn antropologia, sarebbe uno dei tre rami dello Yazdanesimo, che si articola in: yazidismo (religione autonoma), yarsanesimo (tipo di sciiti) e alevismo (tipo di sciiti duodecimani).\nOltre agli aspetti religiosi, l'alevismo \u00e8 anche associato con la cultura popolare dell'Anatolia.\nLa teologia moderna degli aleviti \u00e8 stata profondamente influenzata dall'umanesimo e dall'universalismo. Negli anni novanta \u00e8 stata portata nuova linfa all'alevismo, visto come in grado di fornire una specifica identit\u00e0 culturale. Le comunit\u00e0 alevite oggi comunemente sostengono il secolarismo secondo il modello kemalista.\nIl nome.\nIl nome \"aleviti\" generalmente \u00e8 spiegato come un riferimento ad \u02bfAl\u012b ibn Ab\u012b \u1e6c\u0101lib, cugino, genero, e figlio adottivo del profeta Maometto. Il nome \u00e8 la pronuncia turca, zazaki e curda di \"\u02bfAlaw\u012b\" () \"riguardante \u02bfAl\u012b\". Nonostante ci\u00f2, gli aleviti turchi, zaza e curdi non devono essere confusi con gli \u02bfalaw\u012b della Siria, coi quali hanno ben poco in comune, tranne la condivisa venerazione di \u02bfAl\u012b.\nGli aleviti sono talvolta chiamati \"qizilbashi\" (dal movimento radicale riformista d'impianto sciita dei qizilbash) e alcuni usano questo nome. Alcuni vedono questo epiteto come peggiorativo, in quanto implica che la loro discendenza \u00e8 iranica piuttosto che turca. Molti altri nomi esistono (anche per diverse suddivisioni), fra cui turco Tahtac\u0131, \"tagliatori di legno\", \"Abdal\", \"Bardi\" e \u00c7epni.\nStoria.\nI tentativi di identificazione dell'origine degli Aleviti sono oltremodo controversi. Molti di loro riconducono la loro tradizione all'Islam primitivo e ai Dodici Imam, e concordano con questo tesi alcuni dei maggiori studiosi. Altri vedono nell'Alevismo un substrato preislamico che ha acquisito parte della teologia sciita, e non accettano come turca o persiana questa cultura popolare. Altri ancora individuano l'influenza del Cristianesimo ortodosso (bizantino) o armeno. Questi punti di vista potrebbero essere simultaneamente veri.\nLe trib\u00f9 turche del Nord dell'Iran e dell'Anatolia Orientale furono convertite allo Sciismo durante l'Ilkhanato. Il poeta Yunus Emre e il santo (\"Wali\") Hajji Bektash furono i primi santi di quel periodo e pi\u00f9 tardi vennero associati con l'Alevismo. Gli Aleviti emersero in questo contesto come un ordine sufi militante con base ad Ardabil, il cui leader Sh\u0101h Ism\u0101\u02bf\u012bl riusc\u00ec a conquistare la Persia.\nI Qizilbash dell'Anatolia si trovarono dal lato sbagliato del confine ottomano-persiano dopo il trattato di Amasya del 1555. Furono assoggettati all'Impero ottomano, dal quale erano visti con sospetto.\nGli Aleviti turchi appoggiarono sin dal principio Atat\u00fcrk, che intendeva porre fine alla loro discriminazione da parte dell'Impero ottomano, mentre gli Aleviti curdi guardavano la sua ascesa con sospetto. In ogni caso, il Kemalismo perse terreno durante gli anni sessanta, quando molti Aleviti si avvicinarono alla sinistra dissidente.\nDemografia.\nStime riguardo alla popolazione degli Aleviti sono le seguenti:\nNel giugno 2008, molti quotidiani turchi riferirono che l'esercito aveva commissionato a 3 universit\u00e0 una ricerca sulla demografia etnica della Turchia. Lo studio fu eseguito da 2000 persone e includeva tutti i gruppi etnici (non solo gli Aleviti). Secondo i risultati, la popolazione alevita della Turchia, inclusi i residenti in Europa, \u00e8 di circa 10 milioni. Per\u00f2, dopo la morte del capo progetto in seguito a un sospetto incidente stradale, i restanti ricercatori abbandonarono il progetto senza pubblicare mai i risultati..\nGli Aleviti sono stati vittime di persecuzione (anche mortale) per secoli. Per questo alcuni dissimulano la loro origine. Non \u00e8 chiaro quanto lo studio di cui sopra sia stato efficiente nell'includere coloro che preferiscono negare le loro origini alevite.\nGli Aleviti sono principalmente di origini turche, zaza o curde. Qualche Curdo alevita parla Kurmanci, un linguaggio imparentato col Zazaki. Alcuni Aleviti sono Azeri. Nonostante la retorica universalistica (e in contrasto con l'Islam in generale, o con la \"\u1e6dar\u012bqa\" Bektashi), le comunit\u00e0 alevite generalmente non permettono la conversione all'Alevismo.\nLe comunit\u00e0 alevite sono concentrate nell'Anatolia Centrale, in una cintura che va da Chorum a ovest sino a Mush a est. La sola provincia in Turchia con una maggioranza alevita \u00e8 Tunceli, un tempo conosciuta come \"Dersim\". All'inizio degli anni sessanta, molti Aleviti sono emigrati verso le grandi citt\u00e0 a occidente e a sud della Turchia \u2014 e dell'Europa Occidentale, specie in Germania \u2014 e sono oggi profondamente urbanizzati.\nConsistenti comunit\u00e0 di Aleviti si trovano anche in alcune zone dell'Azarbaijan iraniano. La citt\u00e0 di Ilkhichi (\u0130lx\u0131\u00e7\u0131), 87\u00a0km a sud ovest di Tabriz, \u00e8 quasi interamente abitata da Aleviti. Per diverse ragioni politiche, fra cui il desiderio di creare una diversa identit\u00e0 per queste comunit\u00e0, non sono stati chiamati Aleviti sino ai primi anni del XX secolo. Sono chiamati con vari nomi, come Ali Illahi, Ahl-e Haqq e Goran.\nGruppi con credenze simili esistono anche nel Kurdistan iraniano. Curiosamente, sia i Dersim (Zazaki / Zaza) sia i Gorani, che sono considerati facenti parte del ramo Hawramani delle lingue iraniche, sono giunti a una forma del credo alevita che somiglia alle religioni dei Drusi o dei Yazidi.\nUno studioso turco che lavora in Francia ha distinto quattro gruppi diversi fra i moderni Aleviti che mostrano cautamente i loro tratti distintivi nella moderna Turchia.\nCredo.\nIl credo degli Aleviti \u00e8 difficile da definire, dal momento che nell'Alevismo ci sono diversi movimenti senza alcuna autorit\u00e0 centrale, e le differenze fra i vari gruppi sono poco definite. Molti insegnamenti sono trasmessi oralmente e per anni sono stati tenuti segreti (ma oggi sono largamente accessibili). Le basi pi\u00f9 particolari del credo alevita si trovano nei Buyruks (dialoghi scritti dello sceicco Safi al-Din (eponimo dell'ordine mistico della Safawiyya), Ja\u02bffar al-\u1e62\u0101diq (il Sesto Imam), e altri uomini illustri. Sono anche inclusi inni \"(nefes)\" di persone come Sh\u0101h Isma'il o Pir Sultan Abdal, storie di Hajji Bektash e altre opere.\nEsistono varie opinioni sulla natura di \u02bfAl\u012b. Molti gli attribuiscono una forza e una saggezza soprannaturali (sorpassate solo dai profeti), e un'inimitabile connessione interiore con il profeta Maometto:\nMolti Aleviti ritengono ci sia una unit\u00e0 mistica fra \u02bfAl\u012b e Mu\u1e25ammad (si veda Ali-Muhammad), simile ai due lati di una moneta o alle due met\u00e0 di una mela:\nLa frase \"Per l'amore di Dio, Maometto, \u02bfAl\u012b\" \"(Hak-Muhammed-Ali a\u015fk\u0131na),\" comune a molte preghiere alevite, pu\u00f2 essere scambiata come un'equivalenza dell'autorit\u00e0 dei tre, o come un'attribuzione di divinit\u00e0 ad 'Ali e Maometto. Dal momento che l'Islam \u00e8 particolarmente focalizzato sul monoteismo, teorie simili sono profondamente controverse.\nSi crede che ognuno dei Dodici Imam sia parte della \"luce\" (\"Nur\") di \u02bfAl\u012b. Quindi \u02bfAl\u012b ibn Ab\u012b \u1e6c\u0101lib \u00e8 chiamato \"Primo \u02bfAl\u012b\" \"(Birinci Ali),\" al-\u1e24usayn ibn \u02bfAl\u012b il \"Secondo \u02bfAl\u012b\" \"(\u0130kinci Ali),\" e cos\u00ec via sino al \"Dodicesimo \u02bfAl\u012b\" \"(Onikinci Ali),\" Muhammad al-Mahdi.\nNonostante questo basilare orientamento sciita, buona parte del linguaggio mistico dell'Alevismo \u00e8 ispirato da tradizioni sunnite. Per esempio, il concetto di Dio degli Aleviti \u00e8 derivato dalla filosofia di Ibn al-'Arabi e comprende una catena di emanazione da Dio, a uomo spirituale, uomo terreno, animali, piante, e minerali. L'obiettivo della vita spirituale \u00e8 seguire questo percorso in direzione contraria, sino all'unit\u00e0 con Dio, o Haqq (Realt\u00e0, Verit\u00e0). Dalla prospettiva pi\u00f9 alta, tutto \u00e8 Dio (vedi \"Wahdat al-Wujud).\" Gli Aleviti talvolta ammirano al-\u1e24all\u0101j, un Sufi del X secolo giustiziato a Baghdad per blasfemia per avere di fatto esortato a comportamenti anti-nomistici (e non gi\u00e0, come si crede, per aver detto - tra l'altro in privato - \"Io sono la Verit\u00e0\" (\"An\u0101 al-\u1e24aqq\").\nUn altro importante concetto alevita \u00e8 quello del \"Perfetto Essere Umano\" \"(Insan-i Kamil).\" (Questa terminologia \u00e8 sunnita; la controparte sciita sarebbe \"Perfetto sciita\".) Molti Aleviti pensano che il primo sia stato \u02bfAl\u012b, Hajji Bektash Wali, o gli altri santi. In ogni caso il Perfetto Essere Umano \u00e8 stato anche identificato con la nostra vera identit\u00e0 come pura coscienza, dal concetto coranico secondo cui gli umani non hanno peccato originale, essendo la pura coscienza perfetta. Il compito umano \u00e8 di realizzare completamente questo stato sinch\u00e9 sono ancora nella forma materiale umana.\nMolti Aleviti definirebbero il Perfetto Essere Umano in termini pratici, come uno che abbia il completo controllo morale delle sue mani, lingua e sensi (\"eline diline beline sahip\"); tratta allo stesso modo ogni tipo di persona (\"yetmi\u015f iki millete ayn\u0131 g\u00f6zle bakar\"); e serve gli interessi degli altri. Uno che abbia raggiunto questo stato di illuminazione \u00e8 chiamato \"eren\" o \"munavver.\"\nPratiche.\nIl percorso spirituale degli Alevita (\"yol\", \"strada\") comunemente passa attraverso quattro principali fasi della vita, o \"porte\":\nQueste possono essere a loro volta suddivise in \"quattro porte, quaranta livelli (\"d\u00f6rt kap\u0131 k\u0131rk makam\")\". La prima porta (legge religiosa) \u00e8 considerata essenziale (e in questo possiamo percepire una sottile critica nei confronti di altre tradizioni musulmane).\nI seguenti sono i principali crimini, tali da causare la dichiarazione di \"d\u00fc\u015fk\u00fcn\" (traditore):\nBuona parte dell'attivit\u00e0 degli Aleviti si svolge presso la seconda porta (fratellanza spirituale), in questa il fedele si sottomette a una guida spirituale vivente (dede, pir, m\u00fcr\u015fit). L'esistenza della terza e quarta porta \u00e8 principalmente teorica, solo qualche anziano Alevita pare abbia ricevuto l'iniziazione alla terza.\nCem.\nIl principale servizio religioso degli Aleviti \u00e8 il \"cem\". Il prototipo della cerimonia \u00e8 il viaggio notturno del profeta Maometto, dove egli vide un'adunanza di quaranta santi (\"K\u0131rklar Meclisi\"), e la Realt\u00e0 Divina si manifest\u00f2 nel loro leader, \u02bfAl\u012b.\n\"Semah\", una serie di danze rituali caratterizzate dal girare in tondo, \u00e8 una parte fondamentale in ogni \"cem\". Il \"Semah\" \u00e8 eseguito da uomini e donne insieme, accompagnate dal ba\u011flama. Le danze simboleggiano (ad esempio) la rivoluzione dei pianeti attorno al Sole (dagli uomini e donne che danzano in circolo), e l'abbandono della propria individualit\u00e0 e l'unione con Dio.\nIl Rito di Integrazione (\"g\u00f6rg\u00fc cemi\") \u00e8 un complesso rituale durante il quale vengono assegnati vari compiti a coloro che desiderano legarsi mediante un legame extrafamiliare (\"musahiplik\"), che intraprendono un percorso di unit\u00e0 e integrazione sotto la direzione della guida spirituale (\"dede\", \"nonno\").\nLa frase \"mum s\u00f6nd\u00fc\" (\"La candela \u00e8 sparita\") allude a un'accusa riguardo ad un sacro momento di qualche rituale \"cem\" in cui dodici candele (che rappresentano i Dodici Imam) sono immerse nell'acqua.\nMusahiplik.\n\"Musahiplik\" (letteralmente, \"Compagnia\") \u00e8 un patto fra due uomini della stessa et\u00e0, preferibilmente stipulato assieme alle rispettive mogli. In una cerimonia in presenza di un dede i soci stipulano una promessa per la vita in cui si impegnano di occuparsi dei bisogni spirituali, emozionali e fisici l'uno dell'altro e dei loro figli. Il legame fra le coppie che hanno stipulato questo patto \u00e8 forte quasi come un legame di sangue, tanto che il \"m\u00fcsahiplik\" talvolta \u00e8 chiamato anche fratellanza spirituale (\"manevi karde\u015flik\"). I figli di due coppie cos\u00ec legate non possono sposarsi.\nKrisztina Kehl-Bodrogi riferisce che i Tahtaci identificano \"musahiplik\" con la prima porta \"(\u015feriat),\" dal momento che \u00e8 un prerequisito per la seconda (\"tarikat\"). Coloro che puntano alla terza porta (\"marifat\", \"gnosis\") devono avere contratto un \"musahiplik\" per almeno dodici anni. Passare attraverso la terza porta scioglie il patto \"musahiplik\" (che altrimenti permane anche dopo la morte), in una cerimonia chiamata \"\u00d6z Verme Ayini\" (\"cerimonia di abbandono dell'identit\u00e0\").\nIl valore corrispondente alla seconda porta (e necessario per entrare nella terza) \u00e8 \"a\u015finalik\" (\"intimit\u00e0,\" intesa con Dio). La sua controparte per la terza porta \u00e8 chiamata \"pe\u015finelik\"; per la quarta porta \"(hakikat\", Verit\u00e0 Definitiva), \"cingilda\u015flik\" or \"cegilda\u015flik\" (traduzione incerta).\nPratiche popolari.\nSono state individuate molte pratiche popolari, nonostante poche di queste siano specifiche degli Aleviti. In tale contesto, lo studente Martin van Bruinessen ha evidenziato una nota del Ministero turco della Religione, appesa al mausoleo di Ey\u00fcp Sultan a Istanbul, che elenca\n...una lunga lista di pratiche 'superstiziose', che sono veementemente dichiarate non-Islamiche e deprecabili, come accendere candele o piazzare 'pietre di richiesta' sulla tomba, legare pezzi di vestiti al mausoleo o agli alberi davanti ad esso, lanciare monete sulla tomba, chiedere aiuto direttamente al defunto, girare sette volte attorno agli alberi nel cortile o appoggiare la faccia sul muro del t\u00fcrbe sperando in una cura soprannaturale, legare rosari al mausoleo aspettandosi un aiuto soprannaturale per essi, sacrificare galli o tacchini come voto al mausoleo. La lista \u00e8 probabilmente un inventario di pratiche comuni locali la cui ri-attuazione le autorit\u00e0 dovranno prevenire.\nAltre simili pratiche includono baciare il telaio delle porte di stanze sacre; non camminare sulla sogli di costruzioni sacre; chiedere le preghiere di famosi guaritori; fare dei 'Lokma' e condividerli con altri.\nFeste.\nNewroz (Persiano: \"Nawruz\", letteralmente \"Nuovo Giorno\") \u00e8 l'antico Capodanno zoroastriano, osservato e praticato dai curdi e molti altri gruppi etnici (Ulghuri, Tagiki, Uzbeki...) il 21 marzo (l'equinozio di primavera) per celebrare il nuovo e la riconcilliazione. Oltre alle originali credenze degli Zoroastriani fondatori del Nowruz, gli Aleviti celebrano e commemorano la nascita di \u02bfAl\u012b; il matrimonio di \u02bfAl\u012b e F\u0101\u1e6dima; il salvataggio del profeta Y\u016bsuf dal pozzo; e/o la creazione del mondo in questo giorno. Si svolgono vari \"cem\" e cerimonie speciali.\nHidrellez onora la misteriosa figura del coranico al-Khidr (in turco \"Hizir\") Che qualche volta \u00e8 identificato col profeta Elia (\u012aly\u0101s), e si dice abbia bevuto l'acqua della vita. Qualcuno sostiene che il Khidr venga per la salvezza di coloro che sono in difficolt\u00e0 passando da terra, mentre Elia passi dal mare; e si incontrano presso un roseto la sera del 6 maggio. La festa \u00e8 celebrata anche nei Balcani, dove \u00e8 chiamata \"Erdelez,\" nello stesso giorno di \u0110ur\u0111evdan o giorno di San Giorgio.\nAl-Khidr \u00e8 onorato anche con un digiuno di tre giorni a met\u00e0 febbraio chiamato \"H\u0131z\u0131r Orucu\". Oltre a evitare ogni tipo di piacere, gli Aleviti si astengono anche dal cibo e dall'acqua per l'intero giorno, anche se la sera bevono liquidi che non siano acqua.\nNotare che le date dei giorni di al-Khidr possono variare perch\u00e9 molti Aleviti seguono un calendario lunare, mentre alcuni seguono quello solare.\nil mese di Muharram (or M\u00e2tem Orucu) del calendario islamico inizia 20 giorni dopo l'Eid ul-Adha (Kurban Bayram\u0131). Gli Aleviti osservano un digiuno per i primi dodici giorni. Questo culmina nella festa dell'Ashura (\"A\u015fure\"), in cui si commemora il martirio dell'Imam Hussain a Karbala. Il digiuno \u00e8 rotto con uno speciale piatto (chiamato anche \"a\u015fure)\" preparato con diversi frutti (a volte anche dodici tipi diversi), noci, e cereali. Molti eventi sono associati a questa festa, fra cui il salvataggio del figlio di al-Husayn b. \u02bfAl\u012b (Ali Zayn al-Abidin dal massacro di Karbala, che ha consentito la prosecuzione del lignaggio del Profeta.\nElemosina.\nGli Aleviti non eseguono la Zakat alla maniera islamica, e non ci sono formule o somme prestabilite per la carit\u00e0. Un metodo comune dell'elemosina per gli Aleviti \u00e8 donare cibo (specialmente animali sacrificali) che viene diviso fra donatori e ospiti. Gli Aleviti donano soldi per aiutare i poveri, per sostenere attivit\u00e0 religiose, educative e culturali delle varie organizzazioni (\"derg\u00e2h\", \"vak\u0131f\", \"dernek\"), e fornire educazione agli studenti.\nLuoghi Sacri.\nAnche se l'Alevismo non riconosce l'obbligo del pellegrinaggio, visitare \"ziyarat\" ed eseguire \"du'a\" presso le tombe dei santi o Pir Alevi-Bektashi \u00e8 pratica comune. Alcuni dei luoghi pi\u00f9 frequentati sono i mausolei di Shahkulu e Karacaahmet (entrambi ad Istanbul), Abdal Musa (Antalya), Seyit Gazi (Eskishehir), la celebrazione annuale tenuta a Hacibektas (16 agosto) e Sivas (il Pir Sultan Abdal K\u00fclt\u00fcr Etkinlikleri, 23-24 giugno).\nAl contrario della tradizionale segretezza con cui viene svolto il \"cem\", gli eventi di queste manifestazioni culturali sono aperti al pubblico. Nel caso della manifestazione di Hacibekta\u015f, dal 1990 le attivit\u00e0 ad essa correlate sono state prese in considerazione dal Ministero della Cultura turco per promuovere pi\u00f9 il turismo e patriottismo turco che la spiritualit\u00e0 Alevita.\nQualche Alevita va in pellegrinaggio su montagne o altri siti naturali che si credono essere sacri.\nStruttura gerarchica.\nAl contrario della \"\u1e6dar\u012bqa\" Bektashi, che come gli altri ordini Sufi \u00e8 basata su una silsila \"catena iniziatica\" di maestri e studenti, le autorit\u00e0 alevite seguono una linea famigliare per la loro discendenza. Circa il 10% degli Aleviti appartiene a un'\u00e9lite chiamata \"ocak\" \"cuore\", che indica una discendenza da \u02e4Al\u012b e/o vari altri santi o eroi. I membri dell\"Ocak\" sono chiamati \"ocakzade\" o \"figli del cuore\". Questo sistema sembra trarre origine dalla dinastia Safavide in Persia.\nI capi aleviti sono chiamati \"murshid\", \"pir\", \"rehber\" o \"dede\". Questi sono considerati come gradi di una gerarchia (come nella \"\u1e6dar\u012bqa\" Bektashi). L'ultimo di questi, \"dede\" \"nonno\", \u00e8 il termine preferito nella letteratura. Gli \"Ocakzade\" ottenere la posizione di \"dede\" per una selezione (da un padre su diversi figli), per la loro personalit\u00e0, per la loro cultura. Nonostante la retorica alevita sull'uguaglianza fra i sessi, comunemente solo i maschi possono assumere questi ruoli.\nTradizionalmente, il \"dede\" non guida semplicemente i rituali, ma tutta la comunit\u00e0, a volte assieme alle personalit\u00e0 locali come gli a\u011fa (proprietari terrieri) della regione di Dersim. Sono anche giudici o arbitri a capo dei tribunali del villaggio chiamati \"D\u00fc\u015fk\u00fcnl\u00fck Meydan\u0131\".\nGli Aleviti comuni stringono un'alleanza con la discendenza di uno e un solo \"dede\" sulla base di preesistenti relazioni di famiglia o villaggio. Alcuni sottostanno invece sotto l'autorit\u00e0 di una dargah (loggia) Bektashi.\nCon l'urbanizzazione del XX secolo (che fece allontanare molti giovani lavoratori dai villaggi) e con l'influenza socialista (che guardava con sospetto ai \"dede\"), la vecchia gerarchia ha subito un duro colpo. Molti \"dede\" ora ricevono uno stipendio dai centri culturali aleviti, ai quali subordinano il loro ruolo. Questi centri non si occupano pi\u00f9 di prendere decisioni o gestire le finanze per la comunit\u00e0, come nel vecchio rituale di riconciliazione, ma si dedicano ad esibizioni musicali e di danza. I \"Dede\" sono oggi scelti su base volontaria, e il lor ruolo \u00e8 circoscritto alla pratica religiosa, alla ricerca, e al dare consigli.\nDonne nell'Alevismo.\nSecondo John Shindeldecker \"Gli Aleviti sono fieri della loro monogamia, le donne Alevite pregano a fianco degli uomini, sono libere di vestirsi con abiti moderni, incoraggiate a studiare al meglio delle loro possibilit\u00e0 e libere di praticare la professione che preferiscono\".\nSecondo l'antropologa australiana Sevgi Kilic, anche se le donne alevite non subiscono la separazione dei sessi, sono comunque assoggettate in pubblico e in privato ai tradizionali valori maschili riguardo alla sessualit\u00e0 femminile e costrette ad una regola basata su onore e vergogna. Sevgi Kilic \u00e8 di discendenza alevita e la sua famiglia migr\u00f2 in Australia circa 40 anni fa. Crescendo in una societ\u00e0 occidentale non ha vissuto la ricchezza culturale e tradizionale e l'identit\u00e0 particolare degli Aleviti, e ha eloquentemente rivelato di avere \"compreso l'essenza degli Aleviti\" attraverso i racconti delle donne nei suoi studi. \u00c8 la prima etnografa che si \u00e8 occupata delle donne Alevite in Turchia e spiega che l'identit\u00e0 alevita \u00e8 complessa, varia e ricca nella teoria e nella pratica.\nIn ogni caso, anche se le donne alevite nei villaggi sottostanno alle opinioni conservatrici riguardo allo stato della donna in famiglia, queste idee stanno rapidamente cambiando nelle citt\u00e0, dove molte donne sono costrette a lavorare come domestiche o altri lavori mal pagati. A differenza delle donne Sunnite in Turchia, le Alevite non sono obbligate a portare il velo. Secondo Kilic \u00e8 dovuto al fatto che l'identit\u00e0 alevita pone attenzione all'interiore piuttosto che alla rappresentazione esteriore e coprire i capelli della donna o nasconderne il corpo non le legittima dal punto di vista morale, sociale, politico ed economico. Cos\u00ec una donna alevita senza velo non pu\u00f2 essere attaccata sul suo onore. Cos\u00ec i corpi delle donne alevite sono quello che Kilic chiama paradossalmente 'neutro' e funge come una \"rappresentazione della differenza.\"\nRapporti con gli altri musulmani.\nLe relazioni fra Aleviti e Sunniti sono caratterizzate da un reciproco pregiudizio risalente al periodo dell'Impero ottomano. I Sunniti hanno accusato gli Aleviti di eresia, eterodossia, ribellione, tradimento e immoralit\u00e0. D'altro canto gli Aleviti ritengono che il Corano originale non richieda cinque preghiere, o la frequentazione di una moschea, o il pellegrinaggio, e ritengono che i Sunniti abbiano distorto l'Islam originale omettendo, male interpretando o cambiando importanti passaggi del Corano originale, specialmente quelli che riguardano Ali e la pratica rituale.\nGli Aleviti sostengono che la chiusura mentale Sunnita abbia origine in Arabia e sia contraria al carattere turco. La Sunna e gli \u02bea\u1e25\u0101d\u012bth furono innovazioni della classe dirigente Araba, creati per garantire il dominio arabo sull'Islam e sottomettere con l'inganno le masse. Tutti gli sviluppi negativi dell'Islam sono visti come un fallimento della societ\u00e0 e delle caratteristiche Arabe. Il Sunnismo, secondo gli Aleviti, non \u00e8 vero Islam, ma un'aberrazione il cui stretto legalismo si oppone al pensiero libero e indipendente ed \u00e8 visto come reazionario, bigotto, fanatico e antidemocratico. Gli Aleviti credono che il nazionalismo Sunnita sia intollerante, dominatore e si rifiuta di riconoscere la particolarit\u00e0 alevita.\nNell'odierno dibattito politico, gli Aleviti sono contrapposti al fondamentalismo Sunnita e assicurano la continuazione del secolarismo turco. Gli Aleviti, a cui interessa bloccare la rinascita di focolai fondamentalisti, sono i principali alleati delle forze secolari, e cercano anche l'alleanza dei Sunniti moderati contro gli estremisti. Richiedono che lo stato riconosca l'Alevismo come una comunit\u00e0 ufficiale islamica, con gli stessi diritti del Sunnismo, ma diversa da esso.\nC'\u00e8 qualche tensione fra le tradizioni popolari alevite e l'ordine Bektashi, che \u00e8 un ordine Sufi basato su credenze alevite. In alcune comunit\u00e0 turche, gli altri ordini Sufi (gli Jerrahi Halveti e alcuni Rifa'i) hanno incorporato significative influenze alevite. Nonostante generalmente siano considerati sunniti, qualche \"Rifa'i\" accetta di essere considerato Alevita. Ci\u00f2 avviene comunemente nell'ordine Rifa'i Marufi del turco Sherif Baba, il cui rituale combina elementi tipici della tradizione Alevita con pratiche Sunnite. Sono stati talvolta identificati con gli Aleviti, coi quali condividono i princ\u00ecpii secolaristi, lo scetticismo generale nei confronti dell'ortodossia estremizzata, l'incoraggiamento alla pratica condivisa fra uomini e donne, un gruppo comune di santi venerati come Hajji Bektash Veli e Pir Sultan Abdal e una profonda devozione alla famiglia del profeta Maometto.\nCome altri cosiddetti gruppi \"ghulat\", gli Aleviti esaltano \u02bfAl\u012b pi\u00f9 di quanto la maggioranza degli sciiti consenta. Lui e Maometto sono come due facce di una moneta o le due met\u00e0 di una mela. Qualcuno parla di una trinit\u00e0 composta da Allah, Maometto, e \u02bfAl\u012b. Secondo il credo sciita, chiunque pronunci la Shahada \u00e8 considerato musulmano. L'Ayatollah Khomeini pose fine all'esclusione degli Aleviti dalla qualit\u00e0 di musulmani. Sentenzi\u00f2 che tecnicamente devono essere considerati musulmani anche se hanno credenze differenti dagli Usuli.\nIl massacro di Sivas.\nil 2 luglio 1993, a Sivas in Turchia gli Aleviti stavano celebrando la festa del Pir Sultan Abdal. Uscendo dalla moschea dopo la loro preghiera del venerd\u00ec, una folla di circa 20.000 sunniti circond\u00f2 l'hotel Madimak, intonando slogan anti-aleviti e pro-Shari'a. Diedero fuoco all'hotel e lo bersagliarono con pietre. Mentre il fuoco uccideva 33 Aleviti, la polizia, i militari e i vigili del fuoco non fecero nulla per spegnere l'incendio o salvare gli assediati. Le immagini del massacro vennero filmate e trasmesse in tutto il mondo. Ogni anno all'anniversario del massacro molte organizzazioni alevite richiedono l'arresto dei responsabili. 33 persone sono state condannate a morte nel 1997 per crimini legati al massacro, ma la sentenza non fu mai eseguita.\nNel 1995 ci fu anche una sparatoria da un'auto nel quartiere Gazi di Istanbul che caus\u00f2 la morte di alcuni Aleviti. Durante le conseguenti manifestazioni di protesta, la polizia apr\u00ec pi\u00f9 volte il fuoco contro i dimostranti. Quando le proteste terminarono si contarono un totale di 15 Aleviti uccisi. Il risultato fu una rivitalizzazione dell'identit\u00e0 alevita, e il dibattito su questa identit\u00e0 continua ancora oggi.\nMusica alevita.\nIl servizio religioso alevita, a cui si riferisce collettivamente come \"cem\" o \"\u00e2y\u00een\", include esercizi spirituali che incorporano elementi di \"zikr\" (\"ricordo\" o recitazione dei nomi di Dio, in questo caso senza controllo del respiro, ma con qualche particolare postura del corpo) e \"semah\" (danza rituale). Quest'ultima \u00e8 accompagnata da poemi mistici cantati nella lingua locale e dallo strumento rituale sacro noto come \"ba\u011flama\" o \"saz\" (una specie di piccolo liuto di legno).\nQuesta musica \u00e8 eseguita da specialisti conosciuti come \"z\u00e2kir\", \"aik\", \"sazende\" o \"g\u00fcvende\", a seconda della regione. Sono scelti nelle comunit\u00e0 alevite e discendono da un \"dede\". molti sono conosciuti come poeti/menestrelli (\"aik\", \"ozan\") che continuano la tradizione dei poeti nelle logge dei dervisci \"(tekke)\", come Yunus Emre (XIII secolo), Nes\u00eem\u00ee (XIV secolo), Pir Sultan Abdal, Hata'\u00ee e Gen\u00e7 Abdal (XVI secolo) e Kul Himmet e Kul H\u00fcseyn (XVII secolo). La poesia era composta in lingua turca secondo la metrica popolare del \"hece vezne\" basata sul numero di sillabe.\nLe specialit\u00e0 della musica sacra alevita sono:\nLe danze sono eseguite con dignit\u00e0 dalle coppie e le coreografie includono formazioni in linea e in cerchio e arrangiamenti in cui le coppie si fronteggiano, sincronizzando meglio i loro movimenti. Con l'incalzare del ritmo della musica, le figure diventano pi\u00f9 complesse e intense. Ci sono molte varianti regionali di \"sema\", ma le pi\u00f9 diffuse sono la Danza dei Quaranta (K\u0131rklar Semah) e la Danza delle Gru (Turnalar Semah).\nL\"\u00e2y\u00een-i-cem\" pu\u00f2 essere ascoltato sul CD \"Turkey. An Esoteric Sufi Ceremony\" edito dalla JVC. Sfortunatamente per i non specialisti le note sono molto vaghe e non indicano luogo, musicisti, generi musicali o forme poetiche. La registrazione fu fatta ad Istanbul nel 1993, e la cerimonia include come un tipico \"cem\" nell'ordine: un \"deyi\" che recita la linea di discendenza della setta a partire da un momento storico, due \"d\u00fcvaz\" (una basata sul poema di Hatayi, l'altra sul poema di Kul Himmet), formule di preghiera, Il genere \"ill\u00e2ll\u00e2h\" che include la formula \"tahl\u00eel\" nel recitativo per creare l'atmosfera per lo \"zikr\" mentre i membri della setta creano un'intensit\u00e0 ritmica colpendosi le ginocchia a ritmo con la musica e dondolandosi leggermente, la Danza dei Quaranta (K\u0131rklar Semah), la Danza delle Gru (Turnalar Semah) e formule di preghiera.\nGli Aleviti hanno un ruolo significativo nella musica e nella poesia turca. Pir Sultan Abdal, un poeta alevita del XVI secolo i cui poemi e canti contengono talvolta tematiche spirituali, \u00e8 venerato come santo ed eroe. Importanti figure sono il poeta Sufi Yunus Emre, universalmente considerato un Alevita, e Kaygusuz Abdal. I loro poemi hanno contribuito alla cultura Turca sino a oggi, e sono eseguiti anche da artisti moderni. Canti attribuiti a loro sono stati usati dalla sinistra del XX secolo. Anche i bardi a\u015f\u0131k sono influenzati dalla tradizione alevita.\nMolti musicisti tradizionali turchi sono Aleviti, fra questi Arif Sa\u011f, Musa Ero\u011flu, Erdal Erzincan, Ne\u015fet Erta\u015f, Muharrem Erta\u015f, A\u015f\u0131k Mahzuni \u015eerif, A\u015f\u0131k Feyzullah \u00c7\u0131nar, A\u015f\u0131k Veysel \u015eat\u0131ro\u011flu, Ali Ekber \u00c7i\u00e7ek, Sabahat Akkiraz, Belk\u0131s Akkale, Yavuz Bing\u00f6l e Ula\u015f \u00d6zdemir. Altri non Aleviti, come Ruhi Su e Z\u00fclf\u00fc Livaneli, hanno registrato dei canti Aleviti. Mercan Dede, un artista la cui musica combina elementi elettronici e tradizionali Sufi, ha composto qualche canzone su tematiche alevite in collaborazione col cantante Sabahat Akkiraz.\nBibliografia.\nI. General introductions\nII. Kurdish Alevis\nIII. Alevi / Bektashi history\nIV. Ghulat sects in general\nV. Alevi Identity\nVI. Alevism in Europe\nVII. Bibliographies\nVIII. Turkish-language works"}
{"id": "78917", "revid": "2225", "url": "https://it.wikipedia.org/wiki?curid=78917", "title": "Oe Kenzaburo", "text": ""}
{"id": "78918", "revid": "2225", "url": "https://it.wikipedia.org/wiki?curid=78918", "title": "\u014ce Kenzabur\u014d", "text": ""}
{"id": "78920", "revid": "1543377", "url": "https://it.wikipedia.org/wiki?curid=78920", "title": "Logica matematica", "text": "La logica matematica \u00e8 il settore della matematica che studia\ni sistemi formali dal punto di vista del modo di codificare\ni concetti intuitivi della dimostrazione e di computazione\ncome parte dei fondamenti della matematica. Essa si occupa delle parti della logica che possono essere modellate matematicamente. Altri termini utilizzati spesso nel passato sono \"logica simbolica\" (termine contrapposto a \"logica filosofica\") e \"metamatematica\", termine che ora si applica pi\u00f9 specificamente a taluni aspetti della teoria della dimostrazione.\nStoria.\n\"Logica matematica\" \u00e8 il nome assegnato da Giuseppe Peano a quella che era gi\u00e0 nota come \"logica simbolica\" o anche \"formale\". Si tratta sostanzialmente della logica di Aristotele, ma viene scritta nei termini dell'algebra astratta e della combinatoria.\nDei tentativi di trattare le operazioni della logica formale con modalit\u00e0 simboliche o algebriche furono effettuati da alcuni dei matematici con pi\u00f9 spiccate attitudini filosofiche, come Gottfried Leibniz e Johann Heinrich Lambert; i loro sforzi, per\u00f2, rimasero quasi sconosciuti e isolati. Furono George Boole e il suo continuatore, Augustus De Morgan, che, intorno alla met\u00e0 del XIX secolo, proposero, per il trattamento della logica, alcune modalit\u00e0 matematiche sistematiche (di natura non-quantitativa). In tal modo la dottrina tradizionale, aristotelica, della logica, veniva riformata e completata; in questo modo, si sviluppava anche uno strumento adeguato per l'indagine dei concetti fondamentali della matematica. Lo sviluppo di questa \"nuova\" logica ha condotto ad affrontare problemi che sono sfociati in controversie fondazionali ampiamente dibattute fra il 1900 e il 1925 e che sarebbe fuorviante considerare ricomposte; in ogni caso, la filosofia della matematica ha ricevuto una profonda chiarificazione dalle acquisizioni della logica matematica.\nMentre lo sviluppo tradizionale della logica classica pone forte enfasi sulla \"forma delle argomentazioni\", l'atteggiamento della logica matematica dei nostri giorni potrebbe essere riassunto con la frase \"studio combinatorio del contenuto\". Questa espressione copre sia i suoi atteggiamenti \"sintattici\" (ad es. individuare in un linguaggio formale una stringa da inviare a un programma compilatore perch\u00e9 la trascriva come una sequenza di istruzioni per il computer), sia i suoi atteggiamenti \"semantici\" (costruire specifici modelli o interi insiemi di stringhe, nella teoria dei modelli).\nAlcune pubblicazioni determinanti sono state la \"Begriffsschrift\" (Ideografia) di Gottlob Frege e i \"Principia Mathematica\" di Bertrand Russell e Alfred North Whitehead.\nArgomenti della logica matematica.\nTra le aree principali della logica matematica vi sono la teoria dei modelli, la teoria della dimostrazione e la teoria della ricorsione. A queste talora viene aggiunta anche la Teoria degli insiemi. Molte sono le sovrapposizioni con l'informatica teorica, fin dai lavori dei pionieri di questa disciplina, come Alan Turing e Alonzo Church, che erano matematici e logici.\nLo studio della semantica dei linguaggi di programmazione \u00e8 derivato dalla teoria dei modelli, come \u00e8 accaduto alla verifica dei programmi, in particolare alla verifica dei modelli.\nL'isomorfismo di Curry-Howard tra dimostrazioni e programmi si collega alla teoria della dimostrazione; per queste questioni sono significative anche la logica intuizionista e la logica lineare. Calcoli come il lambda calcolo e la logica combinatoria oggi sono studiati principalmente come linguaggi di programmazione idealizzati.\nNel senso speculare inoltre l'informatica contribuisce alla logica sviluppando strumenti per la verifica automatica delle dimostrazioni e anche per l'individuazione delle dimostrazioni: tra questi i dimostratori automatici dei teoremi e gli strumenti della programmazione logica."}
{"id": "78922", "revid": "2225", "url": "https://it.wikipedia.org/wiki?curid=78922", "title": "Abe K\u014db\u014d", "text": ""}
{"id": "78927", "revid": "2225", "url": "https://it.wikipedia.org/wiki?curid=78927", "title": "Abe Kobo", "text": ""}
{"id": "78928", "revid": "287204", "url": "https://it.wikipedia.org/wiki?curid=78928", "title": "Mori Ogai", "text": ""}
{"id": "78931", "revid": "125661004", "url": "https://it.wikipedia.org/wiki?curid=78931", "title": "Jean Piaget", "text": "\u00c8 considerato il fondatore dell'epistemologia genetica, ovvero dello studio sperimentale delle strutture e dei processi cognitivi legati alla costruzione della conoscenza nel corso dello sviluppo, e si dedic\u00f2 molto anche alla psicologia dello sviluppo.\nBiografia.\nJean Piaget era il figlio maggiore di Arthur Piaget, docente universitario, e di Rebecca Jackson. All'et\u00e0 di 11 anni, mentre frequentava la scuola Latina, scrisse un breve trattato su un passero albino: ed \u00e8 considerato l'inizio di una brillante carriera scientifica che lo port\u00f2 a pubblicare oltre sessanta libri e diverse centinaia di articoli.\nNella tarda adolescenza svilupp\u00f2 un forte interesse per i molluschi, tanto da collaborare part-time con il direttore del Museo di Scienze naturali di Neuch\u00e2tel. Ancora prima del termine degli studi, i suoi scritti divennero molto noti nell'ambiente dei malacologi, tanto che gli venne offerta la cura della sezione molluschi del museo di storia naturale di Ginevra. Dovette declinare l'invito in quanto ancora studente di scuola secondaria.\nDopo la scuola superiore studi\u00f2 biologia presso l'Universit\u00e0 di Neuch\u00e2tel dove ottenne anche il Dottorato. Durante questo periodo pubblic\u00f2 due scritti filosofici, che lui stesso considerava \"scritti giovanili\" ma che furono importanti nell'orientamento della sua futura attivit\u00e0.\nDopo un semestre presso l'universit\u00e0 di Zurigo, nel corso del quale svilupp\u00f2 un forte interesse per la psicoanalisi, lasci\u00f2 la Svizzera e si trasfer\u00ec in Francia. Trascorse un anno lavorando presso l\"'\u00c9cole de la Rue de la Grange-aux-Belles,\" un istituto per ragazzi creato da Alfred Binet. Qui Piaget, dopo un inizio non entusiastico, effettu\u00f2 una serie di interviste finalizzate alla standardizzazione dei test di Binet, e rimase progressivamente affascinato dai processi di pensiero che parevano guidare le risposte; decise di rimanere, e nei due anni successivi comp\u00ec i suoi primi studi sperimentali sull'et\u00e0 evolutiva.\nNel 1921 divenne direttore dell\"'Institut J. J. Rousseau\" di Ginevra, presso il quale inizi\u00f2 le sue ricerche sugli schemi mentali dei bambini in et\u00e0 scolare. Nel 1923 spos\u00f2 Valentine Ch\u00e2tenay; la coppia ebbe tre figli, Jacqueline, Lucienne e Laurent il cui sviluppo intellettuale e linguistico furono oggetto di studio da parte di Piaget. Successivamente e spesso contemporaneamente fu titolare di diverse cattedre: psicologia, sociologia e storia delle scienze a Neuch\u00e2tel dal 1925 al 1929; storia del pensiero scientifico a Ginevra dal 1929 al 1939; psicologia e sociologia a Losanna dal 1938.\nDopo la seconda guerra mondiale divenne presidente della Commissione Svizzera dell'UNESCO. Diresse il \"Bureau International d'Education\" (Ufficio Internazionale dell'Educazione) dal 1929 al 1967, e nel 1955 fond\u00f2 e diresse fino alla sua morte il \"Centre International d'Epist\u00e9mologie G\u00e9n\u00e9tique\" (Centro internazionale di epistemologia genetica). Fond\u00f2 la \"School of sciences\" presso l'Universit\u00e0 di Ginevra. Nel 1976 ottenne il premio E. L. Thorndike dall'American Psychological Association per i suoi lavori in materia di psicologia dell'educazione e nel 1979 vinse il Premio Balzan per le scienze sociali e politiche.\n\u00c8 sepolto a Ginevra nel cimitero di Plainpalais.\nLa teoria di Piaget sullo sviluppo cognitivo: epistemologia genetica.\nPiaget dimostr\u00f2 innanzitutto l'esistenza di una \"differenza qualitativa\" tra le modalit\u00e0 di pensiero del bambino e quelle dell'adulto e, successivamente, che il concetto di capacit\u00e0 cognitiva, e quindi di intelligenza, \u00e8 strettamente legato alla capacit\u00e0 di \"adattamento\" all'ambiente sociale e fisico. Ci\u00f2 che spinge la persona a formare strutture mentali sempre pi\u00f9 complesse e organizzate lungo lo sviluppo cognitivo \u00e8 il \"fattore d'equilibrio\", \u00abuna propriet\u00e0 intrinseca e costitutiva della vita organica e mentale\u00bb. Lo sviluppo ha quindi un'origine individuale, e fattori esterni come l'ambiente e le interazioni sociali possono favorire o no lo sviluppo, ma non ne sono la causa (al contrario, ad esempio, di ci\u00f2 che pensa Vygotskij).\nAssimilazione e accomodamento.\nPiaget sostiene che i due processi caratterizzanti l'adattamento siano l\u2019\"assimilazione\" e l\u2019\"accomodamento\", che si avvicendano durante l'intero sviluppo. L'assimilazione e l'accomodamento accompagnano tutto il percorso cognitivo della persona, flessibile e plastico in giovent\u00f9, pi\u00f9 rigido con l'avanzare dell'et\u00e0 (tesi amatiana). Assimilazione e accomodamento vengono definiti da Piaget come invarianti funzionali, in quanto processi costantemente presenti, indipendentemente dalla fase di sviluppo.\nL\u2019\"assimilazione\" consiste nell'incorporazione di un evento o di un oggetto in uno schema comportamentale o cognitivo gi\u00e0 acquisito. In pratica il bambino utilizza un oggetto per effettuare un'attivit\u00e0 che fa gi\u00e0 parte del suo repertorio motorio o decodifica un evento in base a elementi che gli sono gi\u00e0 noti (per esempio il riflesso di prensione palmare porta il neonato a stringere nella mano oggetti nuovi).\nL\u2019\"accomodamento\" consiste nella modifica della struttura cognitiva o dello schema comportamentale per accogliere nuovi oggetti o eventi che fino a quel momento erano ignoti (nel caso del bambino precedente, se l'oggetto \u00e8 difficile da afferrare dovr\u00e0 per esempio modificare la modalit\u00e0 di presa).\nI due processi si alternano alla costante ricerca di un \"equilibrio fluttuante\" (omeostasi) ovvero di una forma di controllo del mondo esterno. Quando una nuova informazione non risulta immediatamente interpretabile in base agli schemi esistenti il soggetto entra in uno stato di disequilibrio e cerca di trovare un nuovo equilibrio modificando i suoi schemi cognitivi incorporandovi le nuove conoscenze acquisite. La forma pi\u00f9 evoluta di equilibrio cognitivo \u00e8 quella che usa i sistemi logico-matematici.\nI quattro stadi dello sviluppo cognitivo.\nNei suoi studi sull'et\u00e0 evolutiva, Piaget not\u00f2 che vi erano momenti dello sviluppo nei quali prevaleva l'assimilazione, momenti nei quali prevaleva l'accomodamento e momenti di relativo equilibrio. Ancor pi\u00f9, individu\u00f2 delle differenze sostanziali nel modo con il quale, nelle sue diverse et\u00e0, l'individuo si accosta alla realt\u00e0 esterna e ai problemi di adattamento che essa pone. Svilupp\u00f2 cos\u00ec una articolazione degli stadi dello sviluppo cognitivo, individuando quattro periodi fondamentali, comuni a tutti gli individui, che si susseguono sempre nello stesso ordine.\nStadio senso-motorio.\nDalla nascita ai 2 anni circa. Come suggerisce il nome, il bambino utilizza i sensi e le abilit\u00e0 motorie per esplorare e relazionarsi con ci\u00f2 che lo circonda, evolvendo gradualmente dal sottostadio dei meri riflessi e dell\"'egocentrismo radicale\" (l'ambiente esterno e il proprio corpo non sono compresi come entit\u00e0 diverse) a quello dell'inizio della \"rappresentazione dell'oggetto\" e della simbolizzazione, passando attraverso periodi intermedi di utilizzazione di \"schemi di azione\" via via pi\u00f9 complessi.\nL'intenzionalit\u00e0.\nPer Piaget si ha intenzionalit\u00e0 quando il lattante comincia a differenziare il proprio corpo dagli oggetti esterni e agisce sulla realt\u00e0 esterna in vista di uno scopo.\nDagli 0 ai 2 anni il bambino acquisisce il senso della permanenza dell'oggetto.\nStadio pre-operatorio.\nDai 2 ai 6-7 anni. In questo stadio il bambino \u00e8 in grado di usare i simboli. Un simbolo \u00e8 un'entit\u00e0 che ne rappresenta un'altra. Un esempio \u00e8 il gioco creativo nel quale il bimbo usa, per esempio, una scatola per rappresentare un tavolo, dei pezzetti di carta per rappresentare i piatti ecc.\nIl gioco in questo stadio \u00e8 appunto caratterizzato dalla decontestualizzazione (il coinvolgimento di altre persone o simulacri), dalla sostituzione di oggetti per rappresentarne altri e dalla crescente integrazione simbolica. Anche l'imitazione differita rivela la capacit\u00e0 di usare i simboli, come pure il linguaggio verbale usato per riferirsi a esperienze passate, anticipazioni sul futuro o persone e oggetti non presenti sul momento.\nSuperato l'egocentrismo radicale del periodo sensomotorio, in questo stadio permane per\u00f2 un \"egocentrismo intellettuale\", ovvero il punto di vista delle altre persone non \u00e8 differenziato dal proprio, il bambino cio\u00e8 si rappresenta le cose solo dal proprio punto di vista. Per cui ad esempio spiegher\u00e0 che \"l'erba cresce cos\u00ec, quando io cado, non mi faccio male\". Crede che tutti la pensino come lui e che capiscano i suoi pensieri; tipicamente se racconta una storia lo far\u00e0 in modo che un ascoltatore che non conosce la storia non capir\u00e0 nulla. Un famoso esperimento per verificare l'egocentrismo percettivo \u00e8 l'\u00abesperimento delle tre montagne\u00bb, in cui si presenta al bambino un modellino con tre montagne e gli si chiede come queste montagne vengano viste dalla bambola posta in un punto di osservazione diverso dal suo; tipicamente il bambino dir\u00e0 che la scena vista dalla bambola \u00e8 uguale a come la vede lui.\nIl ragionamento in questo stadio non \u00e8 n\u00e9 deduttivo n\u00e9 induttivo, ma trasduttivo o precausale, dal particolare al particolare, cio\u00e8 due eventi sono considerati legati da un rapporto di causa-effetto se avvengono nello stesso tempo. Ci\u00f2 si traduce in una modalit\u00e0 di comunicazione piena di \"libere associazioni\", senza alcuna connessione logica, in cui il ragionamento si sposta da un'idea all'altra rendendo pressoch\u00e9 impossibile una ricostruzione attendibile di eventi.\nStadio operatorio-concreto.\nDai 6/7 agli 11 anni. Il termine operazioni si riferisce a operazioni logiche o principi utilizzati nella soluzione di problemi. Il bambino in questo stadio non solo utilizza i simboli ma \u00e8 in grado di manipolarli in modo logico. Un'importante conquista di questo periodo \u00e8 l'acquisizione del concetto di \"reversibilit\u00e0\", cio\u00e8 che gli effetti di un'operazione possono essere annullati da un'operazione inversa.\nFra 2 e 5 anni, il bambino non classifica gli oggetti secondo una propriet\u00e0 ma li distribuisce a seconda della vicinanza spaziale. A 5-6 anni inizia a raggrupparli secondo una caratteristica.\nPrima del salto operatorio il bambino non \u00e8 in grado di distribuire in serie pi\u00f9 di 2 oggetti, ma questa non \u00e8 un'incapacit\u00e0 come sostiene Piaget, quanto piuttosto un limite della memoria a breve termine.\nIntorno ai 6/7 anni, il bambino acquisisce la capacit\u00e0 di conservazione delle quantit\u00e0 numeriche, delle lunghezze e dei volumi liquidi. Per conservazione si intende la capacit\u00e0 di comprendere che la quantit\u00e0 rimane tale anche a fronte di variazioni di forma. Il bambino nello stadio pre-operatorio, per esempio, \u00e8 convinto che la quantit\u00e0 di liquido contenuto in un contenitore alto e stretto \u00e8 maggiore di quella contenuta in un contenitore basso e largo (ma dotato dello stesso volume) e a nulla varranno dimostrazioni e travasi. Un bambino nello stadio delle operazioni concrete \u00e8 invece in grado di coordinare la percezione del cambio di forma con il giudizio ragionato che la quantit\u00e0 di liquido spostato \u00e8 la stessa, di \"conservare\" quindi il volume liquido.\nIntorno ai 7/8 anni, il bambino sviluppa la capacit\u00e0 di conservare i materiali. Prendendo una palla di creta e manipolandola per trasformarla in tante palline il bambino \u00e8 conscio del fatto che riunendo le palline la quantit\u00e0 sar\u00e0 invariata. Questa capacit\u00e0 prende il nome di reversibilit\u00e0.\nIntorno ai 9/10 anni, \u00e8 raggiunto anche l'ultimo passo della conservazione, la conservazione della superficie. Messo di fronte a dei quadrati di cartoncino si rende conto che occupano la stessa superficie sia che siano messi tutti vicini sia che siano sparsi.\nStadio operatorio-formale.\nIl bambino che si trova nello stadio delle operazioni concrete ha delle difficolt\u00e0 ad applicare le sue competenze a situazioni astratte, cio\u00e8 non presenti nella sua esperienza. Se un adulto gli dice: \"Non prendere in giro Giulio perch\u00e9 \u00e8 grasso, cosa diresti se lo facessero a te?\" la sua risposta sarebbe \"Io non sono grasso e perci\u00f2 nessuno mi pu\u00f2 prendere in giro\". Calarsi in una realt\u00e0 diversa dalla sua \u00e8 un'operazione troppo astratta.\nA partire dai 12 anni il bambino riesce a formulare pensieri astratti: si tratta del cosiddetto pensiero 'ipotetico-deduttivo', grazie al quale il bambino pu\u00f2 riferirsi mentalmente ad oggetti non presenti nella sua esperienza, ma soltanto ipotetici, e ricavare da essi tutte le possibili conseguenze logiche. Il soggetto \u00e8 ora in possesso degli stessi schemi di pensiero dell'adulto ed in particolare dello scienziato, che per Piaget rappresenta il punto terminale dello sviluppo cognitivo umano.\nLe idee dei bambini.\nPiaget ha tratto delle conclusioni a proposito di ci\u00f2 che pensano i bambini. A 4 anni essi cominciano a porsi domande sull'origine delle cose. A 5/6 anni vi \u00e8 una tendenza all'animismo, a 8 pensano che siano stati degli esseri antropomorfi a creare il mondo (artificialismo). A 11-12 anni i bambini definiscono esseri viventi solo piante ed animali. Il bambino \u00e8 un costruttore di teorie, fa delle generalizzazioni ed applica dei copioni e ama fare narrazioni.\nAppena nati i bambini riescono a riconoscere i propri simili. A 2 anni compare il desiderio, a 4 la credenza, la capacit\u00e0 di elaborare spiegazioni complesse dei comportamenti degli altri. A 4 anni i bambini non sono in grado di dire bugie complesse ed intenzionali, a 5 s\u00ec. Una delle grandi critiche volte a Piaget \u00e8 stata quella di pensare che ci fosse una correlazione tra ci\u00f2 che raccontavano i bambini e le loro strutture cognitive.\nCritiche.\nSe da un lato la teoria di Piaget ha ampliato la nostra conoscenza riguardo allo sviluppo infantile e contribuito allo sviluppo di nuove pratiche educative, dall'altro \u00e8 stata aspramente criticata per due aspetti. Il primo riguarda l'eccessivo pessimismo di Piaget in riferimento allo sviluppo di determinate capacit\u00e0 nel bambino; altri ricercatori infatti, prendendo in considerazione, ad esempio, l'acquisizione della permanenza dell'oggetto e del principio di conservazione, hanno dimostrato come attraverso la somministrazione di compiti pi\u00f9 significativi, queste capacit\u00e0 venivano acquisite molto prima dal bambino rispetto a quanto avesse invece individuato Piaget. La scoperta della permanenza dell\u2019oggetto avviene nello stadio senso-motorio quindi non prima della fine del primo anno di vita. Piaget dimostr\u00f2 questa sua idea sottoponendo i bambini al test dell\u2019oggetto nascosto, che consisteva nel mostrare loro un giocattolo che poi nascondeva alla loro vista coprendolo con una coperta. I bambini pi\u00f9 piccoli dimenticavano immediatamente l\u2019esistenza dell\u2019oggetto e volgevano la loro attenzione altrove, mentre i bambini pi\u00f9 grandi cercavano di raggiungere il giocattolo anche se era nascosto sotto la coperta. La continua ricerca del giocattolo da parte dei bambini dimostr\u00f2 che era rimasto nella loro mente. \nUn altro ricercatore, Gordon H. Bower, usando tecniche diverse, ha riscontrato che bambini molto pi\u00f9 piccoli sono gi\u00e0 in grado di acquisire la permanenza dell\u2019oggetto. Egli ha mostrato a bambini di tre mesi un giocattolo che poi ha nascosto con uno schermo. Nel primo caso quando lo schermo veniva rimosso il giocattolo era scomparso, nel secondo caso ricompariva dopo aver rimosso lo schermo. Misurando il battito cardiaco dei bambini, Bower dimostr\u00f2 che il ritmo cardiaco variava pi\u00f9 sensibilmente quando il giocattolo scompariva, rispetto a quando ricompariva. In questo caso \u00e8 stato possibile rilevare la permanenza dell\u2019oggetto anche in bambini molto piccoli grazie all\u2019uso di un compito basato sulla ricerca visiva e non manuale. Caso analogo \u00e8 quello relativo alla conservazione che, secondo Piaget, viene acquisita dal bambino nello stadio operatorio concreto e dimostr\u00f2 ci\u00f2 con l\u2019esperimento della conservazione del numero. Ai bambini vengono mostrate due file contenenti lo stesso numero di bottoni. Successivamente, i bottoni di una fila vengono ravvicinati dallo sperimentatore sotto gli occhi dei bambini rendendola pi\u00f9 corta. A questo punto i bambini di et\u00e0 inferiore a sei anni affermarono che il numero dei bottoni era diminuito rispetto all\u2019altra fila, dimostrando cos\u00ec l\u2019incapacit\u00e0 di conservare. Lo stesso esperimento \u00e8 stato ripetuto da altri ricercatori di nome McGarigle e Donaldson, introducendo per\u00f2 un \u201corsetto birichino\u201d che per sbaglio sparpaglia i bottoni di una fila rendendola cos\u00ec pi\u00f9 corta. Grazie all\u2019introduzione dell\u2019orsetto birichino anche i bambini pi\u00f9 piccoli hanno dimostrato la capacit\u00e0 di conservare perch\u00e9 non credono che abbia avuto luogo un cambiamento reale. Da questi esempi citati appare evidente come Piaget non abbia mai preso in considerazione alcuni importanti fattori come l'ambiente sociale, le procedure impiegate e il tipo di misurazioni utilizzate, che possono influenzare i risultati dei bambini in un test sperimentale.\nIl secondo aspetto oggetto di critica, \u00e8 la natura graduale o a stadi dello sviluppo cognitivo: negli ultimi anni gli psicologi sono giunti alla conclusione che lo sviluppo cognitivo non avviene in modo cos\u00ec improvviso e indiscriminato come affermava la teoria piagetiana, bens\u00ec in modo continuo e irregolare presupponendo un modello pi\u00f9 complesso e articolato.\nLe teorie di Piaget hanno ricevuto alcune critiche da Vygotskij alle quali rispose in un scritto pubblicato postumo.."}
{"id": "78935", "revid": "124623444", "url": "https://it.wikipedia.org/wiki?curid=78935", "title": "Lucio Cincio Alimento", "text": "Biografia.\nLucio Cincio Alimento, di origine plebea, divenne senatore e poi pretore nel 210 a.C., venendo inviato in Sicilia e posto al comando delle due legioni \"cannensi\". Egli sottostava al comando del console di quell'anno, Marco Valerio Levino, che, una volta tornato a Roma per indire le elezioni del nuovo anno, affid\u00f2 il governo della provincia ed il comando dell'esercito al Cincio Alimento, mentre invi\u00f2 il comandante della flotta, Marco Valerio Messalla, con una parte delle navi in Africa a spiare i preparativi dei Cartaginesi ed a predare quelle terre.\nMarco Valerio Levino e Lucio Cincio ottennero la proroga del comando in Sicilia ed l'esercito di Canne, con l'ordine di completarlo con i soldati sopravvissuti dalle legioni di Gneo Fulvio. Fu, inoltre, disposto dal Senato di Roma che venissero inviate trenta quinquererni a Taranto dalla Sicilia al console Fabio Massimo. Con l'altra parte della flotta, Valerio Levino poteva o condurre una campagna in Africa per depredare quei territori, oppure inviarvi, a sua discrezione, uno dei suoi luogotenenti tra il propretore Lucio Cincio o Marco Valerio Messalla.\nNel 208 a.C. assedi\u00f2 senza successo Locri. Una dopo l'altra le citt\u00e0 dell'Italia meridionale conquistate dai Cartaginesi o ribellatesi a Roma erano state riprese dai Romani. Dopo aver riconquistato Taranto i Romani rivolsero il loro sguardo su Locri, l'ultima grande citt\u00e0 dell'antica Magna Grecia ancora nelle mani di Annibale.\nL'impresa, per\u00f2, si dimostr\u00f2 subito ardua per i Romani, tant'\u00e8 che le truppe terrestri inviate a supporto di una spedizione navale guidata da Cincio Alimento vennero annientate presso Petelia Poco tempo dopo persino i due consoli romani, Marco Claudio Marcello e Tito Quinzio Crispino, trovarono la morte durante una ricognizione nei pressi degli accampamenti cartaginesi.\nNel frattempo, comunque, la spedizione navale di Cincio Alimento raggiunse Locri assediandola. Subito Annibale radun\u00f2 le sue truppe e si mise in marcia verso Locri. All'interno della citt\u00e0 assediata si trovava il presidio cartaginese comandato da Magone il Sannita, il quale, vedendo giungere il suo comandante per dargli man forte, decise di lanciare un furioso attacco contro le truppe assedianti romane, le quali, stupite dalla reazione di Magone ed intimorite dal sopraggiungere di Annibale, si diedero alla fuga a bordo delle navi con le quali erano giunte. Lo stesso Cincio Alimento fu preso prigioniero, ed ebbe l'occasione di conoscere personalmente Annibale.\n\"Annales\".\nTornato a Roma dopo la prigionia nelle mani dei Cartaginesi, Cincio Alimento scrisse \"Annales\" in lingua greca, di cui rimangono circa 10 brevi frammenti.\nNell'opera narra delle leggendarie origini (da lui fissate alla XII Olimpiade, ossia tra 732 e 729 a.C.) della storia di Roma, giungendo sino al periodo della seconda guerra punica. Dai frammenti traspare che Cincio mostrava un notevole interesse per le tradizioni e i riti legati alla sfera religiosa .\nNonostante la ricchezza di contenuto, gli antichi tennero in scarsa considerazione gli \"Annales\" a favore dell'opera del contemporaneo Quinto Fabio Pittore\u02d0 a differenza di quest'ultimo Cincio Alimento, per le sue origini plebee, mostra una minore tendenza filoaristocratica, individualista e nazionalista, ponendosi comunque fini propagandistici."}
{"id": "78944", "revid": "838137", "url": "https://it.wikipedia.org/wiki?curid=78944", "title": "Distanza di Levenshtein", "text": "Nella teoria dell'informazione e nella teoria dei linguaggi, la distanza di Levenshtein, o distanza di edit, \u00e8 una misura per la differenza fra due stringhe. Introdotta dallo scienziato russo Vladimir Levenshtein nel 1965, serve a determinare quanto due stringhe siano simili. Viene applicata per esempio per semplici algoritmi di controllo ortografico e per fare ricerca di similarit\u00e0 tra immagini, suoni, testi, etc.\nLa distanza di Levenshtein tra due stringhe A e B \u00e8 il numero minimo di modifiche elementari che consentono di trasformare la A nella B. Per modifica elementare si intende\nPer esempio, per trasformare \"bar\" in \"biro\" occorrono due modifiche:\nNon \u00e8 possibile trasformare la prima parola nella seconda con meno di due modifiche, quindi la distanza di Levenshtein fra \"bar\" e \"biro\" \u00e8 2.\nAlgoritmo.\nUn algoritmo usato comunemente per calcolare la distanza di Levenshtein richiede l'uso di una matrice di (\"n\" + 1) \u00d7 (\"m\" + 1), dove \"n\" e \"m\" rappresentano le lunghezze delle due stringhe. Il seguente pseudocodice rappresenta una funzione \"LevenshteinDistance\" che prende come argomenti due stringhe \"str1\" e \"str2\" di lunghezza \"lenStr1\" e \"lenStr2\" e ne calcola la distanza di Levenshtein:\n int LevenshteinDistance ( char str1[ 1..lenStr1 ], char str2[ 1..lenStr2 ] )\n \"// per ogni i1 e i2, d[i1,i2] conterr\u00e0 la distanza di Levenshtein tra\"\n \"// i primi i1 caratteri di str1 e i primi i2 caratteri di str2;\"\n \"// d \u00e8 una matrice di lenStr1+1 righe e lenStr2+1 colonne\"\n declare int d[ 0..lenStr1, 0..lenStr2 ]\n \"// i1 e i2 servono per iterare su str1 e str2\"\n declare int i1, i2, cost\n for i1 from 0 to lenStr1\n d[ i1, 0 ] := i1\n for i2 from 0 to lenStr2\n d[ 0, i2 ] := i2\n for i1 from 1 to lenStr1\n for i2 from 1 to lenStr2\n if str1[ i1 - 1 ] = str2[ i2 - 1 ] then cost:= 0\n d[ i1, i2 ] := d[ i1-1, i2-1 ]\n else cost:= 1\n d[ i1, i2 ] := minimum(\n d[ i1 - 1, i2 ] + 1, \"// inserimento\"\n d[ i1, i2 - 1 ] + 1, \"// cancellazione\"\n d[ i1 - 1, i2 - 1 ] + cost \"// sostituzione\"\n \n return d[ lenStr1, lenStr2 ]\n\u00c8 possibile ridurre l'occupazione di memoria del precedente algoritmo osservando che ad ogni passo dell'iterazione \u00e8 sufficiente mantenere due righe della matrice, quella corrente e quella precedente. Usando questo accorgimento \u00e8 possibile ridurre l'occupazione di memoria da O(mn) a O(m).\nImplementazione.\nImplementazione matriciale.\nQuesto \u00e8 il codice C dell'implementazione dell'algoritmo della distanza di Levenshtein mediante matrici\nint Levenshtein_distance(char *x, char *y) {\n int m = strlen(x);\n int n = strlen(y);\n register int i, j;\n int distance;\n int **d = (int**) malloc((m + 1) * sizeof(int*));\n for(i = 0; i &lt;= m; i++)\n d[i] = (int*) malloc((n + 1) * sizeof(int));\n for(i = 0; i &lt;= m; i++)\n d[i][0] = i;\n for(j = 1; j &lt;= n; j++)\n d[0][j] = j;\n for(i = 1; i &lt;= m; i++) {\n for(j = 1; j &lt;= n; j++) {\n if(x[i - 1] != y[j - 1]) {\n int k = minimum(\n d[i][j - 1],\n d[i - 1][j],\n d[i - 1][j - 1]\n d[i][j] = k + 1;\n } else {\n d[i][j] = d[i - 1][j - 1];\n distance = d[m][n];\n for(i = 0; i &lt;= m; i++)\n free(d[i]);\n free(d);\n return distance;\nint minimum(int a, int b, int c) {\n/* funzione che calcola il minimo di 3 valori */\n int min = a;\n if (b &lt; min) min = b;\n if (c &lt; min) min = c;\n return min;\nAlgoritmo in as3:\nfunction levenshteinDistance(s1:String,s2:String):int\n var m:int=s1.length;\n var n:int=s2.length;\n var matrix:Array=new Array();\n var line:Array;\n var i:int;\n var j:int;\n for (i=0;i&lt;=m;i++)\n line=new Array();\n for (j=0;j&lt;=n;j++)\n if (i!=0)line.push(0)\n else line.push(j);\n line[0]=i\n matrix.push(line);\n var cost:int; \n for (i=1;i&lt;=m;i++)\n for (j=1;j&lt;=n;j++)\n if (s1.charAt(i-1)==s2.charAt(j-1)) cost=0\n else cost=1;\n matrix[i][j]=Math.min(matrix[i-1][j]+1,matrix[i][j-1]+1,matrix[i-1][j-1]+cost);\n return matrix[m][n]; \nImplementazione ottimizzata in termini di memoria.\nSegue l'implementazione, ottimizzata in termini di memoria, dell'algoritmo della distanza di Levenshtein. Come detto in precedenza, per calcolare la distanza di Levenshtein basta mantenere, ad ogni passo iterativo, la riga corrente della matrice e quella immediatamente precedente.\nint Levenshtein_distance(char *x, char *y) {\n int m = strlen(x);\n int n = strlen(y);\n register int i, j;\n int distance;\n int *prev = malloc((n + 1) * sizeof(int));\n int *curr = malloc((n + 1) * sizeof(int));\n int *tmp = 0;\n for(i = 0; i &lt;= n; i++)\n prev[i] = i;\n for(i = 1; i &lt;= m; i++) {\n curr[0] = i;\n for(j = 1; j &lt;= n; j++) {\n if(x[i - 1] != y[j - 1]) {\n int k = minimum(curr[j - 1], prev[j - 1], prev[j]);\n curr[j] = k + 1;\n } else {\n curr[j] = prev[j - 1];\n tmp = prev;\n prev = curr;\n curr = tmp;\n memset((void*) curr, 0, sizeof(int) * (n + 1));\n \n distance = prev[n];\n free(curr);\n free(prev);\n return distance;\nLimiti.\nLa distanza di Levenshtein ha alcuni semplici limiti superiori ed inferiori:"}
{"id": "78945", "revid": "599013", "url": "https://it.wikipedia.org/wiki?curid=78945", "title": "Stig T\u00f8fting", "text": "Carriera.\nHa collezionato numerose presenze nella nazionale danese, giocando diversi campionati mondiali ed europei. Fra i club in cui ha militato ci sono Aarhus, Odense, Amburgo, Duisburg, Bolton, Tianjin Teda e BK H\u00e4cken. Attualmente \u00e8 nello staff tecnico dei danesi del Randers FC, con cui vinse da giocatore la Coppa di Danimarca e conquist\u00f2 la promozione nella massima serie danese.\nHa concluso la sua carriera da calciatore in data 1\u00ba dicembre 2007, giocando la sua ultima partita contro il Viborg FF. Dopo aver lasciato il calcio giocato \u00e8 diventato uno dei commentatori tecnici dell'emittente danese DanishDelight.\nControversie.\nQuando aveva 13 anni si ritrov\u00f2 un giorno, al ritorno a casa, entrambi i genitori morti a causa di un omicidio-suicidio. Inoltre nel 2003 perse un figlio di 22 giorni in seguito ad una meningite.\n\u00c8 balzato spesso alle cronache per i suoi guai giudiziari: nel 1999 ha mandato all'ospedale un ragazzo in una discoteca di Aarhus, ottenendo 20 giorni di carcere con la condizionale.\nNell'anno 2000, desideroso di aprire un bar nel suo paese natale, si vede negare la licenza dal sindaco per via di losche conoscenze. A questo punto Stig si \u00e8 autocandidato a sindaco, ottenendo i consensi necessari a decretare la sconfitta del rivale, salvo poi ritirarsi all'ultimo in quanto non interessato all'attivit\u00e0 di primo cittadino. Il successore gli conceder\u00e0 poi la licenza.\nDurante i mondiali di calcio del 2002 \u00e8 protagonista di una rissa con il compagno Jesper Gr\u00f8nkj\u00e6r, reo di avere reagito ad un suo scherzo.\nSempre nel 2002 prende a testate il proprietario di un ristorante di Copenaghen che si lamentava dell'eccessiva baldoria sua e dei compagni di Nazionale (picchiando successivamente anche il cameriere del locale), ottenendo quattro mesi di carcere e compromettendo il suo ingaggio al Bolton.\nNel 2004 \u00e8 stato licenziato dall'Aarhus per aver picchiato alcuni compagni di squadra durante la festa di Natale.\nNel 2005 pubblica un'autobiografia intitolata \"No regrets\", come il tatuaggio che porta sul ventre."}
{"id": "78948", "revid": "15756", "url": "https://it.wikipedia.org/wiki?curid=78948", "title": "Dione (astronomia)", "text": "Dione (pron. ) \u00e8 un satellite naturale del pianeta Saturno, il quarto per dimensioni, dopo Titano, Rea e Giapeto. Scoperto dall'astronomo italiano Giovanni Domenico Cassini nel 1684, deve il suo nome a Dione, una ninfa sorella di Crono secondo la mitologia greca; \u00e8 anche designato Saturno IV.\nStoria delle osservazioni.\nCassini, che oltre a Dione aveva scoperto Teti, Rea e Giapeto, chiam\u00f2 i nuovi corpi celesti satelliti lodicei, in onore di Luigi XIV, senza specificare alcun nome per ognuno di essi; gli astronomi presero cos\u00ec l'abitudine di riferirsi a loro e a Titano, gi\u00e0 noto in precedenza, come \"Saturno 1\", \"2\", ..., fino a \"Saturno 5\". Quando nel 1789 vennero scoperti Mimante ed Encelado lo schema di numerazione fu esteso fino a \"Saturno 7\".\nI nomi attuali dei satelliti naturali di Saturno furono suggeriti da John Herschel (figlio di William Herschel, scopritore di Mimante ed Encelado) in una sua pubblicazione del 1847, dove sugger\u00ec di adottare i nomi dei titani e delle titanidi, i fratelli e le sorelle di Crono secondo la mitologia greca (nella quale Crono corrisponde alla divinit\u00e0 romana Saturno).\nCaratteristiche.\nParametri orbitali.\nDione orbita attorno a Saturno in 2,74 giorni; il semiasse maggiore della sua orbita, di , \u00e8 circa il 2% inferiore a quello della Luna attorno alla Terra. Data la maggior massa di Saturno, il periodo orbitale di Dione \u00e8 comunque solo un decimo di quello della Luna. Dione \u00e8 in risonanza orbitale 1:2 con Encelado, ossia completa un'orbita attorno a Saturno mentre Encelado ne completa due. Questa risonanza contribuisce a mantenere l'eccentricit\u00e0 orbitale di Encelado (0,0047), fornendo una fonte di calore per una vasta attivit\u00e0 geologica di quest'ultimo, che presenta una rilevante attivit\u00e0 criovulcanica sulla sua superficie.\nDione ha due satelliti co-orbitali, o troiani, Elena e Polluce. Essi si trovano all'interno dei punti lagrangiani L4 e L5 di Dione, rispettivamente 60 gradi davanti e dietro a Dione.\nCome gli altri maggiori satelliti di Saturno, Dione \u00e8 in rotazione sincrona e volge sempre la stessa faccia al pianeta.\nStruttura interna.\nDione \u00e8 composto principalmente di ghiaccio d'acqua.Infatti nasconde un oceano di acqua a una profondit\u00e0 di circa 100\u00a0km. Ma trattandosi del pi\u00f9 denso fra i satelliti naturali di Saturno (a parte Titano) si ritiene comunemente che al suo interno sia presente una quantit\u00e0 considerevole di materiale pi\u00f9 denso, come ad esempio silicati, che costituiscono circa un terzo della massa del satellite.\nSuperficie.\nSebbene pi\u00f9 piccola di Rea, Dione \u00e8 per certi aspetti molto simile a tale oggetto. Entrambi i corpi presentano composizioni simili, distribuzioni di albedo analoghe (che denunciano una grande variet\u00e0 di terreni), e sono caratterizzati da una chiara divisione fra l'emisfero anteriore e quello posteriore. L'emisfero anteriore di Dione \u00e8 pesantemente craterizzato ed uniformemente brillante; l'emisfero posteriore, al contrario, presenta un aspetto peculiare, essendo caratterizzato da una rete di brillanti e sottili striature su sfondo scuro che si sovrappone ai crateri, indicando che si tratta di una formazione geologica pi\u00f9 recente. Si tratta in verit\u00e0 di dirupi di ghiaccio.\nStriature.\nPrima del \"fly-by\" effettuato dalla sonda spaziale Cassini il 13 dicembre 2004 l'origine del sottile materiale brillante che caratterizza la superficie di Dione era ignota, anche perch\u00e9 le uniche fotografie disponibili erano state scattate da grande distanza. Tutto ci\u00f2 che si sapeva era che il materiale presentava un'elevata albedo, e consisteva di uno strato abbastanza sottile da non oscurare la superficie sottostante. Una teoria comunemente accettata prevedeva che poco dopo la sua formazione Dione fosse geologicamente attivo, e che tramite qualche processo, forse di natura criovulcanica, del materiale proveniente dall'interno potesse essere riemerso in superficie; le strisce si sarebbero dunque formate in seguito ad eruzioni lungo le fessure che precipitarono sulla superficie sotto forma di neve o cenere. Pi\u00f9 tardi, quando l'attivit\u00e0 interna cess\u00f2, la formazione dei crateri si concentr\u00f2 principalmente sull'emisfero anteriore, cancellandone le striature.\nLe immagini inviate dalla Cassini, tuttavia, mostrano che le strisce non sono depositi di ghiaccio, ma piuttosto rupi scoscese ricoperte di materiale ghiacciato, create da fratture tettoniche; Dione si \u00e8 rivelato un corpo lacerato da enormi fratture sull'emisfero posteriore.\nLa sonda Cassini ha compiuto un ulteriore e pi\u00f9 ravvicinato \"fly-by\" del satellite l'11 ottobre 2005, ad una distanza record di appena 500\u00a0km dalla sua superficie.\nCrateri.\nIn passato l'emisfero posteriore di Dione \u00e8 stato oggetto di un pesante bombardamento meteorico, che ha generato numerosi crateri pi\u00f9 grandi di 100\u00a0km di diametro; al contrario, l'emisfero anteriore presenta crateri nell'ordine dei 30\u00a0km di diametro. Il dato contrasta con le previsioni dei planetologi; Eugene Shoemaker e Wolfe avevano avanzato un modello di craterizzazione per un satellite in rotazione sincrona che indicava un maggior tasso di craterizzazione per l'emisfero anteriore. La peculiarit\u00e0 della distribuzione dei crateri su Dione potrebbe suggerire che, durante il periodo di maggior bombardamento, l'oggetto presentasse un diverso emisfero anteriore; trattandosi di un corpo di dimensioni ridotte, qualsiasi impatto in grado di provocare un cratere di 35 chilometri avrebbe potuto causarne una rotazione, e dato l'alto numero di crateri di dimensioni simili Dione potrebbe essere stato soggetto pi\u00f9 volte a rotazioni cataclismatiche nel corso delle prime fasi di vita del sistema solare. La struttura dei crateri e l'elevata albedo del lato anteriore suggeriscono che Dione \u00e8 rimasto nell'orientamento attuale per diversi miliardi di anni.\nCome su Callisto, anche su Dione mancano le strutture rilevate che circondano solitamente i crateri sulla Luna e su Mercurio, probabilmente a causa del cedimento della debole crosta ghiacciata nel tempo.\nAtmosfera.\nAll'inizio del marzo 2012 la sonda Cassini ha scoperto una tenue atmosfera composta da ossigeno molecolare ionizzato."}
{"id": "78954", "revid": "92723", "url": "https://it.wikipedia.org/wiki?curid=78954", "title": "Magone Barca", "text": "Biografia.\nInvasione dell'Italia con il fratello Annibale (218 - 214 a.C.).\nPrese parte, agli ordini del fratello Annibale Barca, all'invasione dell'Italia: viene citato per la prima volta nel momento dell'attraversamento del Po, quando Magone ebbe il comando della cavalleria. Secondo Celio Antipatro, lui e i suoi cavalieri avrebbero attraversato il fiume a nuoto. Alcuni giorni pi\u00f9 tardi Annibale gli affid\u00f2 il comando delle truppe scelte, che, nascoste tra le boscaglie lungo la riva del fiume Trebbia, al momento opportuno dovevano assalire la retroguardia dell'esercito romano. Magone attu\u00f2 l'agguato in maniera magistrale ed il suo contributo fu fondamentale per la vittoria cartaginese nella battaglia della Trebbia (21 dicembre del 218 a.C.) .\nNella primavera del 217 a.C. comand\u00f2 la retroguardia dell'esercito cartaginese durante il pericoloso l'attraversamento degli Appennini e delle paludi dell'Etruria. A Canne comandava con Annibale il centro dell'esercito cartaginese. Dopo la battaglia gli fu affidato un congruo contingente di truppe per completare la conquista del Sannio, quindi si mosse verso sud per assoggettare anche il Bruzio. Dopo aver ottenuto la dedizione di numerose citt\u00e0, da li' si diresse per mare a Cartagine per essere il primo ad informare il Senato dei grandi progressi ottenuti da Annibale nell'Italia meridionale, comprese le alleanze strette con Bruzi, Apuli, parte dei Lucani e dei Sanniti. Anche Capua si era arresa al comandante supremo cartaginese.\nLe notizie ebbero ovviamente un grandissimo effetto, tanto che, nonostante l'opposizione di Annone, il Senato deliber\u00f2 di arruolare un potente esercito da inviare come rinforzo ad Annibale in Italia: 4.000 Numidi e 40 elefanti, oltre ad assoldare 20.000 soldati di fanteria, 4.000 cavalieri per completare gli eserciti in Spagna e Italia.\nProprio quando la nuova armata era pronto per imbarcarsi, giunsero allarmanti notizie dalla Spagna riguardo ai progressi romani e alle sconfitte cartaginesi tali da indurre il Senato a cambiare gli obiettivi: fu comandato a Magone di portarsi in Spagna insieme 12.000 fanti, 1.500 cavalieri, venti elefanti, mille talenti d'argento e 60 navi, per coordinare assieme al fratello Asdrubale una difesa dei possedimenti cartaginesi (215 a.C.). Giunto in Spagna, su finire dell'anno, insieme ad Annibale (figlio di Bomilcare) e Asdrubale Barca, assedi\u00f2 senza successo la citt\u00e0 di \"Iliturgi\" (nei pressi della moderna Meng\u00edbar), che era passata dalla parte dei Romani.\nL'anno successivo (214 a.C.), sub\u00ec un paio di nuove sconfitte insieme al fratello, Asdrubale Barca, a Munda e poi a Orongi, dove, poco prima, era riuscito a completare i ranghi delle truppe cartaginesi, a fronte dell'ordine del fratello che lo aveva inviato ad arruolare nuove truppe.\nComandante in Spagna (214 - 205 a.C.).\nInviato da Annibale a Cartagine per chiedere aiuti, ebbe l'incarico di condurre le truppe non in Italia, ma in Spagna, dove gli Scipioni avevano vinto presso il fiume Ebro. \nPoi si riun\u00ec con i fratelli, avanzando dopo aver vinto numerose battaglie; in una di queste Publio e il fratello Gneo Cornelio Scipione Calvo caddero in combattimento, nello stesso anno (211 a.C.).\nI Cartaginesi non sfruttarono il successo; per questo Publio Cornelio Scipione, il futuro Africano, sconfisse Asdrubale Barca. \nI compiti di Magone ed i rapporti tra i tre generali cartaginesi non sono noti: sicuramente Magone era subordinato ad Asdrubale, ma sicuramente aveva larga libert\u00e0 di iniziativa.\nIn ogni caso la divisione dell'esercito cartaginese in tre armate separate, senza coordinazione tra di loro e con rivalit\u00e0 e gelosie tra i tre generali port\u00f2 agli insuccessi degli anni successivi.\nDopo la disastrosa sconfitta di Baecula, Magone si riun\u00ec in concilio con Asdrubale Barca e con Asdrubale Giscone per stabilire come poter continuare le operazioni militari: mentre Asdrubale con i resti del suo esercito avrebbe marciato verso l'Italia per unirsi con Annibale e Annibale Giscone, a Magone fu affidato il compito di portarsi alle Baleari per arruolare forze nuove . Non si conoscono altri fatti relativi a Magone per la restante parte dell'anno, mentre nel 207 a.C. oper\u00f2 in Celtiberia alla testa soprattutto di truppe locali, ma a cui poi si aggiunse l'armata di Annone, appena giunto dalla madre patria con truppe di origine africana. Le loro forze combinate furono, in ogni caso, attaccate da Marco Giunio Silano, legato di Scipione, che le distrusse, facendo prigioniero lo stesso Annone, mentre Magone, con poche migliaia di uomini, riusc\u00ec a fuggire verso sud e a raggiungere Asdrubale Giscone.\nMagone si un\u00ec all'esercito di Asdrubale Giscone, venendo sconfitto nella battaglia di Ilipa. Rimasto solo, tent\u00f2 di bloccare l'avanzata romana nella Betica; dopo aver perduto anche Cadice, si ritir\u00f2 nelle Isole Baleari nell'inverno 206 a.C.-205 a.C.\nUltimi anni (205 - 203 a.C.).\nNel 205 a.C. si diresse sulla citt\u00e0 di Genova, alleata di Roma, distruggendola e portando il bottino ivi depredato tra Savona a Albenga.\nImbarcatosi nella citt\u00e0 ligure per accorrere in aiuto della patria minacciata da Publio Cornelio Scipione l'Africano, mor\u00ec sulla nave in conseguenza delle ferite riportate in una battaglia, persa in Insubria contro i Romani.\nSecondo un'altra tradizione, riportata da Cornelio Nepote, Magone riusc\u00ec a rientrare in patria ed a partecipare alla battaglia di Zama. Al termine della guerra continu\u00f2 la collaborazione con Annibale e riusc\u00ec a rimanere a Cartagine anche dopo l'espulsione del fratello dalla citt\u00e0; allo scoppio della guerra tra Antioco III il Grande e Roma, cerc\u00f2 di forzare l'appoggio cartaginese al regno seleucide. In seguito a ci\u00f2, fu anche lui espulso da Cartagine e mor\u00ec poco dopo in un naufragio o ucciso dai suoi schiavi . Questa versione, per\u00f2, non riscuote molto credito tra gli storici; si ritiene che Cornelio Nepote si sia confuso con un altro personaggio omonimo, presente al tempo a Cartagine.\nFrancesco Petrarca descrive nel suo poema \"Africa\" (VI 839- 918) la morte di Magone attribuendogli un famoso lamento intorno alla labilit\u00e0 delle fortune umane."}
{"id": "78955", "revid": "1117982", "url": "https://it.wikipedia.org/wiki?curid=78955", "title": "Timeo di Tauromenio", "text": "Biografia.\nIl maggiore storico della grecit\u00e0 occidentale, era figlio di Andromaco, fondatore (358) e tiranno della citt\u00e0 di Tauromenio.\nNel 316 a.C. la citt\u00e0 venne conquistata dal tiranno di Siracusa, Agatocle e Timeo venne esiliato e visse ad Atene per almeno cinquant'anni, dove segu\u00ec le lezioni di retorica di Filisco, un allievo di Isocrate. Si dedic\u00f2 alla scrittura di opere storiche, essendogli stata preclusa l'azione politica diretta, ma fu ben presto soprannominato (\"detrattore\") per la sua inclinazione a biasimare gli altri storici.\nProbabilmente torn\u00f2 a Siracusa dopo il 269 a.C. sotto il tiranno Gerone II, e forse mor\u00ec in questa citt\u00e0 dopo il 260, dato che la data terminale della sua opera su Pirro era il 264.\nOpere.\nPer primo sugger\u00ec la possibilit\u00e0 di una datazione precisa degli eventi nell'opera intitolata \"Olympionikai\", liste cronologiche dei vincitori dei giochi Olimpici, affrontata mediante una tavola di riscontro con le liste degli efori e dei re di Sparta, degli arconti di Atene e delle sacerdotesse di Era ad Argo; secondo altri egli avrebbe solo discusso i punti problematici. Arriv\u00f2 a correggere l'errore, minimo, di tre mesi di sfasamento delle liste olimpioniche. Tale computo in base ai Giochi olimpici offr\u00ec il sistema cronologico di riferimento fino alla fine dell'antichit\u00e0 classica, accolto da Eratostene.\nL'opera pi\u00f9 importante erano le \"Storie\" o \"Sikelik\u00e0\", in 38 libri e trattavano l'Occidente greco, delineandone una storia dalle origini mitiche alla morte del suo nemico Agatocle nel 289. Dai 164 frammenti rimastici possiamo farci un'idea a grandi linee della struttura delle \"Storie\", nonch\u00e9 dal fatto che esse costituirono una fonte fondamentale per la narrazione della storia occidentale in Diodoro Siculo.\nIn un'introduzione generale di 5 libri (poi ripresa, nella sua struttura \"pentadica\", da Polibio), Timeo offriva una descrizione geografica e introduceva la complessa storia mitologica delle fondazioni di citt\u00e0 da parte di celebri eroi del mito, come gli Argonauti, Eracle o i guerrieri dell'impresa troiana.\nNei libri VI-XV Timeo narrava la storia siciliana fino al 406, anno dell'ascesa al potere di Dionisio I di Siracusa, per proseguire fino alla morte di Agatocle (289) nei libri XVI-XXXVIII.\nIn un secondo momento, come \"opera separata\" (secondo Dionigi di Alicarnasso), Timeo prosegu\u00ec il suo racconto in altri 5 libri, dedicati alle guerre di Pirro contro Roma, fino oltre la morte di Pirro (272), al 264, data d'inizio della prima guerra punica. A questa data, pur polemizzando con Timeo, si allaccer\u00e0 Polibio all'inizio della sua opera.\nImportanza storiografica.\nTimeo racchiude in s\u00e9 tutti i fermenti della storiografia ellenistica: in primo luogo l'interesse per le culture non greche, specie per Roma, che allora si affacciava sul mar Mediterraneo ellenistico, e di cui Timeo traccia per primo una storia delle origini mitiche, nel cui ambito rientrava la leggenda di Enea, poi assurta a versione canonica con Virgilio.\nIn secondo luogo, Timeo cerca di dare una sistemazione cronologica al confuso bagaglio mitico-storico delle vicende delle varie fondazioni di colonie da parte dei greci, dando come filo conduttore di cronologie spesso discordanti e in competizione, quali quelle delle polis, la cronologia dell'unico evento panellenico, le Olimpiadi.\nDifetto fondamentale di Timeo, come rileva Polibio (che considera fondamentali la conoscenza geografica, la testimonianza oculare dello storico stesso e l'esperienza politico-militare) e come emerge molto spesso dai frammenti, \u00e8 l'impostazione libresca, basata su fonti scritte e su una mancanza quasi assoluta di cognizioni specifiche (tattiche, geografiche ecc.) Naturalmente va considerato il fatto che la storiografia ellenistica in generale pecca di erudizione libresca e consiste nella rielaborazione di fonti a loro volta pi\u00f9 o meno attendibili.\nLa matrice isocratea della formazione di Timeo si evidenzia anche nella sua impostazione moralistica e retorica, che lo spinge a drammatizzare i fatti, tendenza tipica della storiografia \"retorica\", dandone una versione grandiosa e ricca di elementi stereotipati, specie nei discorsi (come quello di Ermocrate, politico siracusano, alla conferenza di Gela del 424 o quello di Timoleonte alla battaglia del Crimiso), ricchi di banalit\u00e0 e inesattezze ma curati dal punto di vista stilistico, secondo il dettato della storiografia \"retorica\", come quella di Teopompo.\nNell'ambito delle vicende storiche della Magna Grecia, Timeo si interess\u00f2 anche di Roma e del popolo latino tracciandone per primo le mitiche origini. Rilevante \u00e8 anche l'opera di sistemazione cronologica dei miti di fondazione delle altre citt\u00e0 della regione, utilizzando come filo conduttore la cronologia olimpica. Nonostante la scarsa attendibilit\u00e0 che gli rimprover\u00f2 Polibio, si tratta della principale fonte antica sulla storia greca d'occidente, utilizzata oltre che da Polibio e Diodoro Siculo, da Callimaco, Tito Livio, Ovidio, Apollonio Rodio, Posidonio. Ateneo ci tramanda di una \"Replica a Timeo\" composta da Polemone di Ilio; esisteva inoltre uno scritto \"Contro Timeo\" di Istro, collaboratore al Museo di Alessandria di Callimaco, che malevolmente soprannomin\u00f2 Timeo \"epit\u00ecmaios\", deformandone il nome in 'denigratore'. Caratteristica la sua accesa polemica nei confronti dei predecessori nell'indagine storica.\nAltri tratti caratteristici, riscontrabili spesso nei frammenti, sono la sua aperta ostilit\u00e0 nei confronti dei tiranni (specie Agatocle), l'odio anticartaginese e il timore della punizione divina: gli d\u00e8i, per Timeo, agiscono nella Storia e ne determinano il corso."}
{"id": "78957", "revid": "53508", "url": "https://it.wikipedia.org/wiki?curid=78957", "title": "Auguste e Louis Lumi\u00e8re", "text": "Biografia.\nAuguste Louis Nicholas e Louis Jean Lumi\u00e8re nacquero a Besan\u00e7on. Figli dell'imprenditore e fotografo Antoine Lumi\u00e8re e di Jeanne Jos\u00e9phine Costille Lumi\u00e8re, sposatisi nel 1862, entrambi i fratelli lavorarono a lungo per lui, Louis come fisico e Auguste come direttore. Louis aveva sperimentato alcuni miglioramenti al processo fotografico: il pi\u00f9 rilevante era il procedimento della lastra secca, un fondamentale punto di passaggio verso la pellicola fotografica.\nQuando loro padre and\u00f2 in pensione nel 1892, i fratelli iniziarono a lavorare duramente per creare la pellicola cinematografica. Brevettarono un numero significativo di procedimenti, tra i quali \u00e8 da segnalare la creazione del \"foro di trascinamento\" nella pellicola, come mezzo per trascinarla attraverso la camera e il proiettore.\nProdussero un singolo strumento che funzionava sia da camera che da proiettore, il \"cin\u00e9matographe\", che brevettarono il 13 febbraio 1895. La prima pellicola venne girata con questo strumento il 19 marzo 1895; il film era \"L'uscita dalle officine Lumi\u00e8re\" (\"La Sortie de l'usine Lumi\u00e8re\"), che viene spesso citato come il primo documentario (anche se questa definizione \u00e8 sempre stata fonte di diversi dibattiti).\nIl primo spettacolo a pagamento si tenne il 28 dicembre a Parigi al \"Salon indien du Grand Caf\u00e9\" sul \"Boulevard des Capucines\". Andarono in \"tour\" con il \"cin\u00e9matographe\" nel 1896, visitando Londra e New York. Le immagini in movimento ebbero un'immediata e significativa influenza sulla cultura popolare con \"L'arrivo di un treno alla stazione di La Ciotat\" (\"L'Arriv\u00e9e d'un train en gare de la Ciotat\"), \"La colazione del bimbo\" (\"Le Repas de b\u00e9b\u00e9\"), e il primo esempio di commedia con la farsa \"L'innaffiatore innaffiato\" (\"L'Arroseur arros\u00e9\").\nDopo la presentazione del cinematografo i Lumi\u00e8re vendettero numerosi apparecchi, che vennero portati in giro per il mondo creando la nuova professione dei \"cinematografisti\", eredi degli ambulanti che vendevano stampe nell'Europa del XVII e XVIII secolo.\nParadossalmente, i due fratelli ritenevano il cinema \"un'invenzione senza futuro\", poich\u00e9 pensavano che presto il pubblico si sarebbe stufato dello spettacolo del movimento; per questo motivo decisero presto di occuparsi d'altro, rendendo la loro comparsa nella storia del cinema piuttosto breve.\nSpostarono la loro attenzione sulla fotografia a colori e, nel 1903, brevettarono il processo \"Autochrome Lumi\u00e8re\", lanciato sul mercato nel 1907. La societ\u00e0 \"Lumi\u00e8re\" fu una delle maggiori produttrici in Europa, finch\u00e9 il marchio \"Lumi\u00e8re\" non scomparve dal mercato a seguito della confluenza nel gruppo Ilford.\nIl cinema dei Lumi\u00e8re.\nCon il cinematografo dei fratelli Lumi\u00e8re del 1895 si pu\u00f2 iniziare a parlare di cinema vero e proprio: ossia della proiezione di fotografie, scattate in rapida successione in modo da dare l'illusione di movimento, di fronte a un pubblico pagante radunato in una sala; la prima proiezione avvenne il 28 dicembre 1895 nel seminterrato di un locale parigino. Di pochi anni pi\u00f9 antico era il kinetoscopio di Thomas Edison, con lo stesso procedimento di animazione delle immagini che scorrevano in rapida sequenza; per\u00f2 il modo di fruizione monoculare (e quindi non proiettato) lo rendeva antenato del cinema vero e proprio, l'ultima fase del precinema. La proiezione permetteva dopotutto un maggiore guadagno economico per via della fruizione collettiva, per cui si impose presto.\nIn realt\u00e0 le invenzioni legate alle fotografie in movimento furono innumerevoli in quegli anni (si contarono nella sola Inghilterra circa 350 brevetti e nomi). Tra tutte queste, l'invenzione dei Lumi\u00e8re aveva l'innegabile vantaggio dell'efficiente cremagliera, che trascinava la pellicola automaticamente a scatti ogni 1/25 di secondo, e una praticit\u00e0 mai vista, essendo la macchina da presa una piccola scatoletta di legno, facilmente trasportabile, che all'occorrenza, cambiando solo la lente, si trasformava anche in macchina da proiezione.\nCinema come sguardo dominatore.\nIl nome proposto per il cinematografo da Lumi\u00e8re pare sarebbe stato \"Domitor\", contrazione del latino \"dominator\", che rispecchia i sogni e le suggestioni di onnipotenza del positivismo. Guardare la vita quotidiana degli altri (o di s\u00e9 stessi, perch\u00e9 non erano infrequenti le auto-rappresentazioni) e salvarla nel tempo era una sorta di potere di registrazione delle cose, anche di vittoria sulla morte, che trova eco anche nella letteratura contemporanea: nel romanzo \"Il castello dei Carpazi\" del 1892 Jules Verne descriveva un inventore che riusciva a riprodurre le immagini e la voce di una cantante della quale era innamorato per averla con s\u00e9 per sempre.\nInoltre assistere alle proiezioni cinematografiche gratificava lo spettatore nel vedere senza essere visto, come un \"dominatore\" del mondo, appunto: lo spettatore si sente (tutt'oggi) inconsciamente superiore ai personaggi ed \u00e8 gratificato dall'assistere alle loro vicende. Non a caso la visione frontale del cinematografo era quella che nel teatro era riservata al principe ed alle personalit\u00e0 pi\u00f9 importanti.\nLe vedute di \"dominatori\" sono particolarmente evidenti nei primi documentari girati con la cinepresa Lumi\u00e8re nei primi due decenni del Novecento: nei filmati di Albert Kahn, Luca Comerio, Roberto Omegna o Boles\u0142aw Matuszewski si nota lo sguardo di superiorit\u00e0 verso le culture diverse da quella occidentale, legato alle ideologie del colonialismo e della conquista spietata.\nLe \"vedute animate\".\nIl prodotto caratteristico del cinematografo Lumi\u00e8re sono le cosiddette \"vedute animate\", ovvero scenette realistiche prese dal vero della durata di circa cinquanta secondi (la durata di un caricatore di pellicola). L'interesse dello spettatore era tutto nel guardare il movimento in s\u00e9 e nello scoprire luoghi lontani, non tanto nel veder rappresentate vere e proprie vicende.\nLe inquadrature sono fisse e non esiste, se non in casi eccezionali, il montaggio; sono caratterizzate da un'estrema profondit\u00e0 di campo (si pensi all\"Arrivo di un treno alla stazione di La Ciotat\", dove il treno \u00e8 a fuoco sia quando si trova lontano sullo sfondo sia quando arriva in primo piano) e da personaggi che entrano ed escono all'inquadratura, in una molteplicit\u00e0 di centri di attenzione (si pensi all\"Uscita dalle officine Lumi\u00e8re\"). La centratura dell'immagine era infatti valutata approssimativamente, perch\u00e9 la macchina da ripresa Lumi\u00e8re non era dotata di mirino.\nL'operatore non \u00e8 invisibile, anzi spesso dialoga con i personaggi (\"L'arrivo dei fotografi al congresso di Lione\"), e le persone ritratte erano invitate a riguardarsi alla proiezione pubblica (\"auto-rappresentazione\"). Questa caratteristica venne poi considerata come un difetto della registrazione nel cinema successivo, venendo poi rivalutata solo in epoca contemporanea.\nSolo in un secondo momento nacquero le riprese in movimento (effettuate da treni in partenza o imbarcazioni) e, circa un decennio dopo i primi esperimenti, i Lumi\u00e8re iniziarono a produrre film veri e propri, composti da pi\u00f9 \"quadri\" messi in serie, per\u00f2 proiettati separatamente, come le \"Passioni di Cristo\". Figura fondamentale nelle rappresentazioni restava l'imbonitore che, come ai tempi della lanterna magica, istruiva, spiegava e intratteneva il pubblico commentando le immagini, che ancora non erano intelligibili autonomamente.\nRiassumendo in breve, le caratteristiche delle vedute Lumi\u00e8re erano:\nFilmografia parziale.\nDi numerosi cortometraggi esistono pi\u00f9 versioni."}
{"id": "78958", "revid": "2225", "url": "https://it.wikipedia.org/wiki?curid=78958", "title": "Fratelli Lumi\u00e8re", "text": ""}
{"id": "78960", "revid": "287204", "url": "https://it.wikipedia.org/wiki?curid=78960", "title": "Auguste e Louis Lumiere", "text": ""}
{"id": "78962", "revid": "2225", "url": "https://it.wikipedia.org/wiki?curid=78962", "title": "Fratelli Lumiere", "text": ""}
{"id": "78963", "revid": "2225", "url": "https://it.wikipedia.org/wiki?curid=78963", "title": "Louis Lumi\u00e8re", "text": ""}
{"id": "78965", "revid": "2225", "url": "https://it.wikipedia.org/wiki?curid=78965", "title": "Louis Lumiere", "text": ""}
{"id": "78966", "revid": "2225", "url": "https://it.wikipedia.org/wiki?curid=78966", "title": "Auguste Lumiere", "text": ""}
{"id": "78967", "revid": "2225", "url": "https://it.wikipedia.org/wiki?curid=78967", "title": "Auguste Lumi\u00e8re", "text": ""}
{"id": "78973", "revid": "92723", "url": "https://it.wikipedia.org/wiki?curid=78973", "title": "Louis e Auguste Lumi\u00e8re", "text": ""}
{"id": "78974", "revid": "2225", "url": "https://it.wikipedia.org/wiki?curid=78974", "title": "Louis e Auguste Lumiere", "text": ""}
{"id": "78975", "revid": "125808237", "url": "https://it.wikipedia.org/wiki?curid=78975", "title": "Baz Luhrmann", "text": "Biografia.\nLuhrmann trascorre quasi tutta la sua infanzia in campagna a Herron's Creek, insieme alla famiglia. Il padre gestisce una pompa di benzina, un allevamento di maiali ed il cinematografo del paese. Quando i genitori divorziano si trasferisce a Sydney con la madre ed i fratelli. Inizia ad interessarsi alla recitazione ed alla carriera da attore, e si iscrive al prestigioso National Institute of Dramatic Art, dove inizia ad interessarsi maggiormente alla messa in scena di opere teatrali a dispetto della recitazione. L'opera di sua concezione \"Strictly Ballroom\", messa in scena con la sua compagnia \"Six Year Old Company\", che attraversa l'Australia in tour per tutto il 1987, con un grande successo di pubblico e critica.\nNel 1981 esordisce al cinema come attore nel film \"Winter of Our Dreams\" di John Duigan, accanto a Judy Davis, al quale segue una seconda performance nel film \"The Dark Room\" di Paul Harmon. Dopo queste due esperienze decide di dedicarsi al teatro. A partire dagli anni ottanta inizia a produrre, allestire e dirigere spettacoli musicali e adattamenti di opere famose, tra i quali \"La boh\u00e8me\" di Giacomo Puccini, riadattata e ambientata negli anni cinquanta. Nel 1992 esordisce dietro la macchina da presa. La pi\u00e8ce teatrale \"Strictly Ballroom\" ideata nel 1987 diventa un film, \"Ballroom - Gara di ballo\", che offre una versione riveduta e corretta dell'idea di Luhrmann che sbanca il box-office australiano e vince diversi premi cinematografici internazionali. Il grande successo internazionale arriva nel 1996 grazie alla reinterpretazione in chiave postmoderna del classico \"Romeo + Giulietta di William Shakespeare\", con Leonardo DiCaprio e Claire Danes, che riceve una \"nomination\" all'Oscar alla migliore scenografia.\nNel 2001 ottiene un nuovo grande successo grazie a \"Moulin Rouge!\", con Nicole Kidman e Ewan McGregor, presentato in anteprima al Festival di Cannes 2001. Il film musical, ambientato nella Parigi \"bohemien\", si caratterizza, come tutte le opere di Luhrmann, da una forte componente visiva e visionaria, con delle scenografie particolari e surreali. La colonna sonora del film \u00e8 formata da brani celebri come \"All You Need Is Love\" dei Beatles, \"Pride (In the Name of Love)\" degli U2, \"Roxanne\" dei Police, \"The Show Must Go On\" dei Queen, Smells Like Teen Spirit dei Nirvana e \"Your Song\" di Elton John, reinterpretate e riproposte, a legare lo sviluppo della trama.\nIl film vince due Oscar (migliore scenografia e migliori costumi) e tre Golden Globe (miglior film commedia o musicale, migliore colonna sonora originale e migliore attrice in un film commedia o musicale a Nicole Kidman). L'opera successiva del regista sarebbe dovuta essere un film su Alessandro Magno, ma la produzione precedente di \"Alexander\" di Oliver Stone ha bloccato il progetto. Nel 2012 ha lavorato a una trasposizione cinematografica del romanzo \"Il grande Gatsby\" con protagonisti Leonardo DiCaprio, Carey Mulligan e Tobey Maguire. Il film \"Il grande Gatsby\" \u00e8 uscito nelle sale cinematografiche nel 2013. Nel 2022 torner\u00e1 nelle sale con un film biografico diretto da lui su Elvis Presley che verr\u00e1 interpretato da Austin Butler\nStile e tematiche.\nFin dai suoi esordi Baz Luhrmann si contraddistingue per un uso frenetico del montaggio e della macchina da presa. I repentini stacchi e gli animati movimenti di macchina, uniti a una messa in scena opulente, fanno avvicinare il Cinema di Luhrmann a spettacoli di danza. Vi \u00e8 una cura meticolosa per i costumi e le scenografie che sono enfatizzati da una fotografia brillante e colorata. Di grande importanza e impatto \u00e8 l'uso delle musiche. Il Cinema di Luhrmann, infatti, si pu\u00f2 ascrivere alla corrente post-moderna dove storie, luoghi e contesti narrativi vengono sottratti dal loro locus originario e inseriti in situazioni decontestualizzate. Le musiche sono utilizzate per accrescere questo labile straniamento e il processo artistico che mira a riformulare i clich\u00e9 narrativi e visivi di un genere. Particolare attenzione viene data, da parte di Luhrmann, al mel\u00f2 e al musical. Molto spesso si appropria di celebri romanzi o opere narrative, rielaborandoli e contemporaneizzandoli.\nRiconoscimenti.\nPremio Oscar\nGolden Globe\nPremio BAFTA\nFestival di Cannes"}
{"id": "78977", "revid": "682118", "url": "https://it.wikipedia.org/wiki?curid=78977", "title": "Disuguaglianza di Weitzenb\u00f6ck", "text": "In matematica, la disuguaglianza di Weitzenb\u00f6ck o disuguaglianza di Ionescu-Weitzenb\u00f6ck \u00e8 un teorema riguardante la relazione tra i lati di un triangolo.\nIl teorema.\nQualunque triangolo di lati a, b e c e superficie formula_1 soddisfa la disuguaglianza di Weitzenb\u00f6ck:\nIl caso di uguaglianza si verifica se e solo se il triangolo \u00e8 equilatero.\nDimostrazione.\nSi vuole dimostrare la veridicit\u00e0 della disuguaglianza in modo diretto utilizzando solo qualche nozione di trigonometria. Indichiamo con formula_3 l'angolo opposto al lato c. Dal teorema:\nIn accordo con due noti teoremi di trigonometria, possiamo esprimere il lato \"c\" e la superficie formula_1 del triangolo in funzione dei lati \"a\" e \"b\" e dell'angolo formula_3 mediante le seguenti espressioni:\nSostituendo nella disuguaglianza otteniamo:\nSviluppando i conti in modo molto semplice:\nRicordando che formula_12 e formula_13:\nOra, applicando la formula del coseno per una differenza di angoli in modo inverso:\nSommando e sottraendo da formula_16 si ottiene:\nSiccome si tratta di una somma di due quantit\u00e0 sempre positive, ottengo che la disuguaglianza \u00e8 vera formula_19.\nSi nota inoltre che l'uguaglianza perviene solo quando i due lati sono uguali e l'angolo pari a formula_20\nStoria.\nLa disuguaglianza venne pubblicata per la prima volta nel 1897 nella rivista di matematica romena Gazeta Matematic\u0103. Infatti, il seguente problema (Problema 273) venne proposto da Ion Ionescu:\nUna soluzione del problema venne pubblicata sulla stessa rivista l'anno successivo. Tuttavia, Roland Weitzenb\u00f6ck pubblic\u00f2 nel 1919 un articolo su Mathematischen Zeitschrift dal titolo \"\u00dcber eine Ungleichung in der Dreiecksgeometrie\". Della seguente disuguaglianza vennero date diverse dimostrazioni e generalizzazioni:\nNel 1961 la disuguaglianza venne proposta come secondo problema nella terza edizione delle Olimpiadi Internazionali di Matematica:"}
{"id": "78980", "revid": "287204", "url": "https://it.wikipedia.org/wiki?curid=78980", "title": "Pala Buronzo", "text": "La Pala Buronzo \u00e8 un dipinto di Gerolamo Giovenone conservato nella Galleria Sabauda di Torino.\nL'opera, che rappresenta la \"Madonna col Bambino fra i santi Abbondio e Domenico, la committente Ludovica Buronzo ed i figli Pietro e Gerolamo\", \u00e8 una tempera su tavola, firmata e datata (1514).\nStoria e descrizione.\nLa \"Pala Buronzo\" fu realizzata per la cappella di Sant'Abbondio nella chiesa di San Paolo in Vercelli. Passata al mercato antiquario, fu donata alla Galleria Sabauda nel 1836, pochi anni dopo la sua apertura. La Madonna, che indossa un manto verde scuro sopra una veste di color rosso pallido, regge in grembo il Bambino, ritto in piedi, con lo sguardo e la mano destra protesi verso il volto composto della Madre. La Madonna \u00e8 assisa su un trono ligneo, con un alto schienale ed un baldacchino foderati in rosso. Rosso \u00e8 anche il tappeto posto sulla base e che sorregge, sulla parte frontale, un cartiglio che reca il nome dell'autore e la data dell'opera.\nAttorno al trono si erge un'irreale architettura lignea, formata da archi ornati di rosoni e di conchiglie, che reggono una cupola che scompare nella parte alta del quadro. L'apertura degli archi lascia scorgere sullo sfondo un arioso paesaggio montano. Attorno alla Madonna in trono, sulle forme geometriche di un elegante pavimento, si svolge la consueta scena della presentazione dei committenti da parte dei loro santi protettori.\nLudovica Buronzo, sta sulla sinistra, inginocchiata e a mani giunte, elegante nel suo nero manto vedovile e nel leggerissimo velo che le incornicia il capo ed il volto, mentre un barbuto sant'Abbondio, con la tiara, il pastorale d'argento ed i preziosi paramenti sacri, simboli del suo status di santo vescovo, le poggia, con gesto protettivo, una mano sulla spalla. Sulla destra del trono, san Domenico, reso riconoscibile dall'abito prescritto dalla sua regola ed il tradizionale ramo di gigli bianchi, poggia lievemente le dita della mano sul capo di uno dei due biondissimi figli di Ludovica.\nI due bimbi, posti in basso, nell'angolo sinistro della pala, costituiscono il principale punto d'attrazione del quadro. Stanno inginocchiati con le manine in preghiera, quasi ad imitare la madre; nessuno osa guardare la Madonna col Bambino. Pietro, il pi\u00f9 grande, nella su elegante veste di color porpora, cerca deciso lo sguardo di sua madre, come a volerne verificare l'approvazione; Gerolamo, il pi\u00f9 piccolo, vestito di scuro, sembra non riuscire a tenere la posizione di profilo: volge lievemente il capo verso la madre, con sguardo un po' sonnolento e spaesato."}
{"id": "78981", "revid": "3831", "url": "https://it.wikipedia.org/wiki?curid=78981", "title": "Timeo di Taormina", "text": ""}
{"id": "78982", "revid": "228587", "url": "https://it.wikipedia.org/wiki?curid=78982", "title": "Romeo e Giulietta (disambigua)", "text": ""}
{"id": "78984", "revid": "782150", "url": "https://it.wikipedia.org/wiki?curid=78984", "title": "Timeo", "text": ""}
{"id": "78985", "revid": "2225", "url": "https://it.wikipedia.org/wiki?curid=78985", "title": "Romeo &amp; Giulietta", "text": ""}
{"id": "78986", "revid": "212348", "url": "https://it.wikipedia.org/wiki?curid=78986", "title": "Trittico Raspa", "text": "Il trittico Raspa \u00e8 un dipinto tempera su tavola (210x206 cm) di Gerolamo Giovenone, datato al 1516 e conservato nella chiesa parrocchiale di San Bartolomeo di Trino Vercellese. Fu eseguita per la chiesa domenicana di San Paolo in Vercelli su commissione del nobile giureconsulto Ludovico Raspa..\nDescrizione e stile.\nIl dipinto raffigura l\"'Immacolata Concezione, san Domenico con donatore, san Lorenzo con donatrice\".\nIl trittico ha un impianto semplice, all'antica, che molto concede alla lunga coda tardo gotica della pittura piemontese del XVI secolo, con uno sfondo privo di paesaggio. Nel pannello centrale la Madonna, come figura dell'Immacolata Concezione, sta in una mandorla di raggi luminosi, mentre ascende in cielo circondata da rosse teste di serafini; nei pannelli laterali lo sfondo \u00e8 risolto in una balaustra orizzontale su cui cala un drappo damascato, che d\u00e0 risalto alle figure.\n\u00c8 stata osservata, per la Madonna col Bambino di questo trittico, la stretta somiglianza non solo con un'altra \"Madonna del latte\" di Giovenone ora nella collezione Johnson a Filadelfia, ma anche con quella di alcune tavole di Defendente Ferrari (ad esempio nel trittico della Sacra di San Michele). Tutte sembrano derivare dalla comune frequentazione della bottega di Martino Spanzotti e, pi\u00f9 precisamente, dalla conoscenza del modello del \"Polittico dei Calzolai\" nel Duomo di Torino.\nIl pannello di sinistra raffigura il committente, Ludovico Raspa, presentato alla Vergine da San Domenico. Il Santo, come d'uso nella tradizione iconografica, ha in mano il giglio, simbolo di integrit\u00e0 e moralit\u00e0, e porge al committente un libro di preghiere; quest'ultimo, in ginocchio su un pavimento a tarsie marmoree, \u00e8 vestito in modo elegante, con un lungo mantello di color ocra dal prezioso collo di pelliccia, r tiene in mano il berretto di velluto rosso dei giureconsulti.\nNel pannello di destra, troviamo la moglie del committente presentata alla Vergine da San Lorenzo che ha in mano la palma del martirio ed indossa una dalmatica ricca di preziosi ricami. La dama \u2013 che appare assai pi\u00f9 giovane del marito \u2013 indossa un abito scuro con guarnizioni candide; una cuffia, sottile e ricamata, trattiene i capelli biondi, lasciando scoperta la fronte in modo da esaltarne il portamento e l'elegante profilo.\nPur se le figure dei committenti sono ancora ritratte rigorosamente di profilo, secondo l'abitudine del secolo precedente, Giovenone si mostra, nell'eleganza del tratto e nella cura con cui dipinge i particolari, valente ritrattista, in grado di soddisfare, a soli 25 anni, le richieste di una clientela esigente e raffinata."}
{"id": "78987", "revid": "109761413", "url": "https://it.wikipedia.org/wiki?curid=78987", "title": "Robert van Gulik", "text": "Studioso di culture orientali e diplomatico, \u00e8 autore di originali romanzi polizieschi apprezzati da colleghe come Agatha Christie ed ambientati in Cina nel periodo della dinastia Tang (sec. VII), che hanno per protagonista l'\u00abonorevole magistrato Dee\u00bb, un personaggio realmente esistito.\nI romanzi di van Gulik sono noti per l'accuratezza nella descrizione della cultura e dell'ambiente cinesi. Tra essi: \"I delitti della campana cinese\" (\"The Chinese Bell Murders\", 1951), \"I delitti dell'oro cinese\" (\"The Chinese Gold Murders\", 1959), \"La scimmia e la tigre\" (\"The Monkey and the Tiger\", 1965).\n\u00c8 rinomato come esperto di letteratura, arte e storia orientale.\nBiografia.\nCresciuto a Giava, frequenta l'Universit\u00e0 di Leida studiando sinologia a Utrecht, dove ottiene il dottorato in Filosofia. \nEntr\u00f2 nel 1935 nella carriera diplomatica che ha seguito tra l'altro in Cina, Malesia e Giappone. Nel 1943 \u00e8 di nuovo in Cina e vi sposa la discendente di una famiglia nobile. Nel 1965 era ambasciatore olandese a Tokyo.\nOpere.\nRomanzi con il giudice Dee.\nDiversi di questi titoli sono stati pubblicati in Italia da Arnoldo Mondadori Editore (collana I Classici del Giallo), da Garzanti e da O barra O edizioni.\nIl francese Frederic Lenormand a partire dal 2004 ha scritto una nuova serie di 18 romanzi che raccontano le indagini del Giudice Dee (\"Les nouvelles enqu\u00eates du juge Ti\"), il primo dei quali \u00e8 \"Le Ch\u00e2teau du lac Tchou-An\" (\"Il Castello del lago Zhu-an\") e l'ultimo \"Divorce \u00e0 la chinoise\" (\"Divorzio alla cinese\"), casa editrice Fayard, 2011.\nL'autore cino-americano Zhu Xiao Di nel 2006 ha scritto un romanzo dal titolo \"Tales of Judge Dee\", casa editrice iUniverse, Lincoln, NE. Si tratta di una raccolta di 10 racconti ambientati nel distretto di Poo-yang, nel periodo 669-670."}
{"id": "78991", "revid": "767487", "url": "https://it.wikipedia.org/wiki?curid=78991", "title": "Kriging", "text": "Il kriging \u00e8 un metodo di regressione usato nell'ambito dell'analisi spaziale (geostatistica) che permette di interpolare una grandezza nello spazio, minimizzando l'errore quadratico medio. \nDeve il suo nome a Danie Krige, ingegnere minerario sudafricano che svilupp\u00f2 negli anni '50 alcuni metodi empirici per la previsione della distribuzione di minerale nel sottosuolo a partire da campionamenti del terreno. Diversi altri autori si dedicarono alla materia, tra i quali Wold, Kolmogorov, Norbert Wiener, Georges Matheron e Gandin.\nConoscendo il valore di una grandezza in alcuni punti nello spazio (per esempio la temperatura misurata in ogni citt\u00e0 di una regione), possiamo determinare il valore della grandezza in altri punti per i quali non esistono misure, per esempio una localit\u00e0 di campagna sprovvista di termometri.\nNel kriging, questa interpolazione spaziale si basa sull'autocorrelazione della grandezza, cio\u00e8 l'assunto che la grandezza in oggetto vari nello spazio con continuit\u00e0; detto in parole pi\u00f9 semplici \"le cose pi\u00f9 vicine sono pi\u00f9 simili rispetto alle cose pi\u00f9 lontane\" (Legge di Tobler).\nIl valore incognito in un punto viene calcolato con una media pesata dei valori noti.\nI pesi che vengono dati alle misure note (cio\u00e8 alle temperature misurate nelle citt\u00e0) dipendono dalla relazione spaziale tra i valori misurati nell'intorno del punto incognito (cio\u00e8 il punto in campagna). Per calcolare i pesi si usa il semivariogramma, un grafico che mette in relazione la distanza tra due punti e il valore di semivarianza tra le misure effettuate in questi due punti. Il semivariogramma espone, sia in maniera qualitativa che quantitativa, il grado di dipendenza spaziale, che altro non \u00e8 che l'autocorrelazione vista prima."}
{"id": "78993", "revid": "106456", "url": "https://it.wikipedia.org/wiki?curid=78993", "title": "Breda", "text": ""}
{"id": "78995", "revid": "105911", "url": "https://it.wikipedia.org/wiki?curid=78995", "title": "Film noir", "text": "Il film noir \u00e8 stato variamente definito \"una tendenza dell'immaginario\" , un genere o uno stile cinematografico. La critica \u00e8 tendenzialmente concorde nel collocarlo nel periodo che va dalla Seconda guerra mondiale alla fine degli anni Cinquanta, ovvero tra il 1940 (\"Il mistero del falco,\" John Huston) e il 1958 (\"L'infernale Quinlan,\" Orson Welles) . Si tratta di una forma cinematografica che si \u00e8 affermato a Hollywood sotto l'influsso del romanzo hard boiled, fiorito negli Stati Uniti a partire dagli anni Venti del Novecento. Oltre al tema dell'inchiesta poliziesca e all'ambientazione tipicamente cittadina, il film noir prevede un'illuminazione ricca di chiaroscuri, dove il contrasto tra luci e ombre rappresenta simbolicamente il conflitto tra bene e male. Inizialmente utilizzato per riferirsi esclusivamente a prodotti del cinema americano, il termine \"noir\" \u00e8 stato in seguito adottato per definire nuovi approcci al poliziesco che appaiono, sotto il nome di Neo-noir o post-noir, a partire dagli anni Sessanta, sia nel cinema che nella letteratura, oltre che in altri media come il fumetto e la televisione. Oggi il fenomeno della \"noirizzazione\" \u00e8 una tendenza culturale riconoscibile a livello globale.\nNascita del termine.\nL'invenzione del termine risale alla met\u00e0 degli anni Cinquanta . Furono i critici cinematografici francesi i primi a utilizzare il termine per identificare le caratteristiche di una serie di film prodotti a Hollywood durante la guerra e distribuiti in Francia a partire dal 1946. Dopo Nino Frank e Jean Chartier, il concetto di film noir fu suggestivamente elaborato e popolarizzato nel 1955 da Raymonde Borde e Etienne Chaumeton nel loro volume \"Panorama du film noir am\u00e9ricain 1941-1953\". Il film noir ha suscitato numerose letture e interpretazioni critiche .\nLe trame e i personaggi del film noir.\nBorde e Chaumeton nel loro libro \"Panorama du Film Noir am\u00e9ricain 1941-1953\" danno cinque parole chiave per definire il film noir:\nIl delitto, in genere un omicidio, \u00e8 il motore dell'azione narrativa di quasi tutti i film noir. Tra i moventi principali, oltre all'avidit\u00e0, vi sono spesso anche la gelosia e l'invidia. L'indagine di un investigatore privato, un poliziotto o un detective dilettante \u00e8 il tipo di intreccio prevalente, ma ne esistono anche altri, come per esempio trame che ruotano intorno a rapine, truffe o adulteri. Altri elementi narrativi tipici sono accuse fraudolente, tradimenti e doppi giochi.\nI personaggi principali sono il detective privato e la femme fatale.\nIl detective privato \u00e8 in genere caratterizzato come un uomo di mezza et\u00e0 e non particolarmente avvenente, che si ritrova trascinato in situazioni pericolose dalla protagonista femminile, mosso non tanto da un interesse per la giustizia o da cupidigia ma da una sorta di morbosa curiosit\u00e0. Humphrey Bogart ne \u00e8 il modello. Questo personaggio si \"contrappo[ne] al canone di scuola inglese, l'investigatore di ferrea logica alla Conan Doyle\".\nLa femme fatale, figura anche nota nella tradizione critica italiana come \"dark lady\", \u00e8 rappresentata come un personaggio frustrato, colpevole, indifferente e vittima delle sue stesse astuzie. \u00c8 una donna misteriosa, conturbante e manipolatrice che usa i suoi poteri incantatori per sedurre il protagonista e condurlo in trappole mortali o in situazioni compromettenti.\nLo stile visivo del film noir.\nAlcuni commentatori, come ad esempio Paul Schrader, individuano l\u2019elemento distintivo del noir classico nel suo particolare stile visivo. Altri critici, invece, mettono in evidenza come esista una notevole variet\u00e0 stilistica nella storia del noir, ponendo piuttosto l'attenzione sugli elementi narrativi e il tipo di atmosfera che accomuna i film di questo genere. Se una lista definitiva delle caratteristiche dello stile del noir classico e ancora pi\u00f9 del neo-noir \u00e8 quindi forse impossibile, esiste tuttavia un certo consenso circa la possibilit\u00e0 di identificare alcuni stilemi ricorrenti:\nIl noir come erede dell'Espressionismo tedesco.\nL'aggettivo \"noir\" (nero) fa riferimento alla cupezza di queste pellicole, sia per quel che riguarda il loro contenuto, sia per gli aspetti di carattere prettamente formale (forte uso del chiaroscuro, inquadrature distorte) che rimandano al cinema espressionista tedesco di Fritz Lang e di Friedrich Wilhelm Murnau. L'aspetto figurativo tipico del cinema espressionista \u00e8 rintracciabile nel noir americano anche per un'altra ragione: con l'avvento del Nazismo in Germania, molti autori del cinema tedesco emigrarono negli USA, trasferendo a Hollywood la cultura visiva del cinema tedesco. Per i contenuti invece il genere attinse a piene mani alle opere letterarie \"hard boiled\" del gi\u00e0 citato Hammett, di Raymond Chandler, di Cornell Woolrich, di James M. Cain, di Mickey Spillane, solo per citare gli autori pi\u00f9 noti.\nIl film che rappresenta il punto di incontro tra il cinema espressionista tedesco ed il cinema noir \u00e8 \"Lo sconosciuto del terzo piano\", di Boris Ingster, del 1940, con Peter Lorre. Ulteriore dimostrazione viene dal fatto che un altro regista di film espressionisti come \"Destino\", \"Metropolis\" e \"Il dottor Mabuse\", Fritz Lang, emigrato in America si dedic\u00f2 quasi solo esclusivamente ai film noir, diventandone uno dei maggiori esponenti. Proprio di Lang potrebbe essere l'altro film, oltre a \"Lo sconosciuto del terzo piano\", a fare da ponte stilistico e tematico tra un Espressionismo classico e uno moderno in chiave noir, come \" M \u2013 Il mostro di D\u00fcsseldorf\".\nIl noir classico.\nNegli Stati Uniti rientrano nel genere del \"film noir\" circa 300 titoli rigorosamente classificati dal 1940 al 1959, nel pieno cinema narrativo classico.\nMolti riconducono la nascita del genere cinematografico al film \"Lo sconosciuto del terzo piano\" (1940), ma il periodo d'oro va dal 1941 - anno de \"Il mistero del falco\" (\"The Maltese Falcon\") tratto dal romanzo \"Il falcone maltese\" di Dashiell Hammett - al 1958, con \"L'infernale Quinlan\" di Orson Welles. Questi film erano considerati dalla critica d'oltreoceano produzioni di scarso valore anche nei casi in cui ottennero la \"nomination\" agli Oscar, come accadde, oltre che al gi\u00e0 citato \"Il mistero del falco\", a \"Vertigine\" (\"Laura\") e a \"La fiamma del peccato\" (\"Double Indemnity\"), entrambi del 1944.\nRobert Siodmak, autore di \"La scala a chiocciola\", \" Lo specchio scuro\", \"The Killers\" e altri film, ne esalta atmosfere e illuminazioni giocando con la splendida fotografia ossessiva, opprimente e dalle lunghe ombre firmata da Nicholas Musuraca, Elwood Bredell o Milton R. Krasner.\nGrazie a Siodmak, autore di alcuni tra i migliori noir degli anni quaranta e cinquanta, si pu\u00f2 parlare di una vera e propria rinascita espressionista.\nDopo gli anni '50.\nNegli anni Sessanta, periodo della cosiddetta New Hollywood, il noir americano \u00e8 stato rivisitato da importanti cineasti: da Robert Altman (\"Il lungo addio\", 1973, ispirato al pi\u00f9 celebre dei romanzi di Chandler), da Roman Pola\u0144ski (\"Chinatown\", 1974), da Arthur Penn (\"Bersaglio di notte\", 1975), via via fino a versioni che abbandonano lo schema classico, in cui tutto ruota attorno alla figura del private-eye e/o a quella della femme fatale: per cui, si possono definire \"noir\" anche film quali \"La conversazione\" (1975) di Francis Ford Coppola o \"Taxi Driver\" (1976) di Martin Scorsese, i quali comunque mantengono intatti situazioni, atmosfere, stati d'animo (e non di meno una sottesa critica sociale) tipici del genere.\nNegli anni ottanta e novanta il \"noir\" \u00e8 tornato come tech noir, mischiandosi ad altri generi come nel fantascientifico \"Blade Runner\" di Ridley Scott. Un esempio recente di film noir \u00e8 \"L.A. Confidential\" (1997) con Russell Crowe, Guy Pearce, Kevin Spacey e Kim Basinger. Dal 1991 si tiene in Italia uno dei maggiori eventi mondiali dedicati al genere, il \"Noir in Festival\" di Courmayeur.\nA partire dagli anni Cinquanta, lo stile e le tematiche del noir cinematografico hanno influenzato anche numerose serie televisive di genere poliziesco."}
{"id": "79002", "revid": "834", "url": "https://it.wikipedia.org/wiki?curid=79002", "title": "Le proporzioni", "text": ""}
{"id": "79005", "revid": "7", "url": "https://it.wikipedia.org/wiki?curid=79005", "title": "Jan Van Eyck", "text": ""}
{"id": "79006", "revid": "125416478", "url": "https://it.wikipedia.org/wiki?curid=79006", "title": "Ignazio di Antiochia", "text": "\u00c8 venerato come santo dalla Chiesa ortodossa e dalla Chiesa cattolica, ed \u00e8 annoverato fra i Padri della Chiesa e Padre Apostolico. Fu il secondo successore di Pietro come vescovo di Antiochia di Siria, cio\u00e8 della terza citt\u00e0 per grandezza del mondo antico mediterraneo.\nBiografia.\nCrebbe in ambiente pagano; fu convertito in et\u00e0 adulta da san Giovanni evangelista. Secondo la tradizione, nel 69 fu nominato secondo successore di Pietro, dopo sant'Evodio, alla sede episcopale di Antiochia. Condannato \"ad bestias\" durante il regno dell'imperatore Traiano (98-117), fu imprigionato e condotto da Antiochia a Roma sotto la scorta di una pattuglia di soldati per esservi divorato dalle fiere.\nNel corso del viaggio da Antiochia a Roma scrisse sette lettere alle chiese che incontrava sul suo cammino o vicino ad esso. Esse ci sono rimaste e sono una testimonianza unica della vita della chiesa dell'inizio del II secolo. Le prime quattro lettere furono scritte da Smirne a tre comunit\u00e0 dell'Asia Minore, Efeso, Magnesia e Tralli, ringraziandole per le numerose dimostrazioni d'affetto testimoniate nei suoi travagli; con la quarta lettera supplicava i Romani di non impedire il suo martirio, inteso come desiderio di ripercorrere la vita e la passione di Ges\u00f9: \u00abCom'\u00e8 glorioso essere un sole al tramonto, lontano dal mondo, verso Dio. Possa io elevarmi alla tua presenza\u00bb.\nPartito da Smirne, Ignazio giunse nella Troade, dove scrisse altre tre lettere: alla chiesa di Filadelfia e a quella di Smirne, chiedendo che i fedeli si congratulassero con la comunit\u00e0 d'Antiochia, che aveva sopportato con coraggio le persecuzioni ora ivi concluse. Scrisse anche a Policarpo, vescovo di Smirne, aggiungendovi interessanti direttive per l'esercizio della funzione episcopale, consigliandogli di \u00abtenere duro come l'incudine sotto il martello\u00bb.\nLe sue lettere esprimono calde parole d'amore a Cristo e alla Chiesa. Appare per la prima volta l'espressione \"Chiesa cattolica\", che \u00e8 ritenuta un neologismo creato da lui. Le Lettere di Ignazio sono una finestra aperta per conoscere le condizioni e la vita della chiesa del suo tempo. In particolare appare per la prima volta nelle sue lettere la concezione tripartita del ministero cristiano: vescovo, presbiteri, diaconi. Ignazio auspicava una nuova organizzazione della chiesa cristiana in cui un solo vescovo presiedesse \u201cal posto di Dio\u201d. Questo vescovo avrebbe esercitato l'autorit\u00e0 su molti sacerdoti. Tali idee influenzarono e stimolarono l'elaborazione teologica successiva.\nAltro tema significativo \u00e8 la confessione della vera umanit\u00e0 di Cristo contro i docetisti, i quali sostenevano che l'incarnazione del Figlio di Dio fosse stata solo apparente.\nRaggiunta Roma dopo il faticoso viaggio, Ignazio sub\u00ec il martirio nell'Urbe nel decimo anno del regno di Traiano (107), secondo la notizia riferita da Eusebio. Fu esposto alle fiere durante i festeggiamenti in onore dell'imperatore Traiano, vincitore in Dacia.\nCulto.\nLe sue ossa furono raccolte da alcuni fedeli e ricondotte ad Antiochia, dove furono sepolte nel cimitero della chiesa fuori della Porta di Dafne.\nA seguito dell'invasione saracena, le reliquie furono ricondotte a Roma e l\u00ec sepolte nel 637 presso la basilica di San Clemente al Laterano dove tuttora riposano. Una parte del cranio \u00e8 custodita nella chiesa di Sant'Ignazio d'Antiochia, situata nella periferia sud di Roma. La Chiesa cattolica celebra la sua festa il 17 ottobre o il 1\u00ba febbraio nella messa tridentina, quella copto ortodossa il 2 gennaio (24 Kiahk).\nLettere.\nSono giunte sino a noi sette lettere autentiche di Ignazio, riportate dallo storico cristiano Eusebio di Cesarea nella sua \"Storia Ecclesiastica\":\nAltre lettere sono state attribuite ad Ignazio, ma gli esegeti odierni le considerano dei falsi risalenti al V secolo ed il loro autore \u00e8 comunemente identificato come Pseudo-Ignazio:"}
{"id": "79007", "revid": "1543377", "url": "https://it.wikipedia.org/wiki?curid=79007", "title": "Disuguaglianza di Ono", "text": "In matematica, la disuguaglianza di Ono \u00e8 un teorema sui triangoli. Esso afferma che per ogni triangolo acutangolo di lati \"a\", \"b\" e \"c\" e superficie \"A\" vale la seguente disuguaglianza:\nL'uguaglianza vale se il triangolo \u00e8 equilatero.\nT. Ono propose questa disuguaglianza nel 1914, chiedendo se fosse vera per qualunque triangolo. Questa congettura fu smentita da G. Quijano nel 1915, ma fu dimostrata per i triangoli acuti (incluso quello rettangolo) da F. Balitrand nel 1916. \nUn semplice controesempio alla congettura di Ono \u00e8 \"a\"\u00a0=\u00a03/4, \"b\"\u00a0=\u00a01/2, \"c\"\u00a0=\u00a01.\nDimostrazione.\nSupponiamo che il triangolo non sia ottusangolo, quindi abbia tutti gli angoli minori o uguali all'angolo retto. Sia \u03b3 l'angolo opposto al lato formula_2. Per il teorema del coseno \"a\"\u00b2\u00a0+\"b\"\u00b2\u00a0\u2212\u00a0\"c\"\u00b2\u00a0=\u00a02\"ab\"\u00a0cos\u03b3. Per l'ipotesi, il coseno di \u03b3 \u00e8 positivo (o al pi\u00f9 nullo), e quindi \"a\"\u00b2\u00a0+\"b\"\u00b2\u00a0\u2212\u00a0\"c\"\u00b2\u00a0\u2265\u00a00. Analogamente si dimostra che \"b\"\u00b2\u00a0+\"c\"\u00b2\u00a0\u2212\u00a0\"a\"\u00b2\u00a0\u2265\u00a00 e \"c\"\u00b2\u00a0+\"a\"\u00b2\u00a0\u2212\u00a0\"b\"\u00b2\u00a0\u2265\u00a00.\nSia formula_3 la funzione\nEssa \u00e8 sempre non-negativa ed \u00e8 uguale a 0 solo per formula_5.\nApplicando la formula di Erone e svolgendo i calcoli si verifica che:\ncon l'uguaglianza se e solo se formula_9. Ci\u00f2 conclude la dimostrazione."}
{"id": "79008", "revid": "172", "url": "https://it.wikipedia.org/wiki?curid=79008", "title": "Coppie di Cooper", "text": ""}
{"id": "79019", "revid": "22475", "url": "https://it.wikipedia.org/wiki?curid=79019", "title": "Macaca sylvanus", "text": "La bertuccia o scimmia di Barberia o magot (Macaca sylvanus ) \u00e8 un mammifero primate appartenente alla famiglia Cercopithecidae.\nDescrizione.\nLa lunghezza \u00e8 priva di coda, l'altezza . Il pelo si presenta olivastro con qualche sfumatura di rosso, tendendo a diradarsi e ingiallirsi, con accenni di grigio e di biancastro, nella parte inferiore. La faccia, le orecchie e i piedi sono di color carnicino, mentre le callosit\u00e0 ischiatiche appaiono rosso pallido. Le bertucce sono relativamente esili e di membra longilinee.\nBiologia.\nAlimentazione.\nDa autentica scimmia rupestre la bertuccia \u00e8 capace, per cos\u00ec dire, di strappare il nutrimento alla dura pietra: svelle le radici delle piante, mangia gli insetti, afferra gli scorpioni, beve le uova di uccello, scova i vermi sotto le pietre rotolandole instancabilmente, strappa le punte dell'erba, coglie le bacche, schiaccia i gusci delle lumache, cattura le lucertole, ruba i grappoli d'uva e osa anche spingersi nei giardini per farvi piazza pulita.\nComportamento.\nLa bertuccia \u00e8 poligama. Di fronte ai membri della sua famiglia il maschio si comporta come un feroce tiranno, quando c'\u00e8 da spartire qualcosa fa la parte del leone e se la femmina o i piccoli trasgrediscono questa legge fondamentale li picchia in modo spietato. In questi casi fa le boccacce, stravolge la faccia in una grinta furente, digrigna i denti, schiamazza battendo la dentatura mentre le labbra gli tremano di rabbia, lancia grida brevi ma tremende e nel volgere di pochi secondi perde completamente le staffe. Se trattata con molto affetto, la bertuccia si mostra per\u00f2 assai docile e accomodante. Ad essa erano affidate piccole parti episodiche nei teatrini che una volta allietavano le fiere annuali.\nRapporti con l'uomo.\nPer gli inglesi la bertuccia \u00e8 la mascotte di Gibilterra. Dice la leggenda che il dominio britannico sulla porta del Mediterraneo durer\u00e0 finch\u00e9 questa scimmia abiter\u00e0 la penisola. Perci\u00f2, quando il piccolo branco si assottiglia troppo, gli inglesi si affrettano a far venire dei rinforzi dall'Africa. Essi hanno anche provveduto a far s\u00ec che le scimmie possano vivere indisturbate a modo loro.\nDistribuzione e habitat.\nVive nell'Africa nord-occidentale, soprattutto in Marocco, Algeria e Tunisia. Un gruppo di circa 230 esemplari, le Bertucce di Gibilterra, vive sulla rocca di Gibilterra e rappresentano gli unici primati, a parte l'uomo, a vivere liberi in Europa.\nL'habitat \u00e8 la foresta di montagna, oltre l'altitudine di 2100\u00a0m."}
{"id": "79029", "revid": "858648", "url": "https://it.wikipedia.org/wiki?curid=79029", "title": "Neri Parenti", "text": " \nBiografia.\n\u00c8 il terzo dei quattro figli dello statistico Giuseppe Parenti, docente e in seguito rettore dell'Universit\u00e0 degli Studi di Firenze, a sua volta fratello dell'antropologo Raffaello Parenti, anch'egli docente nell'ateneo fiorentino. Dopo la laurea in Scienze politiche, si dedica al cinema dove diventa allievo e aiutante di Pasquale Festa Campanile in tutti i suoi film diretti dal 1972 al 1979, ma anche per Enzo G. Castellari, Salvatore Samperi, Steno e Giorgio Capitani. Nel 1979 tenta la sua prima prova da regista con la parodia cinematografica \"John Travolto... da un insolito destino\", imitazione ironica e ridicolizzazione de \"La febbre del sabato sera\" portata sugli schermi due anni prima con grande successo da John Travolta, che, per\u00f2, non si riveler\u00e0 un successo al botteghino.\nUn anno dopo conosce Paolo Villaggio che in quel momento era impegnato nelle riprese di \"Fantozzi contro tutti\". Il comico genovese, dimostrando grande stima nei confronti di Parenti e, allo stesso tempo, consigliato anche dai produttori, decise di lasciargli la regia della pellicola; il risultato fu molto positivo, tanto che Parenti diriger\u00e0 altri sei film della saga, da \"Fantozzi subisce ancora\" a \"Fantozzi - Il ritorno\".\nAmante della gag catastrofica e rumorosa, che si rif\u00e0 al cinema muto americano, mescolata a situazioni tipiche della commedia all'italiana e a qualche tentazione autoriale, la ripropone invariata in quasi tutti i suoi film, dal dittico \"Scuola di ladri\" e \"Scuola di ladri - Parte seconda\" alla famosissima trilogia de \"Le comiche\", \"Le comiche 2\" e \"Le nuove comiche\", le quali secondo lo stesso regista gli avrebbero anche portato due scomuniche per aver fatto delle sequenze considerate oltraggiose da parte della Chiesa cattolica. Il portavoce della Santa Sede, Federico Lombardi, e il cardinale Velasio De Paolis, che dal 2003 al 2008 \u00e8 stato segretario della Segnatura Apostolica, hanno entrambi prontamente smentito la notizia.\nDopo la scadenza del contratto firmato con Paolo Villaggio nel 1996, Neri Parenti si adatta a dirigere film natalizi tutti interpretati da Christian De Sica e Massimo Boldi ovvero i cine-panettoni.\nNeri Parenti si era gi\u00e0 cimentato in questo genere di film quando lavorava ancora con Villaggio; il suo primo cinepanettone come regista fu \"Vacanze di Natale '95\" (1995). Di conseguenza inizi\u00f2 a dirigere film ambientati in periodo natalizio dal 2001 partendo da \"Merry Christmas\". Tra gli altri film sotto la sua direzione si annoverano: \"Paparazzi\" (1998), \"Tifosi\" (1999), \"Body Guards - Guardie del corpo\" (2000), \"Colpi di fulmine\" (2012) e \"Colpi di fortuna\" (2013).\nDopo averlo lasciato nel 2005 con \"Natale a Miami\", nel 2014 torna a lavorare con Massimo Boldi e stavolta senza Christian De Sica per il film di Natale \"Ma tu di che segno 6?\", ritrovando anche i fratelli Carlo ed Enrico Vanzina alla sceneggiatura dopo l'esperienza di \"Fratelli d'Italia\" (1989), \"Vacanze di Natale '95\" (1995) di cui i Vanzina curarono solo il soggetto, \"Cucciolo\" (1998) scritto soltanto da Enrico Vanzina con Parenti, \"Tifosi\" (1999) e \"Vacanze di Natale a Cortina\" (2011).\nL'anno seguente torna invece a lavorare con De Sica in \"Vacanze ai Caraibi\" e nel 2017 con Boldi in \"Natale da chef\". Nel 2020 per \"In vacanza su Marte\" torna a lavorare con la coppia Boldi-De Sica dopo 15 anni.\nNeri Parenti non ha mai girato film in cinemascope (2,35:1), ma sempre nel formato 1,85:1."}
{"id": "79030", "revid": "124705343", "url": "https://it.wikipedia.org/wiki?curid=79030", "title": "Fosgene", "text": "Il fosgene (o cloruro di carbonile) a temperatura ambiente \u00e8 un gas incolore estremamente tossico e aggressivo, dal tipico odore di fieno ammuffito; la sua formula chimica \u00e8 COCl2.\nDa un punto di vista sistematico, \u00e8 il dicloruro dell'acido carbonico.\n\u00c8 un prodotto di sintesi, ma piccole quantit\u00e0 possono formarsi in natura dalla decomposizione e dalla combustione di composti organici contenenti cloro.Durante la Prima guerra mondiale \u00e8 stato impiegato come arma chimica.\nIl fosgene \u00e8 un veleno particolarmente insidioso perch\u00e9 non provoca effetti immediati: in genere, i sintomi si manifestano tra le 24 e le 72 ore dopo l'esposizione. Combinandosi con l'acqua contenuta nei tessuti del tratto respiratorio, il fosgene si decompone in anidride carbonica e acido cloridrico; quest'ultimo dissolve le membrane delle cellule esposte, facendo s\u00ec che le vie respiratorie si riempiano di liquido; la morte sopraggiunge per combinazione di emorragie interne, \"shock\" e insufficienza respiratoria; a differenza di altri gas, il fosgene non viene assorbito attraverso la pelle e il suo effetto si produce solo per inalazione.\nStoria.\nIl fosgene \u00e8 stato sintetizzato per la prima volta dal chimico John Davy nel 1812 il quale lo battezz\u00f2 cos\u00ec dal greco \"\u03c6\u1ff6\u03c2\" (\"fos\", luce) \"e \u03b3\u03b5\u03bd\u03bd\u03ac\u03c9 (ghenn\u00e0o\", genero), perch\u00e9 lo ottenne esponendo alla luce del sole una miscela di CO e Cl2 (reazione fotochimica). Inizialmente fu usato come arma chimica, durante la prima guerra mondiale, dai francesi nel 1915; dapprima i tedeschi iniziarono ad aggiungerne piccole quantit\u00e0 al cloro per aumentarne la tossicit\u00e0 per poi usarlo al 50% con il cloro per ridurre la densit\u00e0 del fosgene alle basse temperature che ne rendeva difficile la propagazione in forma di nube.. \nSi calcola che nella prima guerra mondiale i morti dovuti all'uso del fosgene siano stati circa 100.000.\nIl Regio Esercito ha utilizzato il fosgene in Libia e durante la guerra d'Etiopia sia contro militari sia contro civili.\nProduzione e utilizzi.\nIndustrialmente il fosgene \u00e8 prodotto facendo fluire ossido di carbonio e cloro gassosi su un letto di carbone ad alta porosit\u00e0 che agisce da catalizzatore.\nLa reazione che avviene \u00e8\nLa reazione \u00e8 \"esotermica\", ovvero avviene con sviluppo di calore, quindi il reattore deve essere raffreddato continuamente per allontanare il calore che viene prodotto. In genere la reazione viene condotta a temperature comprese tra 50\u00a0\u00b0C e 150\u00a0\u00b0C; sopra 200\u00a0\u00b0C il fosgene torna a decomporsi in cloro e ossido di carbonio.\nUn'altra reazione in cui viene prodotto fosgene \u00e8 quella tra tetraclorometano e acqua ad alte temperature\nPer via dei problemi di sicurezza legati al suo trasporto e alla sua conservazione, quasi sempre il fosgene \u00e8 prodotto e utilizzato nello stesso impianto chimico.\nLa luce, in presenza di ossigeno atmosferico, \u00e8 in grado di convertire il cloroformio in fosgene, per questa ragione il cloroformio \u00e8 sempre conservato in boccette ambrate e ben tappato. Talvolta le soluzioni di cloroformio vengono stabilizzate utilizzando dell'etanolo che inibirebbe la formazione di fosgene.\nIl fosgene \u00e8 principalmente impiegato come materia prima nella produzione di polimeri, tra cui i poliuretani, i policarbonati e le poliuree, oltre che nella produzione del kevlar.\nViene usato anche per produrre isocianati e cloruri acilici, intermedi nelle produzioni di pesticidi, coloranti e molecole di interesse farmaceutico.\nTramite l'uso del fosgene \u00e8 possibile isolare dai loro minerali alcuni metalli, tra cui alluminio e uranio, ma si tratta di processi poco usati per via della pericolosit\u00e0 della sostanza."}
{"id": "79032", "revid": "287204", "url": "https://it.wikipedia.org/wiki?curid=79032", "title": "Robecco", "text": ""}
{"id": "79033", "revid": "125810702", "url": "https://it.wikipedia.org/wiki?curid=79033", "title": "Rocca", "text": ""}
{"id": "79034", "revid": "124885463", "url": "https://it.wikipedia.org/wiki?curid=79034", "title": "Roccaforte", "text": ""}
{"id": "79036", "revid": "1318658", "url": "https://it.wikipedia.org/wiki?curid=79036", "title": "Roccella", "text": ""}
{"id": "79037", "revid": "1745361", "url": "https://it.wikipedia.org/wiki?curid=79037", "title": "Rocchetta", "text": ""}
{"id": "79038", "revid": "599013", "url": "https://it.wikipedia.org/wiki?curid=79038", "title": "Ruvo", "text": ""}
{"id": "79041", "revid": "2148637", "url": "https://it.wikipedia.org/wiki?curid=79041", "title": "Li Bai", "text": "Il nome \"Li Po\" deriva dalla trascrizione della pronuncia cinese \"Li Bo\" (in pinyin: \"L\u01d0 B\u00f3\"), una speciale pronuncia dei caratteri \u674e\u767d impiegata fin dall'VIII secolo d.C. da poeti e letterati cinesi per riferirsi al poeta con un termine onorifico che rendesse omaggio e riconoscimento alla sua grandezza e importanza. Essa era ancora presente negli ambienti colti cinesi nel XIX secolo, l'epoca delle prime traduzioni di poesie cinesi nelle lingue europee. Per questo motivo la prima trascrizione in lingua occidentale del nome del poeta fu \"Li Po\". Nella Cina contemporanea la pronuncia \"Li Bo\" \u00e8 una variante ormai desueta, in favore dalla comune \"Li Bai\".\nViene chiamato anche \"l'immortale caduto\" e \"l'immortale poeta\", (dove per \"immortale\" - \"xi\u0101n\", \u4ed9 - si intende eremita taoista di eccezionale longevit\u00e0). Di lui rimangono circa 1.100 poesie, alcune delle quali di incerta attribuzione. Fra queste, 34 sono state inserite nell'antologia \"Trecento poesie Tang\", stilata nel 1763 da Sun Zhu.\nUna delle prime traduzioni delle sue opere venne pubblicata in Europa nel 1862. Si tratta dell'antologia francese \"Po\u00e9sies de l'\u00e9poque des Thang (VIIe, VIIIe et IXe si\u00e8cles de notre \u00e8re)\" a opera del marchese L\u00e9on d'Hervey de Saint-Denys, in seguito tradotta anche in tedesco e in inglese.\nLi Bai \u00e8 divenuto celebre tanto per la carica suggestiva e l'originalit\u00e0 delle sue immagini, da cui fa capolino un'indole contemplativa in cui si possono riconoscere influenze taoiste, quanto per la sua capacit\u00e0 di mantenere i propri versi all'interno delle regole formali della poesia cinese. La sua capacit\u00e0 di conciliare carica espressiva, immaginazione e instancabile ricerca dell'equilibrio compositivo ne ha reso un modello per letterati e poeti dei secoli successivi, e una figura cardine nella storia delle letteratura e poesia cinese.\nTra le tematiche di maggior peso nelle poesie di Li Bai vanno annoverate l'importanza dell'amicizia, l'esperienza della solitudine e il distacco dalla mondanit\u00e0, la consapevolezza del trascorrere del tempo e il piacere che si pu\u00f2 ricavare dalla semplice contemplazione della natura. Li Bai trascorse gran parte della sua vita viaggiando, e la tradizione lo ricorda come un forte bevitore: all'ebbrezza dedic\u00f2 alcuni componimenti divenuti famosi, e la leggenda narra che sia morto annegato nel fiume Chang Jiang dopo essere caduto dalla barca mentre ubriaco tentava di afferrare la luna riflessa nelle acque. Li Bai \u00e8 raffigurato nel Wu Shuang Pu di Jin Guliang (\u7121\u96d9\u8b5c, Tavola degli eroi incomparabili).\nBiografia.\nLi Po, figlio di un ricco mercante di possibile origine cinese, nacque forse a Suiye (\u788e\u53f6), vicino alla moderna Tokmak, in Kirghizistan. Cento anni prima un suo antenato era stato bandito dalla Cina in una imprecisata localit\u00e0 dell'Asia centrale. Questi sarebbe stato un discendente del duca Li Gao (morto nel 417) le cui terre si trovavano nell'odierno Gansu. A sua volta Li Gao si dichiarava discendente del generale Li Guang (morto nel 125), famoso per le sconfitte che inflisse alle trib\u00f9 di Xiongnu/Unni. Infine, quanti portano il cognome Li, si ritengono essere discendenti di Li Er, meglio conosciuto come il filosofo Laozi. Li, in epoca Tang (\u5510), era per\u00f2 un tipico cognome dei turchi sinizzati e, data l'origine geografica della sua nascita e la sua stessa dichiarazione d'essere in grado di comporre versi in \"un'altra lingua\", questa rimane forse l'origine pi\u00f9 probabile; la stessa, d'altro canto, della famiglia imperiale allora regnante.\nLi Po, all'et\u00e0 di cinque anni, si trasfer\u00ec con la famiglia a Jiangyou ((\u6c5f\u6cb9; Pinyin: Ji\u0101ngy\u00f3u)), vicino all'attuale Chengdu nella provincia del Sichuan.\nNonostante fosse ritenuto un genio poetico, oltre che un raffinato calligrafo, pittore e musicista, si rifiut\u00f2 di sostenere gli esami imperiali di ispirazione confuciana che avrebbero potuto garantirgli una posizione nell'amministrazione dell'impero. Probabilmente l'influenza del pensiero taoista, volto a fuggire il comando e le responsabilit\u00e0 sociali esaltando di contro l'impulsivit\u00e0 e la pienezza della vita, gli forn\u00ec le basi ideologiche di questa scelta. La sua simpateticit\u00e0 col taoismo traspare nella sua indignazione contro le guerre e nella sua comprensione per gli umili e per le donne.\nDall'et\u00e0 di 25 anni cominci\u00f2 a viaggiare e a diffondere la sua fama. Verso il 742 fu introdotto alla corte imperiale e fu apprezzato dall'imperatore Xuan Zong (\u7384\u5b97) tanto da poter diventare membro dell'Accademia Hanlin (\u7ff0\u6797). Per motivi sconosciuti questa posizione a corte fu mantenuta solo per meno di due anni. Riprese a viaggiare e fu in questo periodo che conobbe nel 744 e poi nel 745 il poeta Du Fu. Da questi incontri nacquero dodici poesie di Du Fu e una di Li Po.\nCon l'esplodere della Ribellione di An Lushan Li Po fu coinvolto nel tradimento del fratello dell'imperatore che appoggi\u00f2 le truppe che si erano rivoltate contro l'autorit\u00e0 imperiale. Il fallimento e la sconfitta delle forze ribelli provocarono il suo esilio temporaneo a Yelang.\nLi Po mor\u00ec a Dangtu (\u5f53\u6d82; Pinyin: D\u01cengt\u00fa) nella provincia del Anhui nel 762 . Varie sono le versioni della sua fine: a casa del copista delle sue opere Li Yangbing, oppure intossicato dal mercurio di preparati alchemici taoisti, per cirrosi epatica oppure annegato per una caduta dalla barca nel tentativo di abbracciare il riflesso della Luna. Quest'ultima leggenda \u00e8 particolarmente famosa all'interno della tradizione cinese, che riporta come egli, poche settimane prima di perire, avesse scritto la celebre poesia \u201cBevendo da solo, sotto la luna\u201d.\nMetrica.\nIl genere poetico in voga ai tempi di Li Po, fin dall'inizio della dinastia Tang, era detto \"stile moderno\" (\"jin ti\", \u8fd1\u9ad4) che includeva poesie di \"versi regolati\" (\"l\u00fc shi\", \u5f8b\u8a69), otto versi tutti di cinque o di sette sillabe.\nLa lunghezza poteva anche essere di multipli di otto versi, in questo caso la composizione apparteneva al genere \"pai l\u00fc\" (\u6392\u5f8b), \"versi in fila\".\nOltre alla rima si dovevano bilanciare i toni fonetici delle sillabe, calcolati come tono piano (\"ping\"), se il fonema aveva il primo o secondo tono, e tono flesso (\"ze\") se aveva il terzo o quarto tono. L'alternarsi di toni \"ping\" e \"ze\" era fissato in una serie di parametri standard. I quattro versi centrali, infine, dovevano essere paralleli come struttura sintattica, mentre il significato poteva essere parallelo o antitetico.\nIl \"verso monco\" (\"jue ju\", \u7d55\u53e5) era una composizione dimezzata rispetto ai \"versi regolati\" (\"l\u00fc shi\", \u5f8b\u8a69): quattro versi di cinque sillabe ciascuno. Di questo genere ci rimangono circa 160 composizioni di Li Po. Ed \u00e8 da questo stile che in Giappone in seguito si svilupp\u00f2 l'\"haiku\" (\u4ff3\u53e5).\nOltre a questi tipi metrici, tutti collettivamente noti come \"stile moderno\" (\"jin ti\", \u8fd1\u9ad4), si and\u00f2 sviluppando uno \"stile antico\" (\"gu feng\", \u53e4\u98ce) che sarebbe arrivato alla maturit\u00e0 solo alla fine della dinastia Tang.\nLi Po fu un appassionato precursore dello \"stile antico\", detto cos\u00ec perch\u00e9 si rifaceva al genere \"yue fu\" (\u4e50\u5e9c) di epoca Han. Il nome deriva dal \"Ministero della musica\" della dinastia Han che aveva lo scopo di raccogliere le canzoni contadine e le ballate popolari: col tempo le melodie si erano perse ma era rimasti i testi. Gli \"yue fu\" di epoca Tang possedevano versi di cinque o sette sillabe, privi di vincoli tonali, con i versi dispari che rimavano tra loro (ma la cui rima poteva cambiare nel corso della poesia). Erano basati su linee melodiche centro asiatiche (sogdiane, persiane, turche e mongole) di cui si conoscono pi\u00f9 di 800 titoli per altrettante melodie. La lunghezza della poesia era indeterminata.\nLi Po fu catturato da questo genere poetico in cui riusc\u00ec a esprimere al meglio i suoi sentimenti di spontaneismo taoista, libert\u00e0 e comunione con la natura.\nLe occasioni poetiche erano basate su momenti di vita quotidiana: saluti per la partenza di un amico, una bevuta alla luce lunare, momenti di solitudine in luoghi sperduti, nostalgia del luogo natale, visite a monaci eremiti (visite che in genere mancano lo scopo non trovando l'eremita nel suo eremo).\nPoetica.\nUna famosissima poesia mostra chiaramente la sua arte: la lingua \u00e8 semplicissima, aborre ogni forma d'erudizione, la scelta cade sempre su termini di uso comune, cattura un momento, una sensazione particolare, riuscendo per\u00f2 a farne una categoria dell'anima, adatta a molte situazioni, in cui ci si possa facilmente rispecchiare:\nPensieri in una notte quieta\n\"Dinanzi al letto un luminoso raggio lunare\"\n\"sulla terra sembra essere brina brillare.\"\n\"Si solleva il capo guardando la luminosa luna,\"\n\"si china il capo pensando al paese natale.\"\n\u5e8a\u524d\u660e\u6708\u5149, \"Chu\u00e1ng qi\u00e1n m\u00edng yu\u00e8 gu\u0101ng\"\n\u7591\u662f\u5730\u4e0a\u971c, \"Y\u00ed sh\u00ec d\u00ec sh\u00e0ng shu\u0101ng\"\n\u8209\u982d\u671b\u660e\u6708, \"J\u01d4 t\u00f3u w\u00e0ng m\u00edng yu\u00e8\"\n\u4f4e\u982d\u601d\u6545\u9109, \"D\u012b t\u00f3u s\u012b g\u00f9 xi\u0101ng\"\nUn altro esempio di poesia basata sulla descrizione dell'ambiente circostante e della natura, ma la cui presenza \u00e8 rivolta all'immedesimazione taoista con l'universo, anzich\u00e9 all'evocazione nostalgica di un lontano altrove, \u00e8 la seguente (scoperta secoli dopo incisa su una trave di un remoto monastero buddhista nella provincia del Hubei):\nIncisione su un monastero montano\n\"Bivacco notturno al monastero sui monti\"\n\"Allungo la mano, afferro le costellazioni\"\n\"Non oso parlare ad alta voce\"\n\"Ho paura di svegliare chi sta sopra il cielo.\"\nSebbene Li Po prediligesse comporre poesie nella metrica dello stile antico, tuttavia tra i suoi lavori si incontrano pezzi totalmente innovativi, che potrebbero essere classificati tra i primi \"c\u00ed\" (\u8fad), poesie dalla metrica irregolare adattata a musiche di provenienza centro-asiatica, che sarebbero divenute la forma poetica dominante dal X al XIII secolo.\nAd esempio la seguente poesia ha i primi due versi di tre caratteri, i secondi due di cinque e i restanti di sette, da cui il nome dell'opera:\nTre cinque sette parole\n\"Leggero vento autunnale\"\n\"Lucente luna d'autunno\"\n\"Le foglie cadute si ammonticchiano e poi vanno distanti\"\n\"Il corvo si accoccola e poi si agita\"\n\"E quando ti penso vorrei conoscere il giorno in cui potr\u00f2 rivederti\"\n\"In questo momento, in questa notte, difficili sono i sentimenti\"\nInverno\n\"Anche quel muro vecchio\"\n\"anche quel magro cane\"\n\"anche il gelo nel secchio\"\n\"gode il sol, stamane.\"\n\"\u6708\u4e0b\u7368\u914c\" Sotto la luna, un festino solitario\n\"\u82b1\u9593\u4e00\u58fa\u9152\uff0c\u7368\u914c\u7121\u76f8\u89aa\u3002\"\n\"Seduto l\u00ec tra i fiori, con la brocca di vino -,\"\n\"festino solitario, privo di amici intimi -,\"\n\"\u8209\u676f\u904a\u660e\u6708\uff0c\u5c0d\u5f71\u6210\u4e09\u4eba\u3002\"\n\"elevo il mio boccale e invito il chiar di luna.\"\n\"Insieme all'ombra, poi, saremo in tre,\"\n\"\u6708\u65e2\u4e0d\u89e3\u98f2\uff0c\u5f71\u5f92\u96a8\u6211\u8eab\u3002\"\n\"giacch\u00e9 la luna non si negher\u00e0 al bere.\"\n\"E mentre l'ombra seguir\u00e0 il mio corpo,\"\n\"\u66ab\u5c07\u6708\u966a\u5f71\uff0c\u884c\u6a02\u9808\u53ca\u6625\u3002\"\n\"intanto, al fianco suo, io scorter\u00f2 la luna.\"\n\"La via della gaiezza termina a primavera;\"\n\"\u6211\u6b4c\u6708\u5f98\u5f8a\uff0c\u6211\u821e\u5f71\u96f6\u4e82\u3002\"\n\"mentre la luna ondeggia, al mio canto, qua e l\u00e0.\"\n\"Ed ha un sussulto l'ombra, fremendo, alla mia danza.\"\n\"\u9192\u6642\u5411\u4ea4\u6b61\uff0c\u9189\u5f8c\u5404\u5206\u6563\u3002\"\n\"Da sobri, noi viviamo di una gioia comune;\"\n\"quando poi, nell'ebbrezza, ciascuno si disperde.\"\n\"\u6c38\u7d50\u7121\u60c5\u904a\uff0c\u76f8\u671f\u9088\u96f2\u6f22\u3002\"\n\"Noi tre, per sempre uniti, vagando senza affetti,\"\n\"infine, in lontananza, saremo alla Via Lattea.\"\n(trad. di Leonardo Arena, in: \"Poesia cinese dell'epoca T'ang\", cit., p.\u00a052).\nInfluenze in Occidente.\nGustav Mahler si ispir\u00f2 a quattro scritti di Li Po per il suo \"Das Lied von der Erde\". tratti dall'antologia tedesca \"Die chinesische Fl\u00f6te\" che Hans Begthe, tradusse dalla traduzione francese.\nNel mondo anglosassone molta fama venne a Li Po grazie all'antologia \"Cathay\" di Ezra Pound, che si improvvis\u00f2 traduttore dal cinese classico. In realt\u00e0 le opere tradotte gi\u00e0 esistevano in lingue europee ma Pound, attratto dalle teorie di Ernest Fenollosa, ritenne si dovessero tradurre facendo in modo che di ogni logogramma si esprimessero anche i pittogrammi in essi contenuti (nel radicale o nella parte fonetica), anche se il carattere era puramente fonetico o elemento unicamente grammaticale. Questo modo di procedere potrebbe essere paragonato a una traduzione da una lingua in caratteri latini in cui a ogni lettera dell'alfabeto fosse dato il suo originario valore semantico e pittografico (ad esempio: la testa di bue per la lettera A).\nOvviamente, questo conduceva a notevoli slittamenti di senso e a una confusione non gestibile se non \"tagliando\" e saltando senza criterio i caratteri che non riuscivano a rientrare nel gioco della \"traduzione\".\nSe la sinologia non accett\u00f2 questo metodo di comprensione e traduzione del testo, tuttavia il mondo poetico molto apprezz\u00f2 il \"pastiche\" culturale creato da Pound.\nNel romanzo breve di Hermann Hesse L'ultima estate di Klingsor, il protagonista ama presentare s\u00e9 stesso come un alter ego del poeta cinese.\nLa figura di Li Po \u00e8 citata nel romanzo \"Ehi Prof!\" di Frank McCourt, durante il dialogo tra il protagonista e la studentessa di origine cinese Nancy Chu.\nIl poeta e scrittore americano Charles Bukowski ha narrato in alcuni suoi racconti di quanto ammirasse Li Po, specie per quanto riguarda i numerosi racconti riguardo alla sua abitudine all'ebbrezza, oltre che di come fosse solito scrivere poesie per poi \"liberarle\" gettandole nel fiume o gettandole nel fuoco."}
{"id": "79045", "revid": "641453", "url": "https://it.wikipedia.org/wiki?curid=79045", "title": "Serie B 1963-1964", "text": "La Serie B 1963-1964 fu la 32\u00aa edizione dalla manifestazione e la diciottesima organizzata dalla Lega Calcio.\nCapocannoniere del torneo fu Romano Taccola () con 19 reti.\nStagione.\nA vincere fu il : la compagine lombarda, allenata dall'ex giocatore del Ettore Puricelli, alla prima partecipazione in Serie B dai tempi dei campionati successivi alla seconda guerra mondiale, super\u00f2 tutte le avversarie e conquist\u00f2 la promozione in Serie A con due giornate d'anticipo sulla fine del torneo. La settimana successiva altri due club festeggiarono la promozione in massima categoria per la prima volta: il e il . Due squadre venete lottarono assieme a loro fino alla fine: il e il . Entrambe l'anno prima avevano disputato una buona stagione, senza per\u00f2 arrivare alle prime posizioni. Da segnalare il campionato del , il quale, partito con una penalizzazione di 7 punti, totalizz\u00f2 40 punti finali mancando la promozione proprio a causa della penalizzazione.\nSul fondo rischiarono il , finito in zona retrocessione nelle battute conclusive del torneo, il e l', che conquistando punti decisivi nelle ultime giornate spinsero il , alla sua ultima stagione cadetta, e l\u2019 a unirsi al nella discesa in Serie C.\nClassifica finale.\nLegenda:\nRegolamento:\nNote:"}
{"id": "79047", "revid": "228587", "url": "https://it.wikipedia.org/wiki?curid=79047", "title": "Tubinga", "text": "Tubinga (in tedesco \"T\u00fcbingen\" , in dialetto svevo \"Dibenga\") \u00e8 una citt\u00e0 di abitanti della Germania sud-occidentale, nel Land del Baden-W\u00fcrttemberg. Capitale di distretto governativo, \u00e8 situata circa 35\u00a0km a sud di Stoccarda, alla confluenza dei fiumi Neckar e Ammer. Appartiene alla regione storica della Svevia.\nLa citt\u00e0 \u00e8 sede di una famosa ed antica universit\u00e0, fondata nel 1477. Tra i residenti della citt\u00e0 (81\u00a0000 nell'agosto 2004) pi\u00f9 del 30% \u00e8 costituito da studenti (circa 25.000), dando una nota caratteristica alla vita sociale della citt\u00e0.\nIl centro storico cittadino \u00e8 di rara bellezza tra le citt\u00e0 tedesche, in quanto praticamente intatto dopo la seconda guerra mondiale. Gli edifici tipici del centro storico cittadino, spesso antichi, con inserzioni in legno, in particolar modo sulla riva del Neckar, danno l'impressione di una citt\u00e0 uscita da una fiaba. Le origini della citt\u00e0 vengono fatte risalire al VI-VII secolo.\nLe prime testimonianze della fortezza attorno alla quale si svilupp\u00f2 l'insediamento risalgono al 1078 e fino al 1342 la citt\u00e0 fu dominio dei conti del Palatinato e pass\u00f2 poi in quell'anno al W\u00fcrttemberg.\nAlla fine degli anni novanta, il settimanale tedesco \"Der Spiegel\" pubblic\u00f2 un sondaggio nazionale dal quale risult\u00f2 che Tubinga aveva la qualit\u00e0 della vita pi\u00f9 alta tra tutte le citt\u00e0 tedesche.\nMonumenti.\nI monumenti principali della citt\u00e0 sono:\nIstruzione.\nUniversit\u00e0.\nL'Universit\u00e0 di Tubinga o Universit\u00e0 Eberhard Karl di Tubinga \u00e8 una delle universit\u00e0 pi\u00f9 antiche e rinomate della Germania e fu fondata nel 1477. Questa istituzione educativa ha visto nascere il movimento della resistenza alla Germania nazista nel 20 luglio 1944. Nel foyer della sala nuova dal 1984 una targa commemorativa ricorda questi fatti.\nL'Universit\u00e0 ha una clinica con 17 ospedali diversi con circa 1.500 posti letto. Dal 1998, la clinica \u00e8 gestita come un ente autonomo di diritto pubblico."}
{"id": "79050", "revid": "1501558", "url": "https://it.wikipedia.org/wiki?curid=79050", "title": "Serie B 1964-1965", "text": "La Serie B 1964-1965 fu la 33\u00aa edizione dalla manifestazione e la diciannovesima organizzata dalla Lega Calcio.\nStagione.\nIl vinse il titolo e torn\u00f2 in Serie A dopo 18 campionati consecutivi in B (record assoluto di partecipazioni consecutive), contrassegnati dai due spareggi persi nel 1951-1952 e nel 1956-1957. La lotta per il podio vide prevalere e . In zona retrocessione, caddero con anticipo (torner\u00e0 nella serie cadetta diciotto anni dopo) e , mentre all'ultima giornata la matricola riusc\u00ec ad avere la meglio sulla squadra del suo capoluogo di provincia, il , in soli due anni dalla A alla C. Da sottolineare le ottime prestazioni del Potenza, 5\u00ba posto in Serie B (record assoluto per la squadra lucana) e miglior attacco del torneo.\nClassifica finale.\nLegenda:\nRegolamento:"}
{"id": "79052", "revid": "1086846", "url": "https://it.wikipedia.org/wiki?curid=79052", "title": "Serie B 1965-1966", "text": "La Serie B 1965-1966 fu la 34\u00aa edizione dalla manifestazione e la ventesima organizzata dalla Lega Calcio.\nStagione.\nIl campionato si concluse con l'affermazione del , che conquist\u00f2 la certezza della promozione a tre giornate dal termine e festeggi\u00f2 il ritorno in Serie A dopo tre stagioni passate tra i cadetti. Pi\u00f9 ardua fu la scalata per il e per il , che per assicurarsi gli altri due posti utili per il passaggio in massima serie dovettero contenere la , neopromossa da quarto posto. Nel finale , e riuscirono a tirarsi fuori dalle zone pi\u00f9 basse della classifica, dove rimase il . I toscani, vincendo a Reggio Emilia l'ultima gara di campionato, riuscirono comunque a conquistare la permanenza in B, vanificando i tentativi di recupero della e del , che cadde cos\u00ec in Serie C dopo quindici anni di militanza tra i cadetti. Le due squadre lombarde accompagnarono in terza serie il , autore di un negativo finale di campionato. Per pugliesi e bustocchi fu un viaggio senza ritorno.\nClassifica finale.\nLegenda:\nRegolamento:"}
{"id": "79055", "revid": "174925", "url": "https://it.wikipedia.org/wiki?curid=79055", "title": "Sfere di Dandelin", "text": "In geometria una sezione conica non degenere, figura considerata come ottenuta dalla intersezione di un piano con un cono, possiede una o due sfere di Dandelin caratterizzate dalla propriet\u00e0:\nOgni sezione conica non degenere ha associata una sfera di Dandelin a ciascuno dei suoi due fuochi o al suo unico fuoco.\nTeorema di Dandelin.\nL'interesse per le sfere di Dandelin viene dal seguente teorema:\nDimostrazione: si consideri l'illustrazione che raffigura un piano che interseca un cono in un'ellisse e mostra anche le due sfere di Dandelin. Ciascuna sfera tocca il cono nei punti di una circonferenza. Ogni sfera tocca il piano in un punto. Denotiamo questi due punti con \"F\"1 ed \"F\"2. Sia \"P\" un generico punto sulla ellisse. Ci proponiamo di dimostrare che la somma delle distanze \"d\"(\"F\"1, \"P\") + \"d\"(\"F\"2, \"P\") rimane costante al muoversi del punto \"P\" lungo la curva. La retta passante per \"P\" e il vertice del cono interseca le due circonferenze in due punti che denotiamo con \"P\"1 e \"P\"2. Quando \"P\" si muove sull'ellisse, \"P\"1 e \"P\"2 si muovono ciascuno su una circonferenza. La distanza tra \"F\"\"i\" e \"P\" \u00e8 uguale alla distanza tra \"P\"\"i\" e \"P\", \"poich\u00e9 entrambi i segmenti appartengono a rette tangenti alla stessa sfera\". Di conseguenza la somma delle distanze \"d\"(\"F\"1, \"P\") + \"d\"(\"F\"2, \"P\") \u00e8 uguale alla somma delle distanze \"d\"(\"P\"1, \"P\") + \"d\"(\"P\"2,\"P\"). lunghezza del segmento fra \"P\"1 e \"P\"2. Dato che \"P\" si trova sulla retta per \"P\"1 e \"P\"2, la precedente somma \u00e8 uguale a d(\"P\"1,\"P\"2) e questa rimane costante al variare di \"P\" sull'ellisse; questo dimostra che gli \"F\"\"i\" sono i fuochi dell'ellisse.\nQuesta argomentazione pu\u00f2 essere adattata alle iperboli e alle parabole considerate intersezioni di un piano con un cono. Un altro adattamento funziona per una ellisse ottenuta come intersezione di un piano con un cilindro circolare retto.\nConseguenze del teorema e sua dimostrazione.\nSe, come si fa spesso, si assume come definizione dell'ellisse quella di luogo dei punti \"P\" tali che \"d\"(\"F\"1, \"P\") + \"d\"(\"F\"2, \"P\") = a costante positiva, allora l'argomentazione precedente dimostra che l'intersezione di un piano con un cono \u00e8 proprio un'ellisse. Che l'intersezione del piano con il cono sia simmetrica rispetto all'asse del segmento avente come estremit\u00e0 \"F\"1 ed \"F\"2 pu\u00f2 risultare non intuitivo, ma l'argomentazione precedente lo rende chiaro."}
{"id": "79056", "revid": "767487", "url": "https://it.wikipedia.org/wiki?curid=79056", "title": "Thoth", "text": ""}
{"id": "79058", "revid": "198277", "url": "https://it.wikipedia.org/wiki?curid=79058", "title": "Serie B 1966-1967", "text": "La Serie B 1966-1967 fu la 35\u00aa edizione dalla manifestazione e la ventunesima organizzata dalla Lega Calcio.\nStagione.\nNovit\u00e0.\nLa riforma del campionato di Serie A prevista per la stagione 1967-1968, col passaggio delle squadre da 18 a 16, costrinse la B a due tornei di transizione; in questa prima annata si ridusse a due il numero delle promozioni tra le \"vedette\", mentre venne aumentato a quattro quello delle retrocessioni in Serie C.\nIl campionato vedeva ai nastri di partenza anche una debuttante assoluta, l'Arezzo, e due formazioni di ritorno dopo lunghi purgatori, la Salernitana e il Savona (ultima presenza tra i cadetti per la squadra ligure), assenti rispettivamente da dieci e diciannove stagioni.\nCalciomercato.\nSulle pagine del \" Corriere dello Sport\", Ivo Bocca contava \u00ab\"tre o quattro\"\u00bb societ\u00e0 \u00ab\"sicure della loro forza, in dipendenza della quale non ammettono altro risultato che la promozione\"\u00bb. Favorita era la Sampdoria, reduce dalla sua prima e rocambolesca retrocessione tra i cadetti, che aveva confermato l'allenatore Bernardini, campione d'Italia solo due anni prima, e tutti i titolari, cui aggiunse l'esperto portiere Matteucci e l'ala Francesconi della Roma. Lo stesso Bernardini, all'inizio del campionato, dichiar\u00f2: \u00ab\"Dobbiamo andare in A, non perch\u00e9 l'abbiamo appena lasciata e perch\u00e9 ci spetti, ma perch\u00e9 sappiamo che abbiamo la forza per arrivarci\"\u00bb. Coi blucerchiati, facevano gruppo il Catania che, rinforzato l'attacco e dotatosi di \u00ab\"rincalzi importanti\"\u00bb, affid\u00f2 la guida tecnica a Dino Ballacci, reduce da un'importante stagione al Catanzaro, il Genoa ed il Verona, grandi deluse dell'annata precedente.\nBocca individuava poi un gruppo di possibili \"outsider\", formato dal Modena, dal Padova, dal Varese e dalle due calabresi; la Reggina, rivelazione del precedente torneo, partiva sostanzialmente invariata, mentre il Catanzaro, pur rinforzato, incapp\u00f2 nell'ammutinamento, dovuto a questioni d'ingaggio, di alcuni suoi titolari pochi giorni prima dell'inizio del torneo.\nAvvenimenti.\nGirone di andata.\nSe la critica aveva manifestato \u00ab\"legittimi dubbi\"\u00bb in merito alle possibilit\u00e0 del Varese (\u00ab\"ha rinnovato pi\u00f9 che ha potuto\"\u00bb), cinque vittorie iniziali proiettarono la compagine lombarda in vetta. Scriveva Ivo Bocca: \u00ab\"Arcari ha gi\u00e0 dato un volto al Varese. Se l'avversario non osa, il Varese dilaga; se l'avversario alla sconfitta non vuole starci, il Varese si muove prudente, controlla il gioco e colpisce in contropiede. Una squadra che misura le forze e i movimenti con accortezza, senza presunzione\"\u00bb; importante per l'economia della squadra il \"boom\" del diciottenne Pietro Anastasi, che Cesare Lanza descrisse \u00ab\"di statura piccola, tocca la palla come Meroni, di destro e di sinistro, magari con minore fantasia del \"Beatle\" comasco, ma, spesso, con superiore altruismo; ritorna pure, ed inventa palle gol\"\u00bb.\nLa sola a reggere il confronto fu la Sampdoria, poich\u00e9 le rincorse di Modena e Potenza declinarono troppo presto, mentre quelle di Catanzaro e Catania partirono tardivamente. Verona e Genoa si ritrovarono addirittura invischiate nelle zone calde della classifica.\nGirone di ritorno.\nNel girone di ritorno il Varese e la Sampdoria aumentarono il distacco sulle concorrenti, gestendo la situazione senza troppi patemi; a dieci giornate dalla fine vantavano un vantaggio di otto punti su Catanzaro, Modena e Potenza, destinato ad aumentare nelle battute finali. \u00ab\"In testa son finite le squadre migliori\"\u00bb, comment\u00f2 \"La Stampa\", \u00ab\"la Sampdoria ha una solida intelaiatura che pu\u00f2 reggere anche nella massima divisione. Ha dominato nettamente sbaragliando il campo con la regolarit\u00e0 e l'impietosit\u00e0 dei suoi risultati [...], il Varese \u00e8 una sorta di fedele accompagnatore della squadra regina\"\u00bb.\nMeno scontata fu la lotta per la salvezza: la Salernitana, in preda a dissesto economico e crisi dirigenziale, sub\u00ec nelle ultime dieci gare altrettante sconfitte e cadde per prima; vano fu il tardivo tentativo di rimonta dell'Arezzo. Le retrocessioni meno scontate furono quelle di Alessandria e Savona; la formazione piemontese, guidata inizialmente da \u00ab\"un nome illustre ed esperto\"\u00bb come Puricelli, malgrado disponesse di un \u00ab\"organico pi\u00f9 forte rispetto al campionato precedente\"\u00bb con in attacco \u00ab\"un quintetto che potrebbe giocare in Serie A\"\u00bb, visse un'annata travagliata per \u00ab\"preparazione trascurata\"\u00bb e problemi difensivi, che ebbe il suo momento pi\u00f9 critico nella \"debacle\" interna contro il Genoa, coi rossobl\u00f9 capaci di rimontare due reti di svantaggio nei minuti finali di gara.\nRocambolesca e definitiva fu la caduta del Savona, secondo attacco del campionato e forte di elementi come Prati e Furino, artefice di una rimonta che la port\u00f2 ad affiancare nelle giornate finali un folto gruppo di squadre formato da Verona, Pisa, Livorno e Novara e infine crollato sul campo di un demotivato Catania, a quattro minuti della fine del campionato, per una \"papera\" del portiere Ferrero. Caddero cos\u00ec tutte le tre neopromosse, mentre l'Alessandria tornava in terza serie dopo quattordici stagioni.\nClassifica finale.\nLegenda:\nRegolamento:\nStatistiche.\nIndividuali.\nClassifica marcatori.\nNel corso del campionato furono segnati complessivamente 726 gol (di cui 30 su autorete). Di seguito, la classifica dei marcatori."}
{"id": "79059", "revid": "2175", "url": "https://it.wikipedia.org/wiki?curid=79059", "title": "Cloruro di carbonile", "text": ""}
{"id": "79060", "revid": "31886", "url": "https://it.wikipedia.org/wiki?curid=79060", "title": "Serie B 1967-1968", "text": "La Serie B 1967-1968 fu la 36\u00aa edizione dalla manifestazione e la ventiduesima organizzata dalla Lega Calcio.\nStagione.\nUn campionato tecnicamente \"di transizione\" (la riforma della Serie A aveva portato, per questa stagione, a una B a ventuno squadre) si chiuse con le affermazioni di e , che conquistarono la Serie A con due turni d'anticipo. La sorpresa del torneo furono proprio i toscani, che festeggiarono cos\u00ec la loro prima promozione in massima serie. Accesa fu la lotta per la terza posizione: fu il a ottenere la promozione, superando e e riconquistando cos\u00ec, dieci anni dopo la prima breve esperienza, la Serie A. Gli scaligeri riuscirono anche a raggiungere la seconda posizione a pari merito con il e ritornarono nella massima serie dopo aver sfiorato la promozione in diverse occasioni.\nIl discorso riguardante le retrocessioni si chiuse solamente dopo la disputa di ben sedici gare di spareggio, le ultime disputate il 21 luglio. Sul campo era caduto il , finito in fondo alla classifica, seguito dal . Gli spareggi videro capitolare dapprima il e, infine, il , quest'ultimo alla seconda retrocessione consecutiva.\nClassifica finale.\nLegenda:\nRegolamento:\nNote:\nSpareggi.\nSpareggi salvezza.\nClassifica finale.\nLegenda:\nNote:\nTurno aggiuntivo spareggi salvezza.\nClassifica finale.\nLegenda:\nNote:"}
{"id": "79063", "revid": "31886", "url": "https://it.wikipedia.org/wiki?curid=79063", "title": "Serie B 1968-1969", "text": "La Serie B 1968-1969 fu la 37\u00aa edizione dalla manifestazione e la ventitreesima organizzata dalla Lega Calcio.\nCapocannoniere del torneo fu De Paoli () con 18 reti.\nStagione.\nAvvenimenti.\nFu il campionato del ritorno in A della , vincitrice del campionato con 50 punti; al secondo posto si classific\u00f2 il con 48 che ottenne la promozione battendo il gi\u00e0 retrocesso . A 47 punti il ipoteca il terzo posto e la promozione in Serie A pareggiando contro un ormai gi\u00e0 al di fuori della zona retrocessione, non insidiato da una al quarto posto grazie al pareggio ottenuto contro la gi\u00e0 promossa Lazio. Sul fondo classifica, oltre al Padova, retrocedono in Serie C (seconda retrocessione nel giro di 12 mesi) e .\nNovit\u00e0 nel Regolamento Organico.\nLa normativa F.I.G.C. fu variata all'inizio della stagione sportiva 1968-1969 per ridurre le gare di spareggio a carico della Lega o del Comitato Regionale competente.\nFu variato l'articolo 23 del Regolamento Organico che al punto \"d\" gi\u00e0 stabiliva l'effettuazione di una gara di spareggio in campo neutro fra due squadre con eventuale sorteggio da effettuare con l'arbitro sul campo, mentre il punto \"e\" stabiliva l'effettuazione di un girone con gare di spareggio tutte in campo neutro nel caso di tre o pi\u00f9 squadre con eventuale sorteggio da effettuare nella sede della Lega competente in caso di ulteriore parit\u00e0 di punti conseguiti nella classifica finale.\nAll'articolo 23 fu dunque aggiunto il comma \"f\" che cos\u00ec fu formulato:\nTutti i pari merito in cui \"\"non si doveva attribuire un titolo sportivo\" non sono da regolarsi con la differenza reti generale \"perch\u00e9 il regolamento organico non la prevedeva in alcun comma\"\" perci\u00f2 le altre squadre a pari punti vanno considerate classificate a pari merito, cos\u00ec come applicato dal 1942 quando fu tolto il quoziente reti: senza considerare la differenza reti anche se i giornali la prendevano in considerazione e la evidenziavano.\nClassifica finale.\nLegenda:\nRegolamento:\nNote:"}
{"id": "79065", "revid": "287204", "url": "https://it.wikipedia.org/wiki?curid=79065", "title": "Chiara Simionato", "text": "Carriera.\nEntra in nazionale a 15 anni come riserva ai Mondiali juniores e da allora \u00e8 stato un continuo crescendo che l'ha portata alla vittoria della Coppa del Mondo nel 2005, prima volta di un atleta italiano nella storia di questo sport, oltre a numerosi titoli e primati italiani.\nGareggia per il Gruppo Sportivo Forestale dello Stato.\nNel 2006 ha vinto il bronzo ai mondiali sprint di pattinaggio di velocit\u00e0 a Heerenveen (altra prima volta per la federazione italiana), nei Paesi Bassi. Si \u00e8 classificata inoltre al secondo posto nei 1000 metri ed al terzo nei 500 metri nella classifica finale di Coppa del Mondo.\nHa fatto parte della squadra olimpica a , e ."}
{"id": "79066", "revid": "287204", "url": "https://it.wikipedia.org/wiki?curid=79066", "title": "Serie B 1969-1970", "text": "La Serie B 1969-1970 fu la 38\u00aa edizione dalla manifestazione e la ventiquattresima organizzata dalla Lega Calcio.\nStagione.\nAvvenimenti.\nUn campionato con pochi gol \u2014 media di 1,5 a partita, record negativo della storia della serie cadetta \u2014 vide la vittoria finale del , alla sua seconda affermazione nella categoria, con 49 punti. Gli uomini di Nils Liedholm ottennero la promozione condannando all'ultima giornata alla Serie C il , superato 5-0 in trasferta il 14 giugno 1970.\nOltre ai lombardi andarono in A il di Tommaso Maestrelli, secondo a quota 48, che sconfisse 3-1 all'ultimo turno il , e il di Egizio Rubino, che chiuse agli stessi punti dei pugliesi ma con una peggiore differenza reti, e che nella giornata conclusiva ebbe la meglio 3-1 della . Rimase fuori dai giochi per la promozione al \"fotofinish\" il , a cui non serv\u00ec la vittoria 2-1 contro un', da par suo, salvatasi dalla retrocessione solo per differenza reti: i virgiliani conclusero il torneo a 47 punti, frutto tra gli altri di ben 23 pareggi. Buona prestazione del guidato dall'emergente Gigi Radice, arrivato quinto a \u20133 dalla zona che garantiva la promozione in massima serie.\nLa classifica marcatori rispecchi\u00f2 l'andamento del torneo, con il titolo di miglior fromboliere appannaggio di ben tre elementi, alla modesta quota di 13 reti: il tandem d'attacco varesino, ovvero Ariedo Braida e un giovane prospetto di scuola al suo esordio tra i professionisti, Roberto Bettega, insieme al catanese Aquilino Bonfanti.\nIn zona retrocessione, oltre al Piacenza cadde per la prima volta in Serie C una nobile decaduta quale il , ultimo con 29 punti: fu la prima e fin qui unica retrocessione del grifone in terza serie maturata sul campo (quella della stagione 2004-2005 avverr\u00e0 per illecito sportivo). La terza e ultima squadra a cadere fu determinata dalla differenza reti, grazie alla quale mantennero la categoria Atalanta e \u2014 le due che, appena l'annata seguente, otterranno al contrario la promozione in Serie A \u2014: la terza retrocessa fu dunque la , superata da un ripescato in cadetteria solo pochi giorni prima dell'inizio del torneo, in sostituzione della nel frattempo declassata in Serie C per illecito.\nClassifica finale.\nLegenda:\nRegolamento:\nNote:"}
{"id": "79068", "revid": "36426", "url": "https://it.wikipedia.org/wiki?curid=79068", "title": "Enrico VIII d'Inghilterra", "text": "Enrico VIII fu il secondo monarca della dinastia Tudor come successore di suo padre, re Enrico VII d'Inghilterra. Nei primi tempi fu un fiero oppositore delle teorie di Lutero e per questo motivo ottenne nel 1521 da papa Leone X il titolo di \"Defensor Fidei\", ossia \"Difensore della fede\". Il titolo che ancora oggi compare sulle monete inglesi con l'acronimo latino \"DEF. FID.\" non \u00e8 tuttavia quello originale, ma fu ricreato dalla Chiesa anglicana. In seguito ad un insanabile contrasto sorto sotto papa Clemente VII, infatti, il titolo fu ufficialmente ritirato da papa Paolo III, ma risulta comunque in uso per gli anglicani.\nFu il fondatore della Chiesa anglicana, nata in seguito allo scisma religioso, quindi alla separazione dalla Chiesa cattolica di Roma.\nSposato sei volte e detentore di un potere assoluto incontrastato, segn\u00f2 fortemente le vicende inglesi. Decret\u00f2 lo scioglimento dei monasteri e l'unione dell'Inghilterra con il Galles.\nBiografia.\nGiovinezza.\nEnrico nacque a Greenwich il 28 giugno 1491. Era il secondogenito di Enrico VII Tudor e di Elisabetta di York. Soltanto tre dei sei fratelli di Enrico sopravvissero: Arturo (principe di Galles), Margherita (regina consorte di Scozia) e Maria (in seguito regina consorte di Francia). Il padre, fondatore della dinastia, conquist\u00f2 il potere e lo consolid\u00f2 sposando Elisabetta, figlia del re Edoardo IV d'Inghilterra.\nNel 1493 il giovanissimo Enrico venne nominato Conestabile del castello di Dover e Lord Guardiano dei Cinque Porti; l'anno successivo divenne Duca di York. In seguito venne nominato Conte Maresciallo (\"Earl Marshal\") d'Inghilterra e Lord luogotenente d'Irlanda.\nNel 1501 presenzi\u00f2 alle nozze del fratello maggiore Arturo con Caterina d'Aragona, allora rispettivamente di quindici e sedici anni. Arturo tuttavia mor\u00ec per una infezione poco dopo ed Enrico, all'et\u00e0 di soli undici anni, divenne erede al trono.\nIl padre Enrico VII, desideroso di concludere un'alleanza matrimoniale fra Inghilterra e Spagna con un nuovo matrimonio fra Enrico, ora principe di Galles, e Caterina d'Aragona, incominci\u00f2 a muoversi a livello diplomatico per realizzare il suo progetto. Per renderlo possibile occorreva ottenere una dispensa di papa Giulio II, perch\u00e9, malgrado il matrimonio precedente non fosse stato consumato, inglesi e spagnoli convennero sulla necessit\u00e0 di una dispensa papale per la rimozione di tutti i dubbi per quanto riguardava la legittimit\u00e0 dell'unione. Spinto dalla madre di Caterina, la regina Isabella, il papa concesse la sua dispensa con una bolla papale. Nel 1505, tuttavia, Enrico VII perse interesse per l'alleanza con la Spagna e il matrimonio non venne pi\u00f9 celebrato nei tempi previsti.\nAscesa al trono e primi anni del regno con Caterina d'Aragona.\nAlla morte del padre, nell'anno 1509, a 18 anni Enrico sal\u00ec al trono col nome di Enrico VIII. Il nuovo sovrano consolid\u00f2 il regno: ridusse il potere degli aristocratici di alto rango e si affid\u00f2 al sostegno della piccola nobilt\u00e0 di provincia, la \"gentry\", proprietari di terre, che, pur non appartenendo alla nobilt\u00e0, erano titolari di prerogative e privilegi tipici degli aristocratici. Circa nove settimane dopo, sotto la spinta della Spagna, Enrico spos\u00f2 Caterina, gi\u00e0 sua promessa sposa per gli impegni presi precedentemente. Papa Giulio II e William Warham, arcivescovo di Canterbury, avanzarono dubbi sulla validit\u00e0 di tale unione, malgrado la precedente bolla papale e i ripetuti giuramenti di Caterina sulla mancata consumazione delle nozze col principe Arturo; tuttavia la cerimonia d'incoronazione dei due sovrani venne celebrata ugualmente, nell'abbazia di Westminster, il 24 giugno dello stesso anno.\nUomo eccezionalmente attraente, alto circa un metro e novanta, biondo e atletico, definito \"il pi\u00f9 bel principe della cristianit\u00e0\", Enrico era ben lontano dall'immagine successiva tramandata ai posteri di un re tirannico, obeso e spietato: gioviale e cavalleresco, possedeva inoltre una vasta cultura umanistica, una solida conoscenza delle lingue (latino, spagnolo, francese), un genuino interesse per la teologia \u2014 dovuto anche all'approfondita istruzione religiosa ricevuta nell'infanzia, allorch\u00e9, in qualit\u00e0 di secondogenito, era stato destinato alla carriera ecclesiastica \u2014 e un notevole talento musicale.\nIncominciarono quasi subito i problemi di discendenza che segneranno a lungo il regno di Enrico VIII; la prima gravidanza della regina Caterina si concluse con un figlio nato morto, nel 1510, e il secondo figlio, nato il 1\u00ba gennaio 1511, sopravvisse soltanto due mesi. Nei primi due anni del regno di Enrico il potere effettivo fu esercitato da Richard Foxe, vescovo di Winchester e \"lord del sigillo privato\", e da William Warham. Dal 1511 in poi fu il cardinale Thomas Wolsey ad avere maggiore influenza sul sovrano; egli, in qualit\u00e0 di \"lord Protettore\", dominer\u00e0 la politica inglese fino alla propria morte.\nEnrico ader\u00ec alla Lega Santa, un'alleanza promossa da papa Giulio II per arginare l'espansionismo del re francese Luigi XII. Nell'alleanza entrarono anche l'imperatore Massimiliano I e Ferdinando II il Cattolico, re di Spagna, con il quale Enrico aveva firmato il Trattato di Westminster. Ormai ventenne, Enrico raggiunse l'esercito inglese, attraversando la Manica e partecipando attivamente alle operazioni militari. Nel 1514 Ferdinando II abbandon\u00f2 l'alleanza e si arriv\u00f2 alla pace con i Francesi. L'ascesa del re Francesco I di Francia nel 1515 port\u00f2 nuovamente l'Inghilterra e la Francia su posizioni antagoniste.\nSul piano dinastico, nel 1516 la regina Caterina diede alla luce una bambina, Maria (\"lady Mary\"), facendo sperare a Enrico di poter ancora avere un erede maschio, che fino ad allora, per fatalit\u00e0, non aveva avuto.\nLe vicende europee nel frattempo videro la morte di Ferdinando II nel 1516, cui succedette suo nipote (e nipote della regina Caterina) Carlo V. Nel 1519 mor\u00ec anche Massimiliano I. I Principi elettori scelsero Carlo V come successore alla guida del Sacro Romano Impero, malgrado i tentativi diplomatici dell'allora cardinale Wolsey, che si opponeva a tale nomina. La crescente rivalit\u00e0 fra Francesco I e Carlo V permise a Enrico, per un certo periodo, di diventare l'ago della bilancia tra le potenze in Europa. Francia e Spagna cercarono dapprima l'appoggio inglese, ma dopo il 1521 l'influenza dell'Inghilterra in Europa cominci\u00f2 a diminuire. Enrico si alle\u00f2 con Carlo V e nella guerra che segu\u00ec Francesco I venne rapidamente sconfitto. La maggiormente stabile situazione internazionale che ne segu\u00ec ridusse il peso della diplomazia inglese in Europa.\nRitornando ai problemi dinastici interni, Enrico non aveva ancora un erede maschio. Il popolo inglese riteneva disastroso il governo femminile ed Enrico pens\u00f2 che soltanto un erede maschio avrebbe potuto mantenere il trono e la sua dinastia. Solo una femmina, la principessa Maria, era sopravvissuta sino ad allora all'infanzia. Enrico in precedenza aveva avuto varie amanti, tra cui Maria Bolena ed Elizabeth Blount. Il figlio di quest'ultima per\u00f2, Henry Fitzroy, mor\u00ec appena diciassettenne di consunzione, senza contare che la sua posizione illegittima avrebbe potuto comunque renderne quantomeno dubbie le pretese al trono; nonostante le voci che attribuivano al re la paternit\u00e0 dei due figli di Maria Bolena, Catherine Carey e Henry Carey (quest'ultimo in effetti straordinariamente somigliante al re), Enrico, probabilmente anche per questioni di opportunit\u00e0 politica, non fece alcun passo per riconoscerli come propri. \nNel 1526, quando ormai la regina Caterina, di salute peraltro sempre pi\u00f9 cagionevole, entr\u00f2 in menopausa, il re cominci\u00f2 a corteggiare la sorella di Maria Bolena, Anna Bolena, educata in Francia, gi\u00e0 dama di compagnia della regina e in precedenza nota per una relazione \u2014 forse addirittura un matrimonio clandestino \u2014 con il nobile Henry Percy, VI conte di Northumberland.\nEnrico voleva fortemente un erede maschio e incominci\u00f2 a pensare alla possibilit\u00e0 di far dichiarare nullo il suo matrimonio con la regina Caterina in base alle precedenti nozze della stessa con il proprio defunto fratello, e ci\u00f2 malgrado la stessa Caterina avesse ripetutamente giurato che tale unione non era mai stata consumata. Il cardinale Wolsey e William Warham cominciarono riservatamente un'indagine sulla validit\u00e0 del matrimonio, che tuttavia apparve presto difficilmente impugnabile sul piano del diritto. Senza informare il cardinale Wolsey, Enrico si appell\u00f2 direttamente alla Santa Sede. Il suo segretario William Knight sostenne, a Roma, che la bolla di Giulio II era stata ottenuta con un inganno e conseguentemente era non valida. Inoltre Enrico chiese a papa Clemente VII anche una dispensa che gli permettesse di sposare Anna Bolena, visto che precedentemente aveva avuto una relazione con la sorella di lei, Maria. Clemente VII, pur non favorevole ad annullare il matrimonio, concesse la dispensa voluta, probabilmente pensando che tale concessione non sarebbe servita a nulla finch\u00e9 Enrico fosse rimasto sposato a Caterina.\nIn questa fase la diplomazia segreta gioc\u00f2 un ruolo determinante per gli avvenimenti che seguirono. Intervennero nella contesa, solo apparentemente interna della corona inglese, gli interessi della Spagna, cattolica, e quindi del Sacro Romano Impero, poich\u00e9 l'imperatore Carlo V era figlio della sorella di Caterina: l'influenza dell'imperatore sul papato port\u00f2 Clemente VII a non annullare la bolla papale di Giulio II, nonostante egli fosse propenso ad annullarla; la reazione di Enrico, che non accett\u00f2 il rifiuto del papa alle sue richieste, comport\u00f2 la nascita della Chiesa anglicana e l'annullamento di fatto del matrimonio tra Enrico e Caterina, cui seguir\u00e0 a sua volta la scomunica di papa Clemente. La regina Caterina port\u00f2 la questione davanti alla legge, ma venne sconfitta \u2014 celebre la sua supplica rivolta al marito in tale occasione e ripresa nell\"Enrico VIII\" di William Shakespeare \u2014 anche se gli argomenti portati a sostegno della presunta consumazione del matrimonio con il principe Arturo apparvero gi\u00e0 all'epoca non molto convincenti. In seguito alla decisione sulla nullit\u00e0 del matrimonio, Caterina fu costretta a lasciare la corte reale e perse il titolo di regina, venendo chiamata \u00abla principessa vedova del Galles\u00bb, titolo che le era gi\u00e0 stato conferito oltre vent'anni prima. \nIl re stava ormai per divenire il capo della Chiesa Anglicana e l'influenza di Roma sulle vicende dinastiche della corona inglese stava per essere annullata.\nIl matrimonio con Anna Bolena e lo scisma dalla Chiesa di Roma.\nLe vicende personali di Enrico VIII e il problema dinastico si mescolarono agli avvenimenti storici e agli accordi segreti tra le diplomazie inglesi, pontificie e spagnole. Il cardinale Wolsey intervenne presso la Santa Sede per contrastare le richieste di Carlo V. Clemente VII accett\u00f2 di esaminare insieme il caso. Venne presa una decisione segreta: la bolla papale che autorizzava il matrimonio di Enrico con Caterina avrebbe potuto essere dichiarata nulla. Il procedimento, tuttavia, si blocc\u00f2 ancora una volta per l'intervento spagnolo. La stessa regina Caterina fece appello al nipote, Carlo V, per ottenere sostegno. Il cardinale Wolsey, non ottenendo quanto richiesto, cadde in disgrazia presso il re e rischi\u00f2 il processo, ma mor\u00ec prima che questo venisse celebrato, nel 1530.\nLa carica di Lord Cancelliere pass\u00f2 all'intellettuale e umanista Tommaso Moro, mentre Thomas Cranmer divenne arcivescovo di Canterbury. Il 25 gennaio 1533 si celebrarono le nozze di Enrico e Anna Bolena. Tommaso Moro non approv\u00f2 l'annullamento del matrimonio tra Enrico e Caterina e non partecip\u00f2 alla cerimonia di incoronazione di Anna; tuttavia scrisse a Enrico che riconosceva Anna come sua regina. In seguito la principessa Maria venne dichiarata illegittima e nuovo erede al trono designato divenne la figlia della regina Anna, la principessa Elisabetta. Caterina perse il titolo di regina e mor\u00ec, con ogni probabilit\u00e0 di cancro, nel gennaio 1536.\nPapa Clemente rispose con la scomunica di Enrico, emessa nel mese di luglio del 1533.\nTommaso Moro, nel frattempo, si dimise dall'incarico di governo, sostituito da Thomas Cromwell, che divenne il nuovo Lord Cancelliere.\nIl Parlamento approv\u00f2 gli atti che sancirono la frattura con Roma nella primavera del 1534. In particolare l\"Act of Supremacy\" (Legge di Supremazia) stabil\u00ec che il re \u00e8 \u00ab...l'unico Capo Supremo della Chiesa d'Inghilterra\u00bb e il \"Treasons Act\" (Legge sui Tradimenti) del 1534 rese alto tradimento, punibile con la morte, il rifiuto di riconoscere il re come tale. Al papa vennero negate le fonti di finanziamento come l'obolo di San Pietro. L\"Act of Succession\" (Legge di Successione), sempre del 1534, spost\u00f2 la linea dinastica dalla ex sovrana alla discendenza di Anna Bolena. Tutti gli adulti del regno vennero tenuti ad accettare le disposizioni di queste leggi e chiunque avesse rifiutato sarebbe stato giudicato colpevole di alto tradimento e passibile di pena di morte.\nCome conseguenza di queste leggi, tutta la struttura della chiesa cattolica inglese venne attaccata. Cromwell, spinto e sostenuto dal sovrano, fece approvare dal parlamento, nel 1536, una legge che espropri\u00f2 i possedimenti dei monasteri minori: questa azione port\u00f2 nelle casse dello stato, nel giro di alcuni anni, ingenti quantit\u00e0 di denaro, ma ancora \u2014 formalmente \u2014 Enrico era un re cattolico. Solo in seguito, sotto l'influenza di Thomas Cranmer, arcivescovo di Canterbury, e di Edward Seymour, primo duca di Somerset e conte di Hertford, l'anglicanesimo di Enrico VIII prese un indirizzo protestante.\nLa fine di Anna Bolena e le altre mogli.\nDal 1536 Anna cominci\u00f2 a perdere il favore di Enrico, per via del suo carattere indisponente che le aveva alienato le simpatie persino dei cortigiani a lei pi\u00f9 stretti, ma soprattutto perch\u00e9 neppure lei era riuscita a dare alla luce un figlio maschio. Dopo la nascita della principessa Elisabetta (\"Lady Elizabeth\") nel 1533, Anna ebbe altre gravidanze che si conclusero per\u00f2 con aborti spontanei o con bambini nati morti; in particolare, il 29 gennaio 1536 ebbe un aborto spontaneo di un maschietto e dopo questa data non fu pi\u00f9 considerata in grado di generare un erede. Enrico VIII, nel frattempo, s'interess\u00f2 a un'altra nobile della corte, Jane Seymour, dama di compagnia di Anna. Jane era molto meno affascinante di Anna e aveva gi\u00e0 28 anni, un'et\u00e0 ormai avanzata per gli standard dell'epoca, ma era di carattere pi\u00f9 mite, e appariva agli occhi dei contemporanei come una donna di buon senso; era inoltre di famiglia molto pi\u00f9 nobile di Anna e soprattutto di famiglia numerosa, il che faceva supporre che fosse fertile.\nAl fine di eliminare Anna Bolena, si prefer\u00ec una modalit\u00e0 tale da evitare scandali internazionali: venne istituito un processo per alto tradimento e stregoneria, che termin\u00f2 con la condanna a morte della regina. Il segretario del re, Thomas Cromwell, fu con ogni probabilit\u00e0 l'artefice dell'operazione. Anna venne accusata di aver usato la stregoneria per spingere Enrico a sposarla, di averlo ingiuriato e di avere cospirato per ucciderlo, di essere colpevole di incesto con il proprio fratello, George Boleyn, di avere altri amanti, fra cui un musicista di corte d'origine fiamminga, Mark Smeaton, i cortigiani Henry Norris, Francis Weston e William Brereton. Durante il processo, dei testimoni dichiararono che Anna aveva confidato a varie dame di compagnia e altri cortigiani che il re era in realt\u00e0 impotente, lasciando intendere che la piccola Elisabetta non fosse figlia di Enrico. La corte, presieduta da Thomas Howard e della quale faceva parte l'ex pretendente di Anna, Henry Percy, giudic\u00f2 la regina colpevole e la condann\u00f2 a morte, insieme al fratello Boleyn e ai quattro presunti amanti.\nL'esecuzione ebbe luogo il 19 maggio 1536. Due giorni prima, l'arcivescovo Thomas Cranmer aveva dichiarato nullo il suo matrimonio con Enrico.\nIl giorno dopo, 20 maggio, si celebr\u00f2 in segreto, ma con sontuosa magnificenza, il fidanzamento fra Enrico e Jane Seymour; dieci giorni dopo si celebr\u00f2 il matrimonio. La legge inglese di successione del 1536 dichiar\u00f2 che i figli di Enrico e della regina Jane sarebbero stati primi nella linea di successione e che \"lady Mary\" e \"lady Elizabeth\" erano illegittime. Il 12 ottobre 1537 Jane diede alla luce un figlio maschio, il principe Edoardo. La regina presenzi\u00f2 al battesimo, ma svilupp\u00f2 una sepsi e mor\u00ec una decina di giorni dopo, sinceramente compianta da tutto il popolo. Enrico VIII rimase \u2014 a detta di tutte le fonti \u2014 profondamente turbato dalla perdita della donna che gli aveva finalmente generato un erede.\n\u00c8 probabile che la depressione, conseguente al lutto, abbia aggravato i suoi problemi di salute. Nel 1537 Enrico aveva gi\u00e0 superato i quarantacinque anni \u2014 et\u00e0, per l'epoca, ritenuta gi\u00e0 avanzata - e, complici gli eccessi alimentari (peraltro del tutto consueti per l'aristocrazia inglese), si avviava a diventare obeso, mentre dolorose ferite sulle gambe (con ogni probabilit\u00e0 dovute alla gotta e al diabete) gli impedivano di camminare e lo tormentavano con emorragie e infezioni.\nNel 1536 Enrico fece approvare l\"Act of Union\" (Legge dell'Unione), che formalmente annett\u00e9 il Galles alla corona d'Inghilterra. L'Inghilterra e il Galles divennero quindi un'unica nazione. La Legge, da quel momento, impose l'uso del solo inglese negli atti ufficiali nel Galles, ignorando le proteste di chi usava la lingua gallese. Sempre nel 1536 una sommossa, il \"Pilgrimage of Grace\", scoppi\u00f2 nell'Inghilterra del nord. Per calmare i cattolici ribelli, Enrico dapprima fece alcune concessioni, ma poi, quando scoppi\u00f2 una seconda sommossa, i capi della rivolta vennero condannati a morte per tradimento e giustiziati. Nel 1538 Enrico sanzion\u00f2 la distruzione dei santuari dedicati ai santi cattolici romani e fu scomunicato il 17 dicembre dello stesso anno. Nel 1539 i monasteri che ancora rimanevano in Inghilterra vennero tutti aboliti e le loro propriet\u00e0 trasferite alla Corona. Come ricompensa, Thomas Cromwell, artefice di queste azioni, venne nominato conte di Essex. I religiosi minori persero i loro seggi alla Camera dei Lord, dove restarono solo arcivescovi e vescovi. I Lord spirituali (membri del clero con seggio nella Camera dei Lord) per la prima volta vennero superati in numero dai Lord temporali.\nLa questione dinastica tuttavia non era ancora risolta. L'unico erede maschio, il principe Edoardo, non godeva di buona salute ed Enrico, su consiglio di Thomas Cromwell, pens\u00f2 allora ad Anna di Cl\u00e8ves, sorella del protestante duca di Cl\u00e8ves. Il duca era visto anche come importante alleato in caso di un attacco cattolico all'Inghilterra. Dopo aver visto il lusinghiero ritratto della giovane, dipinto da Hans Holbein il Giovane, Enrico decise di sposarla e il matrimonio si celebr\u00f2 il 6 gennaio 1540. L'unione tuttavia dur\u00f2 solo fino a luglio, appena sei mesi. Ci\u00f2 fu dovuto a due cause: la giovane Anna, cresciuta secondo le usanze tedesche e priva della raffinata cultura che aveva contraddistinto le tre precedenti consorti reali, risult\u00f2 essere assai meno attraente rispetto al dipinto. Inoltre vi furono forti considerazioni politiche. Il duca di Cl\u00e8ves era impegnato in una disputa con l'imperatore ed Enrico non voleva esservi coinvolto. La regina Anna acconsent\u00ec alla richiesta di Enrico di annullare il matrimonio e testimoni\u00f2 che il loro matrimonio non era mai stato consumato. Ricevette cos\u00ec, in ricompensa, il bizzarro titolo nobiliare di \u00abAmatissima sorella del re\u00bb, una cospicua rendita annua e svariate tenute, compreso il castello di Hever, gi\u00e0 appartenuto alla famiglia di Anna Bolena, vivendo, pare, alquanto felicemente fino al 1557, ultima a morire tra le sei mogli del sovrano.\nAnche Thomas Cromwell, quindi, perse il favore del re per il suo ruolo nella vicenda. Il 28 luglio del 1540 (lo stesso giorno della esecuzione di Thomas Cromwell) Enrico spos\u00f2 la giovane Caterina Howard, gi\u00e0 dama di compagnia di Anna di Cl\u00e8ves, prima cugina di Anna Bolena nonch\u00e9 discendente della nobile casata Howard. Caterina all'epoca aveva 17 anni.\nTuttavia, anche questo matrimonio dur\u00f2 poco. La regina venne sospettata di avere pi\u00f9 di una relazione, in particolare con altri due uomini, uno dei quali sosteneva di esserne il legittimo marito, mentre l'altro, certo Thomas Culpeper, era uno dei cortigiani favoriti del re. Thomas Cranmer, gi\u00e0 in passato fiero oppositore della potente famiglia cattolica degli Howard, port\u00f2 le prove del tradimento all'attenzione del re. Le indagini che seguirono provarono i fatti e tra il dicembre 1541 e il febbraio 1542 avvenne l'esecuzione dei due amanti e della stessa Caterina, che all'epoca non aveva nemmeno vent'anni e si present\u00f2 al patibolo talmente prostrata da dover essere sorretta fino all'ultimo.\nEnrico spos\u00f2 quindi la sua sesta e ultima moglie, la ricca vedova Caterina Parr, la terza con questo nome, nel 1543. La Parr, donna di eccezionale cultura e carattere volitivo, si scontr\u00f2 subito con Enrico per motivi religiosi; infatti era protestante, mentre Enrico era ancora - nell'intimo - un cattolico. Le frequenti discussioni portarono quasi alla rottura, finch\u00e9 qualcuno sugger\u00ec alla nuova regina che con le sue argomentazioni aveva passato il segno. Cos\u00ec Caterina si rec\u00f2 dal re per spiegargli che, se discuteva tanto animatamente con lui, era solo per il piacere di sentire le sue doti retoriche. Caterina inoltre contribu\u00ec a riconciliare Enrico con le sue prime due figlie, Mary ed Elizabeth, e a garantire qualche anno di serenit\u00e0 ai figli del sovrano.\nNel 1544 una legge del Parlamento reinser\u00ec Maria ed Elizabeth nella linea di successione dopo il principe Edward, bench\u00e9 fossero ancora ritenute illegittime. La stessa legge conferm\u00f2 a Enrico il diritto di determinare, con le sue volont\u00e0, l'ulteriore successione al trono.\nLa morte di Enrico VIII.\nNel 1544, nonostante l'obesit\u00e0, quasi sicuramente lo scorbuto dovuto a una pessima alimentazione - negli ultimi anni, il sovrano pesava all'incirca 180\u00a0kg per 1,85 m di statura - e l'aggravarsi della gotta e del diabete, Enrico prese parte all'assedio di Boulogne, espugnando la citt\u00e0 dopo oltre due mesi di assedio.\nGli ultimi anni furono segnati da un inarrestabile declino fisico e mentale, culminato nelle accuse di eresia e tradimento lanciate contro la moglie Caterina Parr, che evit\u00f2 l'arresto nell'estate del 1546 solo dopo aver formalmente ribadito la propria sottomissione al consorte, e nell'arresto del giovane conte di Surrey e dell'ormai anziano genitore di questi, Thomas Howard, III duca di Norfolk, con l'accusa di tradimento. Surrey fu decapitato il 19 gennaio 1547 e il padre ebbe salva la vita unicamente perch\u00e9 l'esecuzione fu rimandata in seguito alla morte del re.\nDopo alcuni giorni di agonia, durante i quali non riusc\u00ec pi\u00f9 neppure a parlare, Enrico mor\u00ec il 28 gennaio 1547 nel palazzo di Whitehall. Il cadavere venne inumato nel sotterraneo della Saint George's Chapel del castello di Windsor, segnato solo da una lapide terragna. Un grandioso monumento funebre, commissionato a vari artisti italiani e che in parte sottreva elementi a quello di Thomas Wolsey, non fu mai portato a termine e i vari pezzi dell'ultimo progetto realizzato da Benedetto da Rovezzano si trovano oggi nella cattedrale di Gand (quattro candelabri di bronzo), nella cattedrale di Saint Paul a Londra (sarcofago riutilizzato nel monumento a Orazio Nelson) e al Victoria and Albert Museum (quattro angeli in bronzo).\nSuccessione e discendenza.\nIn conseguenza dell'Atto di successione del 1534, l'unico figlio maschio di Enrico, Edoardo, eredit\u00f2 la corona, diventando Edoardo VI. Edoardo fu il primo monarca protestante a regnare in Inghilterra. Poich\u00e9 Edoardo aveva soltanto nove anni, non pot\u00e9 esercitare un potere reale. I sedici esecutori che formavano il consiglio di reggenza scelsero Edward Seymour, I duca di Somerset, come Lord protettore del regno, affiancato da Lord Hertford, il quale tuttavia venne sostituito presto da John Dudley, primo duca di Northumberland, e condannato a morte per tradimento. Il duca, tuttavia, non prese il titolo di Lord protettore, ma invit\u00f2 Edoardo a dichiarare la sua maggiore et\u00e0 prima dei diciotto anni, trasgredendo quindi le volont\u00e0 di Enrico VIII.\nIn base alla legge di successione del 1534 e secondo le volont\u00e0 di Enrico VIII, a Edoardo (in mancanza di una sua discendenza) sarebbe succeduta la sorellastra Maria. Se Maria non avesse avuto figli, la corona sarebbe passata a Elisabetta, figlia di Anna Bolena. Se anche Elisabetta non avesse avuto figli, la successione sarebbe tornata ai discendenti della sorella defunta di Enrico VIII, Maria Tudor.\nEdoardo VI e i suoi consiglieri, tuttavia, avevano disegni diversi. Sul suo letto di morte, Edoardo espresse volont\u00e0 in contraddizione alle disposizioni di Enrico.\nMaria ed Elisabetta vennero escluse dalla linea della successione come illegittime; anche Frances Brandon, duchessa del Suffolk (figlia di Maria Tudor), venne estromessa e al loro posto venne designata \"Lady\" Jane Grey, la figlia della duchessa del Suffolk e nuora del potente Duca di Northumberland. Alla morte di Edoardo, nel 1553, Lady Jane venne proclamata regina. Secondo la legge, tuttavia, questo non era possibile; la legge del Parlamento del 1544, voluta in seguito alla riconciliazione con le figlie, aveva specificamente consentito a Enrico di assegnare la corona con le sue volont\u00e0, ma nessuna legislazione simile era stata approvata per Edoardo. Con questa motivazione, Maria depose e fece condannare a morte Jane, prendendo la corona per s\u00e9 stessa.\nQuando Maria nel 1558 mor\u00ec senza discendenza, le successe la sorellastra Elisabetta, la quale non si spos\u00f2 n\u00e9 nomin\u00f2 mai un erede, causando una crisi di successione. Per impedire agli Stuart di diventare una famiglia dinastica in Europa e, quindi, scongiurare l'eventualit\u00e0 che i cattolici scozzesi sedessero sul trono d'Inghilterra, Elisabetta ordin\u00f2 l'esecuzione di Maria Stuart. Secondo le volont\u00e0 di Enrico VIII, a Elisabetta sarebbe dovuto succedere l'erede di Maria Tudor, Lady Anne Stanley. In realt\u00e0 il regno pass\u00f2 a Giacomo VI, re di Scozia, figlio di Maria Stuart. Giacomo fu sin dall'inizio sufficientemente potente, quindi la sua successione non incontr\u00f2 opposizioni. Giacomo VI di Scozia divent\u00f2 cos\u00ec Giacomo I, primo re d'Inghilterra del Casato degli Stuart.\nPrincipali atti politici e legislativi sotto il suo regno.\nDurante il regno di Enrico VIII vennero emanate numerose e importanti leggi e vennero scritti atti pubblici di valore politico enorme, opera dei consiglieri succedutisi nel corso della sua vita.\nTra i consiglieri pi\u00f9 seguiti nei primi anni figura Thomas Wolsey, che cur\u00f2 specialmente l'aspetto economico, facendo svincolare il Consiglio Privato dall'amministrazione dei beni della corona, dando pi\u00f9 autonomia agli uffici del tesoro.\nEnrico VIII nella cultura di massa.\nEnrico VIII nella cultura di massa ha avuto anche e soprattutto dopo la sua scomparsa un grande impatto. Il sovrano \u00e8 stato citato e raffigurato in letteratura, nell'arte e, a partire dal XX secolo, anche nel cinema e nella televisione.\nTitoli reali e araldica.\nEnrico VIII fu il primo monarca inglese a usare regolarmente il titolo di \"Vostra Maest\u00e0\", bench\u00e9 anche le alternative \"Vostra Altezza\" e \"Vostra Grazia\" fossero usate di tanto in tanto.\nParecchi cambiamenti sono stati fatti ai titoli reali durante il suo regno. Enrico originalmente ha usato l'intitolazione: \"Enrico ottavo, per grazia di Dio, re d'Inghilterra, Francia e signore (Lord) d'Irlanda\". Nel 1521, per una concessione di papa Leone X, espressa come ricompensa del libro di Enrico che attaccava Martin Lutero e difendeva la Chiesa cattolica, l'intitolazione reale si \u00e8 trasformata in \"Enrico ottavo, per grazia di Dio, re d'Inghilterra e di Francia, protettore della fede e signore d'Irlanda\". Dopo la frattura con Roma, papa Paolo III annull\u00f2 la concessione del titolo \"protettore della fede\", ma una legge del parlamento dichiar\u00f2 che essa rimaneva valida in rapporto alla Chiesa d'Inghilterra.\nNel 1535, Enrico aggiunse la \"frase delle supremazia\" al titolo reale, che si trasform\u00f2 in \"Enrico ottavo, per grazia di Dio, re d'Inghilterra e Francia, difensore della fede, signore d'Irlanda e capo supremo in terra della Chiesa d'Inghilterra\". Nel 1536, la frase \"della Chiesa d'Inghilterra\" fu cambiata in \"della Chiesa d'Inghilterra e anche d'Irlanda\".\nIl 1542, Enrico cambi\u00f2 il titolo di \"signore d'Irlanda\" in \"re d'Irlanda\", dopo che gli fu fatto notare che molti irlandesi guardavano al Papa come al vero capo del loro paese, con il signore d'Irlanda che fungeva da mero rappresentante. L'intitolazione \"Enrico ottavo, per grazia di Dio, re d'Inghilterra, di Francia e d'Irlanda, protettore della fede e Capo supremo in terra della chiesa d'Inghilterra e anche d'Irlanda\" \u00e8 rimasta in uso fino alla fine del regno di Enrico.\nLe arme di Enrico VIII furono uguali a quelle usate dai suoi predecessori a partire da Enrico IV. Inquartato: nel primo e nel quarto d'azzurro a tre gigli d'oro (per la Francia); nel secondo e nel terzo di rosso, a tre leoni guardanti e passanti d'oro (per l'Inghilterra).\nTra gli altri titoli e onorificenze port\u00f2 anche il nastro di Sovrano dell'Ordine della Giarrettiera."}
{"id": "79069", "revid": "1516566", "url": "https://it.wikipedia.org/wiki?curid=79069", "title": "Caduceo", "text": "Il caduceo (pronuncia \"caduc\u00e8o\"; meno comune \"cad\u00f9ceo\") \u00e8 un bastone alato con due serpenti attorcigliati intorno ad esso; la parola italiana deriva dal latino \"caduce\u016ds\", che riprende il greco antico (\"ker\u1ef3keion\"), aggettivo di (\"k\u0113ryx\"/\"k\u0101ryx\"), traducibile come 'araldo'.\nIl termine \u00e8 di origine latina e deriva dal greco \"kerykeion\" che, a sua volta, potrebbe derivare da \"keryx\" che significa araldo o annunciatore. Secondo Harry L. Arnold, Jr. \"fu usato per la prima volta nella frase \"kerykeion skeptron\" che indica la bacchetta di un araldo. Molto presto, tuttavia, la parola \"skeptron\" \u00e8 stata eliminata dalla frase e solo \"kerykeion\" \u00e8 stato utilizzato per significare la stessa cosa.\"; \u00e8 identico, salvo adattamenti grafici e fonetici, in francese, inglese, tedesco e spagnolo; esiste anche una forma tedesca desueta, \"Heroldsstab\", che significa \"bastone dell'araldo\".\nNell'Unicode il \"caduceo\" corrisponde a U+2624.\nOrigini.\nIl caduceo \u00e8 uno dei simboli pi\u00f9 antichi della storia della civilt\u00e0 umana: rappresentazioni del caduceo sono state ritrovate in una coppa appartenuta al re mesopotamico Gudea, sovrano della citt\u00e0 di Lagash. Tra i Babilonesi il caduceo era associato al dio Ningishzida.\nLa tradizione vuole che i serpenti in questione siano esemplari di \"Zamenis longissimus\", detto anche \u00abColubro di Esculapio\u00bb o \u00absaettone\u00bb. Originariamente questo serpente era situato sul bastone di Asclepio (simbolo della medicina, con un solo serpente avvolto), mentre il caduceo era il bastone della sapienza, attribuito al dio Ermes/Mercurio (ma presente in diverse culture in cui il serpente era ritenuto simbolo di sapienza e immortalit\u00e0). Con il tempo il bastone di Asclepio \u00e8 stato confuso con il caduceo, che oggi \u00e8 quindi erroneamente anche un simbolo della professione medica (diversi ordini professionali medici ne usano alternativamente le due versioni), bench\u00e9 venga spesso utilizzato, pi\u00f9 propriamente, l'originale bastone di Esculapio, per esempio nel simbolo dell'Organizzazione Mondiale della Sanit\u00e0.\nUn bastone simile al caduceo veniva mostrato dagli araldi e dagli ambasciatori come simbolo della loro funzione mediatrice e come emblema della loro inviolabilit\u00e0, e aveva anche una valenza morale, poich\u00e9 rappresentava la condotta onesta e al tempo stesso la salute fisica della persona.\nIl caduceo con due serpenti indica anche il potere di conciliare tra loro gli opposti, creando armonia tra elementi diversi, come l'acqua, il fuoco, la terra e l'aria. Per questo ricorre frequentemente in alchimia, quale indicazione della sintesi di zolfo e mercurio, oltre che nel simbolismo della farmacopea e della guarigione fisica.\nSecondo alcuni autori sia il bastone di Asclepio, con un serpente attorcigliato, sia il caduceo di Ermes, con due serpenti, deriverebbero dall'antico metodo, tuttora in uso, di estrazione dai tessuti sottocutanei della femmina adulta di \"Dracunculus medinensis\" (verme diffuso in molte regioni rurali dell'Africa e del Medio Oriente); il parassita veniva delicatamente avvolto attorno a un bastoncino e l'operazione, che poteva durare giorni, doveva essere eseguita da medici molto esperti, perch\u00e9 il verme non si rompesse durante l'estrazione.\nPer Zolla, il caduceo rappresent\u00f2, in tempi antichi, un ramo d'alloro con cui si celebrava la rinascenza primaverile promossa dalla nuova aria della stagione. L'alloro era la pianta di Asclepio, come il serpente ne era l'animale, e nel caduceo il mondo vegetale e quello animale sono riuniti.\nTra classicismo e religione.\nPrima che di Ermes/Mercurio il bastone era stato emblema di Ermete Trismegisto, progenitore dell'arte magica egizia, e rappresentava la sintesi del sapere universale, dalla religione, alla medicina, alla morale, alla filosofia, fino alle scienze e alla matematica.\nNella Bibbia (Nm 21,9) il serpente possedeva una doppia valenza, aspetto ambiguo tra i valori simbolici di vita e morte, fecondit\u00e0 e tentazione. Mos\u00e8 aveva un bastone con serpente in bronzo attorcigliato dotato di poteri tali da consentire di ridare vita ai moribondi. Nel libro dei Numeri \u00e8 riportato che il popolo di Israele, per l'insofferenza a cibarsi di manna nel deserto, fu punito da Dio con il morso di serpenti velenosi. Dietro mediazione di Mos\u00e8, poi Dio stesso sugger\u00ec un rimedio: un serpente di bronzo da avvolgere attorno a un bastone. Si sviluppa cos\u00ec la prerogativa duplice del caduceo: il bastone inteso come mediatore e il bastone che salva dal male e dal pericolo, ridonando la vita a chi era in procinto di perderla.\nIl caduceo in araldica.\nIn araldica, il caduceo, bastone su cui sono attorcigliati due serpenti affrontati, \u00e8 cimato da un volo spiegato; pu\u00f2 simboleggiare \"pace\", \"felicit\u00e0 comune\", \"chiara fama\" ed \"eloquenza\". Esso \u00e8 stato spesso assunto nello stemma da chi aveva stipulato una tregua o una pace.\nSecondo la tradizione Mercurio, che aveva ricevuto da Apollo il bastone, mentre si trovava in Arcadia vide due serpenti che si battevano. Gettato il bastone tra loro, vide che vi si avvolgevano facendo pace. Da ci\u00f2 il caduceo divenne simbolo di \"concordia\" e, per estensione, di \"commercio\". Presso i greci fu distintivo degli ambasciatori e degli araldi. Nel medioevo era detto \"caduceo\" il bastone rivestito di velluto e fiorito che era portato dagli araldi e dai re d'armi. Il significato generale di \"pace\" del caduceo \u00e8 rafforzato dalla simbologia dei singoli elementi che lo compongono: il \"potere\" per il bastone, la \"concordia\" per i serpenti e la \"sollecitudine\" per le ali."}
{"id": "79070", "revid": "124991978", "url": "https://it.wikipedia.org/wiki?curid=79070", "title": "OPAC", "text": "OPAC (acronimo di \"On-line public access catalog\", ovvero catalogo in rete ad accesso pubblico) \u00e8 il catalogo informatizzato delle biblioteche.\nFunzione.\nL'OPAC \u00e8 il catalogo informatizzato delle biblioteche che ha sostituito i vecchi cataloghi cartacei.\nL'OPAC offre molte opportunit\u00e0 in pi\u00f9 rispetto ai vecchi cataloghi a schede:\nCompilando uno o pi\u00f9 campi di ricerca, l'utente ottiene l'elenco delle notizie corrispondenti ai parametri di ricerca inseriti: da qui \u00e8 possibile raffinare la ricerca inserendo ulteriori filtri, oppure esaminare in maniera analitica le informazioni recuperate e restituite in un formato sintetico (spesso una lista comprendente pochi campi principali, quali titolo, autore e anno).\nL'esame analitico dei record permette all'utente di esaminare l'intera descrizione bibliografica della notizia, e da qui navigare, attraverso i link interni, fra i vari campi della descrizione.\nL'OPAC infine consente, a partire dalla notizia cos\u00ec recuperata, di visualizzare le sue localizzazioni, ossia le informazioni relative alla biblioteca che possiede quel documento e ai dati gestionali che ne permettono la richiesta (numero d'inventario, collocazione) oltre ad altre informazioni di servizio quali le condizioni di circolazione dell'opera (disponibile per il prestito, attualmente in prestito, ecc.).\nMolti OPAC consentono servizi aggiuntivi quali la prenotazione dei documenti attualmente in prestito, la richiesta di prenotazione, il salvataggio delle ricerche effettuate su spazi personali accessibili con login.\nSono sempre pi\u00f9 frequenti le integrazioni degli OPAC con altri strumenti di recupero dell'informazione, quali il collegamento con altri motori di ricerca, siti di e-commerce, risorse elettroniche on-line, servizi di accesso al \"full-text\" (testo integrale) attraverso il protocollo OpenURL.\nEsistono anche interfacce che consentono di consultare pi\u00f9 OPAC simultaneamente, spesso basate sul protocollo Z39.50.\nStoria.\nA partire dalla met\u00e0 degli anni ottanta gli OPAC hanno man mano sostituito la maggior parte dei cataloghi a schede.\nMentre i primi OPAC di solito erano accessibili solo da terminali dedicati oppure via telnet, oggi sono consultabili da tutti tramite Internet all'interno del proprio browser.\nTrasferire i cataloghi cartacei in banche dati digitali \u00e8 un lavoro che richiede molto tempo: in Italia le prime biblioteche hanno cominciato a catalogare in modo automatizzato solo dal 1981 e i volumi acquisiti precedentemente (che costituiscono il cosiddetto pregresso) spesso non sono compresi: per cercare queste opere, quindi, l'unica possibilit\u00e0 \u00e8 recarsi sul posto a consultare i cataloghi a schede.\nNegli ultimi anni, l'OPAC tradizionalmente inteso ha iniziato a mostrare alcuni limiti, tanto che, a cominciare dagli Stati Uniti d'America, si \u00e8 aperto il dibattito sugli strumenti che ne dovrebbero segnare il superamento, i cosiddetti OPAC di nuova generazione, o \"discovery tools\", tra i quali ne sono stati sviluppati diversi, proprietari (come Summon o Primo) o \"open source\" (come VuFind)."}
{"id": "79071", "revid": "599", "url": "https://it.wikipedia.org/wiki?curid=79071", "title": "Iperbole equilatera", "text": ""}
{"id": "79073", "revid": "124908677", "url": "https://it.wikipedia.org/wiki?curid=79073", "title": "Ugello di scarico", "text": "L'ugello \u00e8 il componente dei motori a reazione nel quale si ottiene la trasformazione di energia termica in energia cinetica al fine di produrre la spinta mediante l'espulsione ad alta velocit\u00e0 di un fluido propulsivo.\nPrincipio di funzionamento.\nLa trasformazione di energia termica in energia propulsiva avviene attraverso un processo di espansione del flusso, per questo motivo tale trasformazione risulta controllata dalla pressione. Il comportamento dell'ugello pu\u00f2 essere studiato in prima approssimazione attraverso le equazioni del flusso quasi-unidimensionale, quindi con le ipotesi di flusso isoentropico, stazionario (ovvero dove le grandezze fisiche non dipendono dal tempo) e di fluido propulsivo assimilabile ad un gas ideale.\nA causa del suo lavoro di espansione, la geometria dell'ugello stabilisce la portata in massa del fluido che pu\u00f2 scorrere attraverso tutto il motore.\nSi utilizzano differenti tipi di ugello a seconda delle applicazioni. Nelle applicazioni aeronautiche (cio\u00e8 sui differenti motori della famiglia dei getti), l'ugello \u00e8 solitamente posizionato a valle della turbina, ed il suo ruolo, pur rimanendo il medesimo per tutti i motori a getto, risulta diverso seconda che il motore sia uno statoreattore, un turbogetto, un turboventola, un turboelica o un turboalbero. Infatti nello statoreattore l'intero salto entalpico (energia ceduta dalla corrente al motore, la quale \u00e8 usata per la propulsione) viene sfruttato nell'ugello, mentre nei turbogetti una parte del salto entalpico viene sfruttato dalla turbina, che lo impiega per trascinare il compressore.\nL'entit\u00e0 del salto entalpico utilizzato dalla turbina risulta ancora maggiore per i turboventola, nei quali la turbina deve azionare oltre al compressore, anche la ventola. Nei turboelica rappresenta l'80 o 90% del salto entalpico disponibile, mentre nei turboalbero l'intero salto entalpico disponibile \u00e8 utilizzato dalla turbina, per cui in questo caso l'ugello funge semplicemente da condotto di scarico.\nPer queste applicazioni aeronautiche, attualmente un notevole sforzo \u00e8 dedicato a ridurre il rumore derivante dall'interazione del getto di scarico con l'ambiente esterno. In questo contesto, \u00e8 stata recentemente proposta l'adozione dei cosiddetti \"chevron nozzles\", ovvero di flabelli o lobi sul bordo esterno che concorrono a migliorare la miscelazione dello scarico con l'atmosfera e che consentono di ridurre significativamente la rumorosit\u00e0 con una perdita di spinta limitata allo 0,25% circa.\nIl flusso all'uscita della turbina si trova a pressione pi\u00f9 elevata di quella ambiente, ed a bassa velocit\u00e0 (in regime subsonico). Lo studio dei flussi quasi-unidimensionali isentropici indica che per accelerare questo flusso subsonico la geometria del condotto deve essere convergente, ovvero la sezione normale all'asse deve diminuire procedendo verso l'uscita. La sezione pi\u00f9 piccola dell'ugello viene chiamata sezione di gola o semplicemente gola.\nSe il flusso nella sezione di gola, al termine della parte convergente dell'ugello, risulta critico (ovvero un flusso con numero di Mach pari ad uno), per poter continuare l'espansione \u00e8 necessario ricorrere ad un'ulteriore porzione di ugello, questa volta sezioni divergenti, cio\u00e8 sezioni che aumentano al procedere verso l'uscita (si ricordi che per un flusso supersonico la velocit\u00e0 aumenta se l'area della sezione cresce). Quindi per accelerare il flusso a velocit\u00e0 supersoniche occorre impiegare un condotto convergente-divergente o ugello de Laval.\nUn ugello che espanda il flusso alla pressione esterna si dice adattato, nel caso contrario si dice non adattato. Un ugello che espanda il flusso ad una pressione maggiore di quella ambiente si dice sottoespanso, mentre nel caso lo espanda ad una pressione minore si dice sovraespanso.\nGeometria dell'ugello.\nGli ugelli di scarico hanno forma e dimensioni diverse a seconda dei propulsori in cui vengono adottati:\nI turboventola con postcombustore e gli statoreattori quasi sempre adottano ugelli convergenti-divergenti a geometria variabile. La geometria variabile rende tali ugelli pi\u00f9 pesanti di un equivalente a geometria fissa, ma fornisce prestazioni migliori in un campo di condizioni di volo meno restrittivo degli ugelli a geometria fissa.\nRecentemente sono stati studiati ed impiegati ugelli a sezione rettangolare, anzich\u00e9 circolare, che permettono di deflettere facilmente il getto per indirizzare con un certo angolo la direzione della spinta.\nUgello convergente.\nSecondo le approssimazioni di flusso quasi-unidimensionale, sufficientemente accurate all'interno del condotto dell'ugello di scarico per descrivere il flusso reale, il numero di Mach massimo che \u00e8 possibile raggiungere nella sezione di gola \u00e8 unitario (la velocit\u00e0 del flusso in questa sezione cio\u00e8 \u00e8 pari alla velocit\u00e0 del suono). Questo perch\u00e9 il flusso subsonico, in un condotto convergente, viene accelerato ed aumentando la pressione all'inizio dell'ugello (o, il che \u00e8 lo stesso, diminuendo la pressione esterna) la velocit\u00e0 di efflusso tende ad aumentare sino a che, sulla sezione dove la velocit\u00e0 \u00e8 massima, la sezione di gola appunto, la velocit\u00e0 raggiunge la velocit\u00e0 del suono. Da questo valore in poi le variazioni di qualsiasi grandezza fisica a valle della sezione sonica non possono pi\u00f9 risalire la corrente verso monte (queste variazioni viaggiano con la velocit\u00e0 del suono infatti) e perci\u00f2 non modificano pi\u00f9 il flusso, che si dice appunto congelato o in \"choking\" (anche in italiano \u00e8 diventata di uso comune l'espressione \"gola in choking\" o \"soffocata\" per designare questo fenomeno).\nIpotizzando infatti un flusso di tipo isoentropico (l'entropia non varia lungo l'asse del condotto) e stazionario, la portata resta costante e pu\u00f2 scriversi come:\ndove con \"m\" si \u00e8 indicata la massa del fluido (il punto indica la derivazione temporale, quindi il flusso di massa), \"\u03c1\" \u00e8 la densit\u00e0, \"u\" la velocit\u00e0 ed \"A\" l'area della sezione del condotto. Infine le grandezze con il pedice \"g\" indicano i valori sulla sezione di gola. Ricordando che la velocit\u00e0 del suono \u00e8 pari a:\ndove con \"\u03b3\" si \u00e8 indicato il coefficiente di dilatazione adiabatica, rapporto tra il calore specifico a pressione costante ed il calore specifico a volume costante. Ricordando inoltre che il numero di Mach \u00e8 pari al rapporto tra la velocit\u00e0 e la velocit\u00e0 del suono nel fluido e l'equazione di stato dei gas perfetti (\"p /\u03c1 = RT\", dove \"R\" \u00e8 la costante dei gas specifica), si ottiene per la portata:\ned in particolare per la sezione di gola:\nA causa della bassa velocit\u00e0 delle grandezze in ingresso all'ugello di scarico, \u00e8 possibile considerare i valori di ristagno (o totali, i valori che le grandezze assumono quando vengono rallentati isoentropicamente sino a velocit\u00e0 nulla). Ricordando l'espressione della pressione di ristagno e della temperatura di ristagno per un flusso quasi-unidimensionale isoentropico, quindi adiabatico:\ndove con \"\u03b4\", come \u00e8 d'uso comune, si \u00e8 indicato il fattore (\"\u03b3\"\u00a0\u2212\u00a01)/2, si pu\u00f2 scrivere il numero di Mach nella sezione di gola in funzione di queste grandezze, dato che il valore della pressione di ristagno resta costante in un flusso isoentropico (non si considerano le perdite meccaniche dovute agli attriti):\nIn questo modo \u00e8 possibile sostituire l'espressione appena trovata in quella della portata in massa ed avere quindi un'espressione della portata in funzione delle pressioni:\ncon alcuni passaggi \u00e8 possibile eliminare la dipendenza dalla temperatura statica locale:\nl'andamento di questa equazione, in funzione del rapporto tra pressione di efflusso e pressione totale, \u00e8 riportato nella figura. Come si vede dalla figura il valore della portata \u00e8 nullo in corrispondenza del valore unitario del rapporto tra le pressioni, la pressione \u00e8 uguale in tutto il condotto ed il fluido \u00e8 fermo. L'andamento presenta quindi un massimo, che si ottiene imponendo alla derivata dell'equazione fatta rispetto al rapporto tra le pressioni di essere uguale a zero (teorema di Rolle):\novverosia, essendo costanti gli altri termini:\nda cui si ricava la condizione:\nche, ricordando la formula scritta pi\u00f9 sopra per i flussi quasi-unidimensionali isoentropici, impone Ma\"g\"\u00a0=\u00a01, come preventivato. Per l'aria si adotta un valore di \"\u03b3\" = 1,4 ottenendo per il rapporto tra le pressioni il valore 0,52828.\nIl massimo \u00e8 quindi seguito da un andamento decrescente per rapporti di pressione pi\u00f9 piccoli, che per\u00f2 non \u00e8 possibile ottenere fisicamente a causa del fatto che un flusso sonico, come spiegato pi\u00f9 sopra, \u00e8 indifferente alla diminuzione ulteriore della pressione a valle. L'andamento fisico della portata, per valori cos\u00ec bassi del rapporto tra le pressioni, perci\u00f2 \u00e8 costante e coincidente con il massimo. In queste condizioni il flusso \u00e8 detto \"saturato\", \"congelato\", \"soffocato\" o in \"choking\".\nPer avere un flusso sonico nella sezione di gola sar\u00e0 quindi necessario che il rapporto di espansione sia minore o uguale al valore ricavato con la formula precedente (0,528282 per l'aria). La pressione alla quale si ottiene un flusso sonico \u00e8 detta pressione critica, solitamente le grandezze critiche sono rappresentate con un asterisco in apice, \"p*\".\nIn base alla legge delle aree \u00e8 possibile ricavare il valore della sezione critica, utile per progettare un ugello di scarico o regolare un ugello a geometria variabile:\nGli ugelli convergenti sono adottati da propulsori impiegati in campo subsonico (aerei di linea, APU, elicotteri, dragster, ...) dove, grazie alle prestazioni contenute, il rapporto di espansione \u00e8 maggiore di:\nPer un ugello convergente possono verificarsi due condizioni operative a seconda della pressione ambiente \"pa\":\nRicordando l'espressione della spinta \"T\" a punto fisso (velocit\u00e0 di volo nulla):\ndove con \"ue\" si \u00e8 indicata la velocit\u00e0 di efflusso. Nel primo caso quindi il secondo termine \u00e8 nullo, mentre nel secondo caso \u00e8 positivo. Malgrado il termine aggiuntivo, nel secondo caso la spinta \u00e8 minore di quella che si avrebbe con un ugello adattato a causa della minore velocit\u00e0 di efflusso ottenuta.\nUgello convergente-divergente o de Laval.\nQuando il rapporto di espansione da ottenere diviene troppo elevato (maggiore di 1,8, si veda il paragrafo precedente) \u00e8 necessario aggiungere una sezione divergente all'ugello di scarico. In questa sezione ha luogo un'espansione supersonica, se la gola \u00e8 in saturazione (ovvero a Mach = 1).\nIn un ugello di scarico convergente-divergente di geometria tipica \u00e8 possibile individuare quattro zone:\nAll'interno del convergente il fluido \u00e8 dotato di una velocit\u00e0 bassa, di conseguenza la progettazione di questa parte dell'ugello segue le leggi dei flussi subsonici, con l'obiettivo di realizzare un condotto assial-simmetrico, con superfici prive di irregolarit\u00e0.\nAll'interno della regione di gola il fluido inizia ad accelerare, per poi aumentare ulteriormente la propria velocit\u00e0 attraverso l'espansione che si realizza nella tratta di condotto che segue. A questo punto il fluido ha raggiunto una velocit\u00e0 supersonica, con onde d'espansione che si propagano lungo il condotto e si riflettono sulle pareti.\nL'ultima parte dell'ugello \u00e8 conformata in modo che non rifletta le onde che incidono sulle pareti, per ottenere una corrente uniforme in direzione assiale e per minimizzare la componente di velocit\u00e0 in direzione radiale, che non d\u00e0 contributo alla spinta.\nUgelli a geometria variabile.\nIn quasi tutti gli aeroplani moderni, soprattutto quelli militari da caccia, si impiegano ugelli a geometria variabile. Questi sono particolari ugelli dove il tratto divergente \u00e8 formato da petali, di solito all'esterno sono visibili come un cono convergente, i quali hanno la possibilit\u00e0 di muoversi, facendo in modo che la sezione d'uscita, ma soprattutto la sezione di gola, si restringa o si allarghi al variare della pressione esterna.\nSarebbe molto proficuo poter usare questo tipo di ugelli anche nel campo spaziale, soprattutto in considerazione del fatto che un veicolo spaziale si trova ad operare in condizioni assai diverse, attraversando le varie zone dell'atmosfera, ma peso, ingombro e complessit\u00e0 ne limitano l'impiego al settore aeronautico."}
{"id": "79074", "revid": "1645759", "url": "https://it.wikipedia.org/wiki?curid=79074", "title": "Calvin &amp; Hobbes", "text": "Calvin &amp; Hobbes (\"Calvin and Hobbes\") \u00e8 una striscia a fumetti ideata e disegnata dal disegnatore statunitense Bill Watterson, pubblicata sui quotidiani statunitensi dal 18 novembre 1985 al 31 dicembre 1995 e comparsa, nel momento di massima popolarit\u00e0, su 2.400 pubblicazioni diverse, considerata da appassionati e dalla critica come una delle migliori di sempre; importanti testate come il Wall Street Journal gli hanno dedicato approfondite analisi. Il successo dell'opera realizzata nei dieci anni di attivit\u00e0 \u00e8 riscontrabile anche dalla sua continua riproposizione in nuove edizioni; alla pubblicazione di \"The Complete Calvin and Hobbes\", i 17 volumi dedicati a questa striscia hanno venduto pi\u00f9 di 30 milioni di copie. A differenza di altri fumetti di pari successo per\u00f2 non esistono prodotti commercializzati ispirati al fumetto, eccetto i libri che raccolgono il materiale pubblicato, per una precisa scelta dell'autore di rifiutare qualsiasi autorizzazione al merchandising, ciononostante la grande popolarit\u00e0 raggiunta dal fumetto ha portato alla produzione di oggettistica come magliette, portachiavi, adesivi, privi di autorizzazione e spesso associati a un linguaggio scurrile e con riferimenti completamente avulsi dallo spirito del lavoro di Watterson.\nGrazie a quest'opera Bill Watterson \u00e8 stato il pi\u00f9 giovane vincitore del Reuben Award come miglior fumettista dell'anno nel 1986; ha vinto due volte (1986 e 1988) il premio Outstanding Cartoonist of the Year della National Cartoonists Society e, nel 2014, il Grand Prix de la ville d\u2019Angouleme. Alla serie \u00e8 stato dedicato un francobollo dalla United States Postal Service nel 2010.\nStoria editoriale.\nLa serie venne concepita quando Watterson, fino ad allora impiegato in lavori pubblicitari che detestava, inizi\u00f2 a dedicare il suo tempo libero al disegno di fumetti, sua grande passione. Speriment\u00f2 diverse idee che gli furono per\u00f2 tutte respinte dalle agenzie di stampa cui le sottoponeva tranne un parere positivo relativo a quella in cui compariva un bambino, fratello minore del personaggio principale, e la sua tigre di pezza. Watterson inizi\u00f2 quindi a sviluppare una striscia incentrata su queste due figure che, dopo altri rifiuti, venne accettata dalla Universal Press Syndicate, che inizi\u00f2 a pubblicarla nel 1985.\nLa prima striscia venne pubblicata il 18 novembre 1985 e raggiunse presto il successo e nel giro di un anno venne pubblicata su oltre 250 giornali; il 1\u00ba aprile 1987, sedici mesi dopo il debutto, a Watterson e al suo lavoro fu dedicato un articolo del Los Angeles Times. \nFin dall'inizio Watterson si trov\u00f2 in contrasto con l'agenzia che lo pressava affinch\u00e9 autorizzasse la commercializzazione dei personaggi e iniziasse a girare le librerie per promuovere i libri di raccolta delle strisce, cose che Watterson rifiut\u00f2 di fare in quanto riteneva che l'integrit\u00e0 del fumetto e del suo autore ne sarebbero state minate, vedendo poi la commercializzazione come la principale influenza negativa sull'arte del fumetto. La graduale riduzione dello spazio dedicato ai fumetti sui giornali lo port\u00f2 a dire che, con uno spazio appena sufficiente per il dialogo e un disegno essenziale, il fumetto stava diventando scialbo, blando e poco originale e quindi lott\u00f2 per poter pubblicare il suo fumetto a piena pagina, sognando la libert\u00e0 artistica di certe serie classiche come Little Nemo e dando un esempio dei possibili risultati nelle pagine di apertura di \"The Calvin and Hobbes Lazy Sunday Book\", una raccolta delle tavole domenicali.\nNell'arco di vita della striscia ci sono state due lunghe interruzioni, dal maggio 1991 al febbraio 1992 e dall'aprile al dicembre 1994. Durante la prima interruzione, la Universal Press Syndicate continu\u00f2 a vendere a prezzo pieno ai giornali le repliche delle strisce gi\u00e0 pubblicate; pochi editori approvarono la cosa, ma la popolarit\u00e0 della striscia era tale da spingerli a non correre il rischio che questa venisse acquistata da giornali concorrenti. Al rientro di Watterson dal suo periodo sabbatico, la Universal Press Syndicate annunci\u00f2 che l'autore chiedeva che alla sua tavola domenicale fosse garantito uno spazio pari alla met\u00e0 della pagina formato tabloid e molti editori oltre a qualche collega (a es. Bill Keane di \"The Family Circus\") lo criticarono per quella che videro come una manifestazione di arroganza e di non volont\u00e0 di adeguarsi alle consuetudini del fumetto - un'accusa che Watterson ignor\u00f2. Watterson riusc\u00ec a negoziare ottenendo maggiore libert\u00e0 creativa per l'edizione domenicale nella quale, prima, il numero e la disposizione delle vignette erano piuttosto rigidi perch\u00e9 lo stesso fumetto avrebbe dovuto comparire su testate con formati diversi, mentre ora era invece libero di scegliere la disposizione che preferiva, anche se poco ortodossa. La frustrazione per la suddivisione tradizionale dello spazio \u00e8 evidente nelle strisce precedenti al cambio: ad esempio in una tavola domenicale del 1988 composta da un'unica grande vignetta in cui tutta l'azione e il dialogo si concentrano nella parte inferiore del disegno.\nNel 1995 Watterson sped\u00ec, attraverso la \"syndicate\", una lettera agli editori dei giornali che ospitavano la sua striscia con il seguente messaggio:\nDopo la conclusione della striscia, Watterson si \u00e8 mantenuto riservato non rilasciando indicazioni su se e come intenda riprendere la striscia o se vorrebbe creare nuovi lavori. Rifiuta di firmare autografi e di autorizzare l'uso dei suoi personaggi, rimanendo fedele ai suoi principi. L'ultima striscia - la n\u00ba 3150 - venne pubblicata il 31 dicembre 1995 e raffigurava Calvin e Hobbes fuori nella neve fresca che si divertono nella meraviglia di una giornata invernale: \u00ab\"\u00c8 un mondo magico, Hobbes, vecchio mio...\"\u00bb\" - dice Calvin nell'ultima vignetta - \u00ab\"...andiamo a esplorarlo!\"\u00bb.\nNel 2014, in una intervista, l'autore si espresse in relazione ai suoi nuovi progetti: \u00ab\"Mi manca poter disegnare Calvin and Hobbes. Ma per ora mi concentro sulla mia vita famigliare. Se trovassi un\u2019idea che mi entusiasmasse la realizzerei, ma dovrebbe essere davvero diversa e inaspettata. E di certo non mi sono impegnato per trovarla in questi anni. Vedremo.\"\u00bb\n\u00c8 stata pubblicata, in inglese, la raccolta completa di tutte le strisce di Calvin &amp; Hobbes, in un unico cofanetto di tre volumi: \"The Complete Calvin and Hobbes\", Andrews McMeel Publishing, 1440 pagine, 2005. ISBN 0-7407-4847-5; ISBN 978-0-7407-4847-9.\nNel novembre 2012 la Panini ha iniziato la pubblicazione dell'opera, in 10 volumi raccolti in cofanetto.\nPersonaggi principali.\nIl protagonista della serie \u00e8 Calvin, un bambino di sei anni, che ha una tigre di pezza, Hobbes, che nella sua fantasia \u00e8 un essere vivente dotato di una propria personalit\u00e0. Calvin, per sfuggire alla noia di tutti i giorni, vive in un fantastico mondo tutto suo nel quale si trasforma in un detective, in un astronauta o un terribile dinosauro ma anche in uno zombi affamato o in un insetto velenoso e molte altre cose. Nella scelta dei nomi Watterson disse di aver voluto omaggiare i suoi studi di scienze politiche riferendosi al pensiero dei filosofi Calvino e Hobbes. La serie \u00e8 incentrata sulle avventure di Calvin, un bambino di sei anni dalla fervida immaginazione, e di Hobbes, la sua tigre di pezza. Watterson disegna il personaggio di Hobbes in due modi diversi: con Calvin \u00e8 un personaggio vivente con una sua personalit\u00e0, mentre con gli altri - che non lo vedono attraverso la fantasia di Calvin - \u00e8 una normalissima tigre di pezza. I temi degli episodi spaziano dai voli di fantasia di Calvin alla sua amicizia con Hobbes, alle sue disavventure, alle sue opinioni su svariate questioni sociali, politiche, filosofiche e culturali, sulle sue relazioni con i genitori, i compagni di classe, gli educatori; nonostante nella serie non vengano menzionate specifiche figure politiche o eventi di attualit\u00e0, tratta comunque temi economici, politici e sociali come l'ambientalismo, l'istruzione pubblica e l'inattendibilit\u00e0 dei sondaggi.\nCalvin.\nCalvin \u00e8 un bambino di sei anni, impulsivo, fantasioso, dinamico, curioso, intelligente, spesso egoista, che si esprime in maniera sorprendente per la sua et\u00e0. Il cognome di Calvin non viene mai rivelato. Watterson lo descrive cos\u00ec:\nAlter ego.\nLa fantasia di Calvin lo porta a immaginare s\u00e9 stesso e gli altri personaggi comprimari con identit\u00e0 diverse; Hobbes non compare in queste fantasie, salvo il criticarle pi\u00f9 o meno velatamente:\nHobbes.\nHobbes \u00e8 per tutti una tigre di pezza mentre per Calvin \u00e8 invece un essere vivente: \u00ab\"Quando Hobbes \u00e8 un bambolotto di pezza in una vignetta e vivo nella successiva, sto contrapponendo la versione della realt\u00e0 degli \"adulti\" con quella di Calvin, invitando il lettore a decidere quale sia la pi\u00f9 vera\"\u00bb\".\" \nL'autore spieg\u00f2 in un'intervista del 2014 perch\u00e9 aveva scelto una tigre: \u00ab\"Volevo solo qualcosa di meno convenzionale di un orso. Per Calvin avrebbe dovuto essere qualsiasi cosa di inusuale. Ci pensai s\u00ec e no cinque minuti. Quando mi venne in mente la tigre, pensai fosse quella giusta. Ho un rapporto particolare con gatti e felini, quindi per me era una scelta azzeccata. Forse Hobbes sarebbe potuto essere un altro animale, ma piomb\u00f2 l\u00ec come un grosso gatto e questo rafforz\u00f2 il mio rapporto con lui. Hobbes \u00e8 un mio alter ego cos\u00ec come lo \u00e8 Calvin\".\u00bb\nHobbes che interagisce con Calvin \u00e8 molto pi\u00f9 razionale e consapevole di lui, per cui ogni tanto gli d\u00e0 qualche avvertimento. Nella maggior parte degli episodi Calvin e Hobbes conversano e giocano insieme, godendosi quella che \u00e8 fondamentalmente una profonda amicizia; altrettanto spesso bisticciano o perfino lottano tra loro, bench\u00e9 i loro disaccordi siano in genere di breve durata. Spesso Hobbes tende agguati a Calvin assalendolo di sorpresa e lasciandolo contuso e graffiato, ma non ferito seriamente. Hobbes trae grande piacere nel dimostrare la sua prodezza felina, mentre Calvin cerca di eludere inutilmente le imboscate e altrettanto inutilmente di spiegare ai suoi scettici genitori l'origine delle sue ammaccature.\nWatterson ha basato molte delle caratteristiche di Hobbes, in special modo la giocosit\u00e0 e l'istinto aggressivo, sulla sua gatta, Sprite. Hobbes \u00e8 molto fiero di essere un felino e spesso fa ironici commenti - che rasentano il disprezzo - sulla natura umana, affermando la fortuna di condurre una vita da tigre, con conseguente inseguimento da parte di Calvin. Nella prima striscia pubblicata Calvin cattura Hobbes con una trappola in cui l'esca \u00e8 un panino al tonno. Watterson scrisse poi che questa spiegazione dell'origine di Hobbes divenne non necessaria e perfino dubbia. In una striscia Calvin descrive cos\u00ec il suo amico: \"Uno tranquillo. Un po' particolare. Un buon compagno, a modo suo.\"\nDal punto di vista di Calvin, Hobbes diventa vivo persino nelle immagini registrate: Calvin scatta diverse fotografie di Hobbes che fa delle smorfie e, una volta sviluppate, in ogni fotografia continua a vedere Hobbes come un essere vivente mentre suo padre lo vede come una tigre di pezza. Come Watterson dice nel libro \"Tenth Anniversary Book: \u00abHobbes riguarda pi\u00f9 la natura soggettiva della realt\u00e0, che il prender vita di un pupazzo.\u00bb\"\nA volte Hobbes si rivolge direttamente al lettore, come quando Calvin si paracaduta dal tetto di casa: \"\u00aba sua mamma verr\u00e0 un colpo per quelle rose\u00bb;\" in altre occasioni sembrerebbe difficile continuare a pensare che Hobbes sia davvero solo una tigre di pezza, ad esempio quando fa da assistente a Calvin legandolo a una sedia dalla quale poi Calvin non riesce pi\u00f9 a liberarsi e deve intervenire il padre per liberare il figlio. Watterson spieg\u00f2 in un'intervista il suo approccio a questa scena: \"\u00abIl padre\" \"trova Calvin legato e la domanda che si pone, davvero, \u00e8 come ci \u00e8 finito in quella situazione? Il pap\u00e0 ritiene che Calvin sia riuscito in qualche modo a legarsi da s\u00e9 cos\u00ec bene da non potersi slegare. Calvin spiega che \u00e8 stato Hobbes a farlo cercando di incolparlo e la situazione nella strip rimane ambigua.\" [...] \"Mi piace la tensione che si crea dove si hanno due versioni della realt\u00e0 che sono incompatibili. Qualcosa di strano \u00e8 successo, nessuna versione ha completamente senso, cos\u00ec sei libero di farne ci\u00f2 che vuoi.\u00bb.\" Similmente, Hobbes una volta taglia i capelli di Calvin in modo cos\u00ec incredibile che Watterson rise di gusto mentre lo disegnava (\"\u00ab\"vorrei riuscire a disegnare cos\u00ec pi\u00f9 spesso\"\u00bb\" - ebbe a dire).\nAltro esempio: Hobbes tiene compagnia a Calvin mentre questi aspetta lo scuolabus e quando un altro personaggio arriva alla fermata, Hobbes compare come un pupazzo. In un caso la visione di Calvin \u00e8 contraddittoria: Calvin partecipa ad un concorso scolastico per disegnare un poster dedicato alla sicurezza stradale e, immaginando di vincere, si vede sulla prima pagina del giornale locale e in una delle fotografie sul giornale la prima pagina lo ritrae insieme a Hobbes che per\u00f2 compare come una tigre di pezza nonostante il giornale stesso sia frutto della fantasia di Calvin.\nI comprimari.\nIl pap\u00e0: \u00e8 un impiegato dell'ufficio brevetti di mezza et\u00e0 amante della vita all'aperto, delle gite in bicicletta e del campeggio. Calvin lo aggiorna periodicamente sui suoi \"sondaggi\", coi quali dimostra che la popolarit\u00e0 del pap\u00e0 in carica \u00e8 in calo tra i seienni di famiglia, suggerendogli strategie per aumentare le probabilit\u00e0 di venire rieletto. Come della mamma, di lui non viene mai fatto il nome. Il personaggio \u00e8 molto simile al padre di Watterson, che era effettivamente un impiegato dell'ufficio brevetti.\nIn un'intervista del 2014 l'autore disse che:\u00ab\"Il padre di Calvin non \u00e8 molto diverso dal mio. Mio padre aveva sempre molto entusiasmo per i suoi interessi. (...) Nella striscia ho parodiato molte passioni di mio padre. Ma in molte situazioni il padre ero io che reagivo da adulto agli eventi che mi si ponevano davanti.\"\u00bb.\nQuando Calvin gli fa domande su questioni tecniche o scientifiche che lo mettono in difficolt\u00e0, risponde ugualmente inventandosi qualcosa:\noppure:\nLa mamma: \u00e8 una casalinga spesso esasperata dalle stramberie di Calvin, che disapprova il marito per il suo occasionale prendere in giro il figlio. Sembra godersi le sue tranquille attivit\u00e0, come il giardinaggio o la lettura, che spesso vengono improvvisamente interrotte da Calvin. Sia lei che il marito spesso appaiono frustrati e incapaci di gestire lo scatenato figlio, bench\u00e9 si suggerisca in qualche strip che anche lei da bambina fosse altrettanto pestifera. Spesso si trova pi\u00f9 d'accordo con Calvin che con suo marito, specialmente quando si parla di campeggio. Quando Calvin \u00e8 travestito da Stupendoman, vede la mamma come l'arci-nemico \"Lady-Mamma\". Non mancano momenti drammatici, come quando l'intera famiglia, tornando a casa dopo un matrimonio, scopre che ci sono stati i ladri. I genitori di Calvin riflettono sull'accaduto e sull'impatto che ha avuto.\nLa mamma \u00e8 molto protettiva verso il figlio e non gli lascia mai fare quello che lui vuole:\nWatterson \u00e8 stato inoltre criticato per aver creato per Calvin dei genitori non troppo affettuosi e decisamente sarcastici, ma si \u00e8 difeso dicendo che la loro occasionale insofferenza verso il figlio pestifero li rende un po' pi\u00f9 veri e delle ottime spalle per la striscia.\nSiusi Derkins (Susie Derkins): \u00e8 una compagna di scuola e vicina di casa di Calvin. \u00c8 la principale antagonista di Calvin e la loro relazione \u00e8 una continua fonte di tensione. Lei \u00e8 educata e diligente a scuola ma, quando \u00e8 provocata, sa essere machiavellica e dispettosa quanto Calvin, cosa che avviene in genere quando Calvin cerca di giocarle qualche brutto tiro. Hobbes, che non condivide il parere di Calvin sulle bambine, tipico di un bambino di sei anni, partecipa in modo piuttosto scettico e passa frequentemente dalla parte del nemico e a causa dell'astuzia di Siusi, Calvin spesso si trova sconfitto. Susie Derkins \u00e8 anche uno dei pochi personaggi che trattano Hobbes come un essere vivente, bench\u00e9 nelle vignette disegnate dal suo punto di vista Hobbes compaia comunque come una tigre di pezza. In una delle prime strisce Siusi trova Hobbes in un prato, dopo che un cane l'ha rubato, e lo porta a casa dove organizza un t\u00e8 per lui e per il suo coniglio di pezza che, a differenza di Hobbes, non viene mai rappresentato come un essere vivente. L'unico episodio in cui Calvin vede il coniglio come un essere vivente \u00e8 quello in cui lui e Siusi giocano alla famiglia - disegnati adulti con lo stile tipico di una \"soap-opera\" - ed in cui il coniglio viene visto da Siusi come un bambino.\nWatterson ha ammesso che tra Calvin e Siusi avrebbe potuto esserci una infatuazione e che Siusi \u00e8 ispirata al tipo di donna che lui trova attraente. La loro relazione resta tuttavia conflittuale e mai risolta; il punto pi\u00f9 distante a cui si spinge \u00e8 in una delle prime strisce, pubblicata a San Valentino, in cui Siusi sembra apprezzare alcuni regali di Calvin. Nel libro \"Tenth Anniversary Book,\" Watterson disse di aver inizialmente esagerato il loro rapporto amore-odio, lasciando successivamente che i personaggi interagissero normalmente. \nSiusi \u00e8 uno dei pochi personaggi - insieme ai genitori di Calvin - che hanno avuto qualche striscia completamente dedicata ad essi.\nLa Signora Vermoni (Miss Wormwood): \u00e8 l'insegnante di scuola di Calvin, rappresentata imbolsita e anziana e, a seguito delle intemperanze di Calvin, lo manda spesso nell'ufficio del preside. Quando Calvin veste i panni dell'astronauta Spiff, viene di solito rappresentata come un viscido mostro alieno che tiene Calvin in ostaggio. A volte, viene accennato nelle vignette finali delle strisce che la maestra soffre di dipendenze da fumo e farmaci, e le stramberie di Calvin provocano degli attacchi. Queste dipendenze sono rese dalle battute di Calvin come: \u00ab\"Corre voce che sia arrivata a due pacchetti al giorno, senza filtro!\"\u00bb oppure \u00ab\"Trovo disgustoso il modo in cui tracanna il Maalox direttamente dalla bottiglietta!\"\u00bb.\nRosalyn: \u00e8 una studentessa di liceo che ogni tanto fa da baby-sitter a Calvin, l'unica capace di reggere gli scherzi di Calvin, e spesso i genitori di Calvin si trovano a pagarla pi\u00f9 del dovuto sperando che lei continuer\u00e0 ad accettare l'incarico in futuro. Ha un ragazzo, Charlie, che non compare nella striscia, ma con cui lei parla al telefono. Rosalyn di solito mette a letto Calvin alle sei e mezzo, cosa che lui cerca di evitare trasformando la casa in una sorta di campo di battaglia. Watterson ha detto che \u00e8 l'unica persona di cui Calvin abbia veramente paura. Come Siusi, non \u00e8 seconda a Calvin in quanto a modi subdoli, coi quali riesce spesso a rigirare la frittata contro di lui. Col tempo il loro rapporto migliora, dato che Rosalyn \u00e8 l'unica persona oltre a Calvin e Hobbes a giocare a \"Calvinball\" - e, ancora pi\u00f9 incredibile, \"capire\" come si gioca a Calvinball - durante una serata relativamente tranquilla.\nSancio (Moe): \u00e8 il bullo della classe di Calvin, che a sei anni gi\u00e0 si rade. Le sue battute vengono rese con grezze lettere minuscole. Watterson lo descrive come \"\u00abogni idiota che ho conosciuto\u00bb\". Spesso minaccia Calvin di pestarlo, mantenendo quasi sempre la parola. Sancio \u00e8 l'unico personaggio che picchia Calvin per davvero; a volte lo fa anche Siusi, per vendicare scherzi o palle di neve a tradimento, ma la cosa non viene mai rappresentata esplicitamente.\nTemi ricorrenti.\nP.A.R.V.\nAcronimo di Proibito Alle Ragazze Viscide (\"G.R.O.S.S.\" per Get Rid Of Slimy GirlS, \"sbarazziamoci delle ragazze viscide\", nell'originale), \u00e8 un club segreto che ha sede in una casa su un albero del giardino di Calvin e il suo obiettivo fondamentale \u00e8 escludere le ragazze, in particolar modo Siusi. Calvin e Hobbes sono gli unici membri del club e passano molto tempo a riformularne lo statuto e a cavillare sulle sue regole. Calvin \u00e8 il presidente/dittatore a vita mentre Hobbes \u00e8 la prima tigre. Dato che Calvin \u00e8 troppo piccolo per arrampicarsi sull'albero quando la scala di corda \u00e8 ritratta, spesso Hobbes se ne avvantaggia e costringe Calvin a recitare una lunga ode alla grandezza delle tigri come parola d'ordine per farlo salire. Quando sono nel club indossano cappelli di carta; le regole del club dovrebbero essere fissate nel suo statuto, ma in realt\u00e0 sono decisamente arbitrarie. Spesso Hobbes ne inventa di nuove per buggerare Calvin. Sovente le sedute terminano con zuffe varie.\nIl cibo\nDurante i pasti Calvin \u00e8 ansioso di condividere con gli altri le osservazioni sul cibo che suscitano disgusto negli altri commensali. La madre a volte riesce a persuaderlo a mangiare descrivendogli la pietanza alla sua maniera, suscitando l'entusiasmo e l'appetito del figlio anche se toglie ogni appetito al marito. Ad esempio, quando Calvin si rifiuta di mangiare la sua minestra perch\u00e9 contiene riso, la madre gli spiega che quello non \u00e8 riso, ma sono vermi. I pasti di Calvin sono di solito rappresentati come un'informe massa verde che a volte prende vita e tenta la fuga o attacca Calvin mentre altre volte \u00e8 Calvin che tenta di nasconderla sotto un tappeto o farla finire nel piatto di qualcun altro per non doverla mangiare.\nQuando non \u00e8 sorvegliato dai suoi genitori, Calvin prova a cucinare ad esempio preparando delle frittelle friggendo tutta la pastella in una volta: \u00ab\"Facciamo una frittella gigante e tagliamola a met\u00e0\"\u00bb oppure prepara la colazione a sua madre malata bruciando le uova e suggerendole di grattarle via dalla padella con uno scalpello. Altre volte si immagina come uno zombi che dovrebbe nutrirsi di esseri umani, ma \u00ab\"anche un panino con la marmellata, se mangiato in maniera abbastanza disgustosa pu\u00f2 fare alla bisogna\"\u00bb.A volte \u00e8 Hobbes che turba un normale pasto a seguito della sua passione per il tonno e ogni volta che Calvin apre una scatoletta, lo insegue e lo assale, anche se la scatoletta contiene tutt'altro; quando Calvin protesta facendogli notare che la scatoletta non contiene tonno, la risposta di Hobbes \u00e8 che \u00ab\"tutte le scatolette fanno lo stesso rumore quando vengono aperte\"\u00bb.\nLo scatolone di cartone e le invenzioni\nCalvin ha uno scatolone di cartone che la sua fantasia adatta molteplici usi semplicemente capovolgendolo o mettendolo su un lato e scrivendoci sopra di cosa si tratta:\nGli altri personaggi attorno non vedono queste trovate attraverso l'immaginazione di Calvin. Per esempio, quando Calvin si trasmuta in un gufo, \u00e8 lui a vedere s\u00e9 stesso come gufo, ma non la madre e le fotografie che scatta per dimostrare al pap\u00e0 la riuscita del suo viaggio nella preistoria sono viste dal pap\u00e0 come foto che ritraggono dei dinosauri giocattolo. Tuttavia le invenzioni di Calvin producono effetti che si manifestano anche sugli altri personaggi. Ad esempio, nel sopracitato episodio dell\"'eticatore\", il sosia buono di Calvin interagisce con i genitori e con tutti coloro che hanno a che fare con Calvin, ma nessuno di loro pensa che quello sia fisicamente \"un altro\" Calvin ma restano solo sbigottiti dal repentino cambiamento di comportamento. Analogamente, quando Calvin duplica s\u00e9 stesso sei volte, i duplicati si fanno vedere dai genitori, ma ai genitori pare che si tratti sempre dello stesso Calvin. \nI pupazzi di neve\nUn tema ricorrente negli episodi invernali sono i pupazzi di neve realizzati da Calvin, la cui natura grottesca spesso lo mette nei guai: pupazzi di neve decapitati o falciati dalla slitta inorridiscono la madre o ancora quando realizza due pupazzi di neve dei quali uno mangia un cono gelato mentre l'altro \u00e8 steso per terra con una spatola da gelato e diversi buchi nella schiena (\u00ab\"\u00e8 una faccenda sordida\"\u00bb, spiega Calvin a Hobbes) oppure quando il padre di Calvin trova pezzi di pupazzo di neve davanti alla sua auto, come se l'avesse investito, o ancora due colonne di pupazzi di neve allineati che lo salutano militarmente quando esce di casa. Altre opere di neve sono di grandi dimensioni: una testa di dinosauro con le fauci spalancate sulla casa oppure, quando inizia a costruire un pupazzo di neve gigantesco, Hobbes per dispetto lo infila nella prima enorme palla di neve che nelle intenzioni doveva essere un dito del piede del pupazzo. Calvin invoca i \"demoni della neve\" per animare il pupazzo che ha appena fatto e questi si ribella realizzando un'armata di altri pupazzi contro cui Calvin deve lottare per salvarsi la vita; Calvin tratta tutto come se fosse reale si scaglia contro l'orda di pupazzi di neve in piena notte sciogliendoli col getto del tubo dell'acqua ma infradiciando suo padre che era andato a vedere che succedeva. Calvin a volte usa i pupazzi di neve come veicolo per esporre o ridicolizzare teorie artistiche.\nIl carretto e la slitta\nCalvin e Hobbes spesso si lanciano gi\u00f9 da pendii con un carretto o una slitta da neve discutendo di filosofia o di politica durante la precipitosa discesa. L'andamento della corsa e gli ostacoli presenti su di essa si riflettono spesso nella conversazione, che termina quasi sempre con uno schianto spettacolare. Con il carretto \u00e8 andato e tornato da Marte ed \u00e8 stato usato come macchina del tempo al posto dello scatolone.\nLa bicicletta\nIl pap\u00e0 di Calvin, appassionato di ciclismo, cerca in diverse occasioni di insegnare al figlio ad andare in bicicletta ma questi manifesta un rapporto conflittuale con la bici, che molto spesso \u00e8 vista come un oggetto animato che cerca di aggredirlo e ucciderlo. La maggior parte delle volte Calvin tenta di fuggire dalla bicicletta, anche se in rare circostanze la affronta con spavalderia, restando per\u00f2 puntualmente sconfitto.\nCalvinball\n\"Calvinball\" \u00e8 un gioco giocato solo da Calvin e Hobbes ed \u00e8 una aperta ribellione agli sport di squadra organizzati, come il baseball, un gioco agli antipodi di qualsiasi sport organizzato. Anche Rosalyn lo gioca in un episodio. I giocatori devono indossare una maschera nera e a parte l'uso di un pallone da calcio e delle porte, le regole vengono fatte a mano a mano che il gioco procede, l'unica regola permanente \u00e8 che nessuna regola pu\u00f2 essere adottata pi\u00f9 di una volta. Al di fuori di questo limite, ogni giocatore pu\u00f2 cambiare le regole del gioco quando vuole e come vuole e anche il punteggio \u00e8 completamente arbitrario: Hobbes riporta punteggi come \"Q a 12\". Venne inventato dopo l'orribile esperienza di Calvin con il baseball a scuola: si era iscritto per giocare a baseball per evitare di essere preso in giro dagli altri bambini ma, mentre fantastica in campo durante una partita, non si accorge del cambio di campo delle squadre e fa segnare un \"out\" contro la sua squadra. I suoi compagni lo prendono in giro, lui decide di andarsene e l'allenatore lo etichetta come \"pusillanime\". Watterson ha dichiarato che il maggior numero di domande che ha ricevuto \u00e8 stato a proposito del \"Calvinball\" e delle sue regole.\nBattaglie a palle di neve e gavettoni\nCalvin spesso coinvolge gli altri in elaborate battaglie a palle di neve o gavettoni d'acqua nelle quali le ostilit\u00e0 sono spesso rivolte a Hobbes, a Siusi o a entrambi. Spesso Calvin e Hobbes progettano fortini di neve dai quali terrorizzare indisturbati il vicinato, ma raramente l'idea supera lo stadio di progetto e viene realizzata. A volte, nell'atto di lanciare la palla di neve, Calvin si immagina come un dinosauro carnivoro che cerca di attaccare un altro sauro, in realt\u00e0 Siusi, la quale non appena viene colpita, si mette a inseguirlo per vendicarsi e la scena, dal punto di vista di Calvin, \u00e8 vista come quella di un sauro erbivoro che insegue un carnivoro. A volte anche i genitori sono vittime di gavettoni come quando la mamma pronta per uscire viene investita da un getto d'acqua manovrato da Calvin, con successivo inseguimento nel giardino.\nIl banchetto della limonata e il denaro\nIl banchetto di vendita della limonata \u00e8 un altro possibile uso dello scatolone di cartone rovesciato dove, invece di vera spremuta di limone, Calvin cerca di vendere acqua sporca con un limone galleggiante dentro (\u00abDovr\u00f2 pur tagliare qualche costo!\u00bb) o altri intrugli. Calvin ha un'insana attrazione per il denaro unita alla mancata capacit\u00e0 di percepirne il valore che lo porta a chiedere cifre esorbitanti per la sua limonata o a fare spese importanti che fa addebitare sulla carta di credito del padre per acquistare telefonicamente motoseghe, esplosivi o lanciafiamme.\nVacanze in campeggio\nIl padre di Calvin ama portare la famiglia in campeggio ma sia la moglie (\u00ab\"un'intera settimana senza un giornale e senza un caff\u00e8 decente\"\u00bb) che Calvin detestano evidenziando la lieve vena autoritaria del padre che costringe tutti ad alzarsi all'alba e a godersi uno stile di vita che in famiglia piace solo a lui. Watterson in questi episodi ci ha messo molti spunti autobiografici, attingendo a suo padre.\nLa scuola e i compiti\nCalvin odia la scuola, alzarsi presto al mattino per andarci, gli insegnanti, i compiti ed i suoi compagni di classe. Quando aspetta lo scuolabus ogni tanto evita di salirci sopra scappando via e la mamma deve inseguirlo per mettercelo sopra a forza o per portarlo direttamente a scuola lei. Spesso condivide l'attesa con Hobbes, spiegandogli come un bambino intelligente come lui non abbia bisogno della scuola. Mentre \u00e8 in classe, attraverso la sua immaginazione la scuola diventa un pianeta ostile, la maestra e il preside degli alieni malvagi e a volte, trascinato dalla sua stessa fantasia, scappa dall'aula. A scuola \u00e8 un bambino piuttosto solitario e interagisce solo con Siusi, alla quale fa dispetti e chiede continuamente suggerimenti, e Sancio, che lo minaccia e lo picchia. Inoltre a scuola sente la mancanza di Hobbes e a volte Calvin ha portato Hobbes a scuola con s\u00e9, ed \u00e8 spesso Hobbes che si \"occupa\" dei compiti mentre Calvin legge i fumetti o guarda la TV oppure, per evitare di doverli fare, fa entrare in azione Stupendoman per invertire la rotazione della Terra in modo da guadagnare un giorno extra, bruciare la scuola usando i raggi solari e un'enorme lente, creare un duplicato di s\u00e9 stesso e costruire un robot. In una striscia Calvin \u00e8 riuscito per miracolo a non far scoprire alla Signora Vermoni che non ha fatto un compito: una notte, ricordandosi di non aver fatto il compito, si sveglia di soprassalto mentre dormiva e tenta di farlo, con il solo risultato di essere subito rispedito a letto dal padre; la mattina seguente la scuola rimane chiusa per la troppa nevicata (ma naturalmente Calvin non fa il compito), e il giorno successivo la Signora Vermoni non arriva in tempo a ritirare i compiti dei suoi alunni a causa dell'improvviso suono della campanella.\nBabbo Natale\nCalvin ritiene l'avvento del periodo natalizio un problema dato che non sopporta l'idea di dover porre freno alla sua pestiferezza e comportarsi come un bambino buono e giudizioso per poter ricevere i suoi regali. A Natale Calvin ha sempre una lunga lista di regali da chiedere, in genere armi. In sogno Babbo Natale lo informa che d'ora in poi saranno i bambini cattivi ad essere premiati. Nei giorni precedenti il Natale, Calvin discute con Hobbes per dimostrare che lui non \u00e8 cattivo perch\u00e9 lanciare una palla di neve a Siusi non \u00e8 una cattiva azione perch\u00e9 continua a mancarla e che \u00e8 facile essere buoni quando si vuole esserlo ma la vera sfida \u00e8 reprimere la propria natura malvagia, per cui ogni sua buona azione dovrebbe valere quanto cinque buone azioni di un bravo bambino, chiedendo anche cose del tipo: \"Come facciamo a sapere che Babbo Natale \u00e8 imparziale nei giudizi? Ci sono circostanze attenuanti? E se Babbo Natale poi non esistesse?\"\nAmbientazione.\nL'autore cala i suoi personaggi in un luogo che, sebbene ritragga la sua cittadina Chagrin Falls nell\u2019Ohio, rimane senza nome e la maggior parte delle strisce non d\u00e0 alcun indizio specifico riguardo a dove si trovi la casa di Calvin, tanto che in una striscia, la maestra di Calvin gli chiede in quale Stato vive, ma lui risponde \u00ab\"Mi rifiuto!\"\u00bb. In una intervista del 2014, l'autore racconta che: \u00ab\"Oltre al verde della mia citt\u00e0 in cui ho immerso Calvin e Hobbes, ho guardato alla Monument Valley, perch\u00e9 volevo vedere l\u2019area che ha ispirato George Herriman per Krazy Kat; e Spaceman Stiff era in pratica una scusa per disegnare lo Utah. Io e mio fratello ci andavamo perch\u00e9 sembrava di stare sulla luna e aveva un aspetto scheletrico che ti permetteva di cogliere la vastit\u00e0 del tutto. Ti ricorda che siamo solo esserini su un pianeta enorme e che la natura ti uccider\u00e0 se non farai lo stupido. Lo trovo un pensiero confortante.\"\u00bbWatterson semina alcuni indizi nelle strisce:\nMerchandising.\nBill Watterson \u00e8 famoso per l'insistenza con cui ha difeso la tesi che il fumetto debba essere una forma d'arte autonoma e per come ha sempre impedito che \"Calvin &amp; Hobbes\" fosse commercializzata in qualsiasi modo. Una convinzione che gli \u00e8 probabilmente costata milioni di dollari e che spiega anche perch\u00e9 la striscia non sia mai diventata un cartone animato, nonostante negli anni gli siano pervenute richieste di adattamento da produttori come Steven Spielberg e George Lucas. Con l'eccezione dei libri e di due rarissimi calendari a 18 mesi (1988 - 1989 e 1989 - 1990) tutti gli articoli che ritraggono i personaggi di \"Calvin &amp; Hobbes\" sono non autorizzati, comprese le magliette e gli adesivi da lunotto posteriore che ritraggono Calvin che urina sul logo di famosi marchi sportivi o di famose aziende. Minacciati di ritorsioni legali, alcuni produttori di questi adesivi hanno sostituito il personaggio. Nonostante le richieste di concedere la licenza per la commercializzazione di prodotti ispirati al fumetto, Watterson ha sempre rifiutato spiegando che la sua opera \u00e8 incentrata \u00ab\"sulla realt\u00e0 privata, la magia della fantasia e la particolarit\u00e0 di certe amicizie. Chi potrebbe credere nell'innocenza di un bambino e della sua tigre se la loro popolarit\u00e0 fosse sfruttata per guadagnare dalla vendita di oggetti di cui nessuno ha bisogno?\"\u00bb. Uno dei pochissimi esempi di merchandising autorizzato fu un libro didattico \"Teaching with Calvin and Hobbes\" pubblicato nel 1993 con l'intento di insegnare ai bambini delle elementari nozioni di filosofia e di psicologia attraverso i fumetti. Anche relativamente alla possibilit\u00e0 di realizzare un cartone animato tratto dal fumetto, l'autore si \u00e8 detto contrario in quanto ogni opera di narrativa, quando viene trasposta, inevitabilmente viene piegata alle esigenze del film che, in quanto media di diversa tipologia, ha caratteristiche diverse e, per Calvin &amp; Hobbes, che nei fumetti funziona esattamente come l'autore avrebbe voluto che funzionasse, non c'\u00e8 nessun motivo di realizzarne un adattamento. L'autore espresse le sue critiche al merchandising in un discorso tenuto al Kenyon College nel 1990: \u00ab\"Presto o tardi, a tutti noi viene chiesto di compromettere noi stessi e le cose che ci importano. Definiamo noi stessi attraverso le nostre azioni. Con ciascuna decisione, raccontiamo chi siamo a noi stessi e al mondo. (...) Ma avere una carriera invidiabile \u00e8 un conto, ed essere felici \u00e8 un altro. (...) una persona felice di fare il suo lavoro \u00e8 generalmente considerata eccentrica, se non sovversiva del tutto. (...) Una persona che abbandona la sua carriera per stare a casa e crescere i figli \u00e8 considerato uno non all\u2019altezza delle sue potenzialit\u00e0, come se un titolo professionale e uno stipendio fossero l\u2019unica misura del valore umano.\"\u00bb.\nNonostante quindi il rifiuto dell'autore a concedere le immagini del fumetto per la commercializzazione di prodotti, la sua grande popolarit\u00e0 ha portato alla produzione di oggettistica priva di autorizzazione; in particolare per molti anni \u00e8 circolato negli Stati Uniti un adesivo tratto da una vignetta in cui la figura Calvin venne modificata per farlo apparire mentre urina sul logo di famose case automobilistiche; negli anni novanta inoltre comparve anche sul casco di alcuni piloti del campionato automobilistico NASCAR. La Universal Press Syndicate minacci\u00f2 per anni azioni legali contro i produttori e venditori dell\u2019adesivo non autorizzato che col tempo usc' di produzione o, in alcuni casi, venne sostituita l\u2019immagine di Calvin. A tal proposito Watterson, in una intervista del 2013, disse che: \u00ab\"Immagino che, molto tempo dopo che le strisce saranno dimenticate, quelle decalcomanie saranno il mio biglietto per l\u2019eternit\u00e0\"\u00bb.\nStile e influenze.\nLe strisce di \"Calvin &amp; Hobbes\" sono contraddistinte da un tratto accurato, da un umorismo intelligente, da osservazioni acute, da brillanti commenti sulla politica e sulla societ\u00e0 e da personaggi ben definiti, pieni di personalit\u00e0. Nel mondo del fumetto, simili precedenti possono essere trovati nei \"Peanuts\" di Charles M. Schulz, in \"Skippy\" di Percy Crosby, in \"Bloom County\" di Berke Breathed, in \"Krazy Kat\" di George Herriman e in \"Mafalda\" di Quino, mentre l'uso del fumetto come strumento di critica sociale pu\u00f2 essere fatto risalire al \"Pogo\" di Walt Kelly. In particolare, sia Herriman, Schulz che Kelly hanno influenzato Watterson e la sua idea del fumetto durante l'adolescenza.\nUn tratto caratteristico dello stile di Watterson sono le svariate e spesso esagerate espressioni dei suoi personaggi (in particolare quelle di Calvin), gli elaborati e bizzarri sfondi dei voli di fantasia di Calvin, un ben rappresentato senso del movimento e frequenti giochi visivi e metafore. Negli ultimi anni della striscia, con pi\u00f9 spazio a disposizione, Watterson speriment\u00f2 pi\u00f9 liberamente con diverse disposizioni delle vignette, storie senza dialogo ed un ampio uso di spazi bianchi.\nPer il disegno delle strisce, la tecnica di Watterson \u00e8 consistita di minimi schizzi a matita, bench\u00e9 le tavole domenicali richiedessero spesso qualcosa di pi\u00f9 elaborato, completati successivamente usando inchiostro di china con un piccolo pennello. \u00c8 sempre stato accurato nella scelta dei colori, spesso dedicando molto tempo alla scelta migliore per i colori delle tavole domenicali.\nEdizioni estere.\nL'opera \u00e8 stata tradotta in molte lingue e buona parte delle testate che l'hanno pubblicata \u00e8 edita fuori dagli Stati Uniti. Anche il formato cambia con le nazioni in cui \u00e8 stata distribuita.\nItalia.\nIn Italia \u00e8 stata pubblicata dal mensile di fumetti \"Linus e\" nei diari della Comix.\nSono pubblicati dalla casa editrice Comix (tra parentesi il titolo in lingua originale):\nL'edizione integrale dell'opera \u00e8 stata pubblicata in 10 volumi dalla casa editrice Comix:\nPubblicato da Rizzoli-Milano libri:"}
{"id": "79082", "revid": "6199", "url": "https://it.wikipedia.org/wiki?curid=79082", "title": "T\u00fcbingen", "text": ""}
{"id": "79085", "revid": "1446238", "url": "https://it.wikipedia.org/wiki?curid=79085", "title": "Distretto governativo di Tubinga", "text": "Il distretto governativo di Tubinga (in tedesco: \"Regierungsbezirk T\u00fcbingen\") \u00e8 uno dei quattro distretti governativi del Land Baden-W\u00fcrttemberg in Germania."}
{"id": "79086", "revid": "579674", "url": "https://it.wikipedia.org/wiki?curid=79086", "title": "Formula di Luhn", "text": "La formula di Luhn, anche conosciuta come Modulo 10, \u00e8 un semplice algoritmo che consente di generare e verificare la validit\u00e0 di vari numeri identificativi. Venne ideata nel 1954 dall'informatico dell'IBM Hans Peter Luhn e brevettata nel 1960. Ora di pubblico dominio ha molteplici applicazioni, ad esempio per i numeri delle carte di credito.\nOgni carta di credito ha un suo numero di carta (es. 0000-1234-5678-9123) dove la prima parte identifica il circuito internazionale (Visa, American Express, Mastercard...) mentre il resto la banca emittente ed il cliente.\nDescrizione dell'algoritmo per il calcolo della cifra di Luhn.\nLa cifra di controllo di tipo Luhn viene calcolata in modo semplice. Si sommano tutte le cifre in posizione pari al doppio della somma di quelle in posizione dispari. Si considera quindi il modulo rispetto a 10 (ovvero il resto della divisione per 10) del valore cos\u00ec ottenuto; si determina quindi la cifra di Luhn come segue:\nVerifica del numero.\nIl controllo di un numero contenente la cifra di Luhn si basa su tre passi:\nSe la somma complessiva \u00e8 divisibile per 10 (la divisione non ha resto) la carta \u00e8 valida.\nAd esempio, supponendo di avere il seguente numero di carta: 4716-4359-1733-0099 (quindi 9900367291386278)\nLa \"formula di Luhn\" viene utilizzata in Canada dal Social Insurance Number per l'identificazione dei suoi clienti; tuttavia con la seguente formula non verifica ulteriori informazioni, come il numero delle cifre e la validit\u00e0 della data di scadenza. Del resto la formula \u00e8 stata studiata per rilevare errori di digitazione, non \u00e8 adatta a rilevare falsificazioni volontarie.\nAlgoritmo in C++.\nLa funzione qui presentata, in C++ non ha come scopo quello di essere ottimizzata quanto quello di essere chiara. Oltre ad eventuali ottimizzazioni una funzione pi\u00f9 completa potrebbe, ad esempio, verificare che la stringa passata in input contenga davvero esclusivamente cifre decimali. I commenti ed i nomi delle variabili il pi\u00f9 possibile autodescriventi dovrebbero rendere chiaro il funzionamento dell'algoritmo.\n/**\nint calcolaCifraDiControlloLuhn(string stringaNumerica)\n int somma = 0;\n if (stringaNumerica.length() % 2 != 0)\n stringaNumerica = \"0\" + stringaNumerica; // aggiunge uno 0 se il numero di cifre \u00e8 dispari\n for(int i = 0; i &lt; stringaNumerica.length(); i++)\n int cifraCorrente = atoi(stringaNumerica.substr(stringaNumerica.length()- i, 1).c_str()); // converti il carattere corrente in int\n int daSommare;\n if ((i % 2) != 0) // le cifre in posizione dispari vengono raddoppiate\n int cifraRaddoppiata = cifraCorrente * 2;\n if(cifraRaddoppiata &gt;= 10)\n daSommare = 1 + (cifraRaddoppiata % 10); // somma le cifre se il numero \u00e8 &gt; 10\n else\n daSommare = cifraRaddoppiata;\n else // le cifre in posizione pari sono sommate cos\u00ec come sono\n daSommare = cifraCorrente;\n somma += daSommare; // aggiornamento del risultato parziale\n \n if (somma % 10 == 0) // se la somma \u00e8 divisibile per 10, restituisci 0\n return 0;\n else\n return 10 - (somma % 10); // altrimenti, restituisci 10 - il modulo 10 della somma\nAlgoritmo in VBA per Excel 2007.\nFunction LUHN(stringaNumerica As String) As Integer\n 'La presente funzione calcola e restituisce la cifra di controllo secondo la formula di Luhn\n 'ricevendo in ingresso una stringa numerica decimale, priva del numero di controllo.\n Dim somma As Integer , cifraCorrente As Integer , daSommare As Integer, cifraRaddoppiata As Integer\n somma = 0\n If ((Len(stringaNumerica) Mod 2) &lt;&gt; 0) Then\n stringaNumerica = \"0\" + stringaNumerica\n End If\n For i = 1 To Len(stringaNumerica)\n cifraCorrente = CInt(Mid(stringaNumerica, Len(stringaNumerica) + 1 - i, 1))\n If (i Mod 2) &lt;&gt; 0 Then \n cifraRaddoppiata = cifraCorrente * 2\n If cifraRaddoppiata &gt;= 10 Then\n daSommare = 1 + (cifraRaddoppiata Mod 10) 'somma le cifre se il numero \u00e8 &gt; 10\n Else\n daSommare = cifraRaddoppiata\n End If\n Else \n daSommare = cifraCorrente\n End If\n somma = somma + daSommare \n Next\n If (somma Mod 10) = 0 Then \n LUHN = 0\n Else\n LUHN = 10 - (somma Mod 10) \n End If\nEnd Function"}
{"id": "79087", "revid": "2225", "url": "https://it.wikipedia.org/wiki?curid=79087", "title": "Synapse - Pericolo in rete", "text": ""}
{"id": "79090", "revid": "2225", "url": "https://it.wikipedia.org/wiki?curid=79090", "title": "S.Y.N.A.P.S.E.", "text": ""}
{"id": "79091", "revid": "767487", "url": "https://it.wikipedia.org/wiki?curid=79091", "title": "Belladonna", "text": ""}
{"id": "79093", "revid": "1543377", "url": "https://it.wikipedia.org/wiki?curid=79093", "title": "The Jackson 5", "text": "I Jackson 5 (spesso reso graficamente come \"J5\", \"The Jackson Five\" o \"The Jackson 5ive\"), successivamente conosciuti come The Jacksons, sono un gruppo musicale statunitense formatosi negli anni Sessanta a Gary, Indiana, composto inizialmente dai cinque fratelli Jackie, Tito, Jermaine, Michael e Marlon Jackson (in seguito si aggiunse anche Randy), membri della famiglia Jackson.\nFurono la prima band nella storia della musica a piazzare i primi quattro singoli consecutivamente alla posizione numero uno della classifica generale di \"Billboard\", una delle prime di artisti afroamericani ad avere successo a livello internazionale dopo i Four Tops e i Temptations, e il primo gruppo di teen idols afroamericani di fama internazionale.\nTra la fine degli anni Sessanta e l'inizio degli anni Settanta portarono diversi brani ai vertici delle classifiche musicali statunitensi e divennero un fenomeno culturale giovanile che gener\u00f2 merchandise col loro nome e che li rese anche protagonisti di un cartone animato.\nIl gruppo ha venduto oltre 100 milioni di dischi in tutto il mondo portando 9 successi al n.1 delle classifiche americane e 14 canzoni nella top ten, venendo candidati 2 volte ai Grammy Award mentre nel 1997 furono ammessi alla Rock and Roll Hall of Fame e nel 1999 alla Vocal Group Hall of Fame.\nStoria.\nGenesi del gruppo e primi anni (1963-1968).\nIl gruppo si form\u00f2 nel 1963 quasi per caso a Gary, Indiana. I fratelli Jackson pi\u00f9 grandi, Tito, Jackie e Jermaine, erano soliti prendere di nascosto la chitarra del padre Joseph, quando questi era al lavoro, per suonare e cantare insieme. Una sera Tito ruppe una delle corde della chitarra. Resosi conto che era troppo tardi per andare a un negozio di strumenti musicali per comprare una nuova corda, insieme agli altri due quasi coetanei, la ripose nell'armadio, sperando che il padre non si accorgesse che erano stati loro e non li sgridasse. Quando il padre scopr\u00ec l'accaduto, li rimprover\u00f2; Tito lo implor\u00f2 di perdonarli e cerc\u00f2 anche di convincerlo che erano capaci di suonare e cantare. Il padre, allora, chiese di mostrargli che cosa erano capaci di fare: i fratelli si misero a suonare e cantare e Joe scopr\u00ec che avevano talento. Decise cos\u00ec di cominciare ad allenarli per formare un gruppo musicale formato di soli membri della famiglia e di diventarne lui stesso il manager.\nI tre componenti iniziali erano Jackie, Tito e Jermaine, ma nel 1964, quando ne furono scoperte le doti canore dalla madre Katherine, si un\u00ec a loro il piccolo Michael, che and\u00f2 a rimpiazzare Jermaine come voce principale. In seguito, sempre su richiesta della madre, che non voleva che nessun fratello maschio fosse lasciato fuori, si aggiunse anche Marlon, l'altro piccolo dei cinque, che Joe aveva scartato, convinto che avesse meno talento degli altri fratelli. Furono i genitori a scegliere il nome della band, \"The Jackson Brothers 5\", che per\u00f2 fu subito ritenuto troppo lungo e accorciato in \"The Jackson 5\".\nLa loro prima esibizione in pubblico si tenne il 29 agosto 1965, giorno del settimo compleanno di Michael, al centro commerciale Big Top di Gary. Tra il 1966 e il 1968 realizzarono spettacoli in un circuito di locali per neri del Midwest noto come Chitlin' Circuit, spesso aperto anche a spogliarellisti (quest'ultimo fatto caus\u00f2 qualche trauma ai due fratelli pi\u00f9 piccoli). Nel 1966 vinsero una gara locale, grazie soprattutto all'interpretazione vocale di Michael di \"I Got You (I Feel Good)\" di James Brown.\nSotto lo sguardo attento del padre, i cinque affinarono le loro capacit\u00e0 di cantanti e ballerini e l'anno successivo ottennero di essere scritturati dalla locale casa discografica Steeltown Records e di incidere il loro primo singolo, \"Big Boy\". Nel 1968 il brano fu pubblicato e i cinque iniziarono a esibirsi in concerti a pagamento.\nPresto furono notati dal cantante Bobby Taylor del gruppo Bobby Taylor &amp; the Vancouvers e questi, a sua volta, li port\u00f2 all'attenzione di Berry Gordy, presidente della Motown Records, etichetta discografica famosa per produrre soli artisti neri. Gordy per\u00f2 rispose a Taylor che non ne voleva sapere di gestire altri adolescenti, a causa di tutte le leggi restrittive che salvaguardavano giustamente il lavoro minorile e rallentavano per\u00f2 la produzione di eventuali album, e che uno bastava e avanzava (riferendosi al giovane Stevie Wonder che la Motown aveva lanciato) e pertanto acconsent\u00ec a far fare loro un provino registrato a cui per\u00f2 il boss dell'etichetta discografica non era presente, con grande sconforto di Joe Jackson e dei ragazzi che si erano preparati duramente per questo. Quando per\u00f2 Gordy vision\u00f2 il filmato del provino rimase molto colpito, specialmente per le doti del giovane Michael, tanto che decise di metterli subito sotto contratto: la Motown li avrebbe presto portati al successo. Per poter gestire al meglio una carriera che stava prendendo avvio, Joe e i cinque fratelli lasciarono Gary e si trasferirono a Los Angeles l'anno stesso, lasciando a Gary la madre Katherine con le sorelle pi\u00f9 grandi, Rebbie e LaToya, e con i fratelli pi\u00f9 piccoli, Janet e Randy, che li avrebbero raggiunti solo in seguito. Per affinare al meglio le loro doti canore e da palcoscenico, i tre fratelli pi\u00f9 grandi andarono a vivere direttamente nella villa di Gordy mentre Michael e Marlon in quella di Diana Ross. Inoltre fu affiancata loro la consulente creativa Suzanne de Passe, che serv\u00ec per aiutare i giovani fratelli a migliorare la loro presenza scenica e a insegnare loro come comportarsi durante le interviste e gli eventi pubblici oltre ad aiutarli nella dizione, dato che i fratelli avevano un forte accento dell'Indiana.\nGli anni della Motown e i primi successi (1969-1976).\nCome spiegato per la prima volta nel documentario \"\" e nella biografia \"Moonwalk\" (entrambi del 1988), nonostante i ragazzi fossero stati portati alla Motown da Bobby Taylor, Gordy li lanci\u00f2 cucendoci sopra la leggenda secondo la quale a scoprirli sarebbe stata Diana Ross, perch\u00e9 quest'ultima era allora la cantante di punta della casa discografica. Il loro album di lancio, del 1969, venne intitolato infatti \"Diana Ross Presents the Jackson 5\". A trainarlo fu il singolo \"I Want You Back\", che si piazz\u00f2 direttamente alla 1\u00aa posizione della classifica generale di \"Billboard\". L'anno seguente ne furono estratti altri tre singoli, che raggiunsero anch'essi la 1\u00aa posizione: \"ABC\", che addirittura scalz\u00f2 dalla testa delle classifiche il singolo \"Let It Be\" dei Beatles, \"The Love You Save\" e \"I'll Be There\", entrando nella storia della musica come il primo gruppo in grado di piazzare alla posizione numero 1 di \"Billboard\" i suoi primi quattro singoli consecutivi. I cinque fratelli Jackson divennero cos\u00ec in breve tempo un fenomeno negli Stati Uniti con partecipazioni ai pi\u00f9 famosi programmi musicali dell'epoca come l'Ed Sullivan Show o l'American Bandstand, imbarcandosi presto in tour promozionali in tutto il paese e creando un grande seguito di fan.\nSeguirono altri successi grazie agli album \"ABC\", \"Third Album\" e \"The Jackson 5 Christmas Album\" nel 1970, \"Maybe Tomorrow\" e l'album dal vivo, e l'omonimo documentario, \"Goin' Back to Indiana\" nel 1971, e singoli come \"Never Can Say Goodbye\". Grazie al successo grandioso, e una volta raggiunti dal resto della famiglia, Joe Jackson acquist\u00f2 una loro villa personale a Hayvenhurst Ave a Encino, California, che rester\u00e0 la residenza principale della famiglia Jackson fino al 2014.\nNel 1974 usc\u00ec il singolo \"Dancing Machine\" che fu un altro buon successo, ma l'album che lo conteneva, \"\", non segu\u00ec il successo del singolo, confermando un piccolo declino nelle vendite dei fratelli che caus\u00f2 un sempre pi\u00f9 costante disinteresse da parte della casa discografica nei loro confronti. Gordy aveva infatti iniziato a spronare i fratelli Michael e Jermaine a realizzare lavori senza gli altri fratelli, producendo i loro primi album da solisti.\nIl padre Joseph, contrariato dal fatto che la Motown non avesse promosso adeguatamente gli ultimi lavori e concesso ai figli sufficiente libert\u00e0 creativa in studio, li spinse a cambiare etichetta e, una volta scaduto il contratto con la Motown il 10 marzo 1976, ne firm\u00f2 per loro un terzo, questa volta con la CBS Records, prima mediante il marchio Philadelphia International Records, poi con quello di Epic Records. La Motown li accus\u00f2 di aver rotto a sua insaputa l'accordo in corso: come risultato delle procedure legali, complicate dal matrimonio tra Jermaine e Hazel Gordy, figlia di Berry Gordy, i fratelli dovettero cambiare nome da \"The Jackson 5\" a \"The Jacksons\" e persero Jermaine, che volle restare alla vecchia etichetta. A sostituire Jermaine fu chiamato Randy, minore di tutti i fratelli e ormai gi\u00e0 capace di suonare, cantare e ballare anche lui, dato che era gi\u00e0 apparso sul palco coi fratelli varie volte dal 1972.\nGli anni della Epic e i nuovi successi (1976-1984).\nI primi due album per la Epic, \"The Jacksons\" (1976) e \"Goin' Places\" (1977), ebbero un discreto successo ma non produssero nessun numero uno negli Stati Uniti e solo uno nel Regno Unito, il singolo \"Show You the Way to Go\", che fu il loro primo e ultimo nel paese. I cinque fratelli si esibirono in vari spettacoli dal vivo, tra i quali una serie di concerti a Las Vegas, e iniziarono a essere coinvolti in alcuni programmi televisivi settimanali prodotti dalla CBS, tra cui il \"Jacksons TV Show\", tra il 1976 e il 1977. Questi programmi tv prevedevano canti e balli in brevi sketch, che risultavano tuttavia abbastanza banali e non si rivelarono fruttuosi per le vendite dei loro album. In compenso, per\u00f2, il giovane Michael ebbe la possibilit\u00e0 di dimostrare il suo talento di ballerino.La svolta per il gruppo nella nuova formazione arriv\u00f2 con l'album \"Destiny\", pubblicato nel 1978, che divent\u00f2 uno dei loro dischi di maggiore successo, con circa 6 milioni di copie vendute nel mondo e che gener\u00f2 due successi a livello internazionale: \"Shake Your Body (Down to the Ground)\" e \"Blame It on the Boogie\". \"Shake Your Body\" fu il loro primo singolo multiplatino nonch\u00e9 il pi\u00f9 venduto, con oltre 2,5 milioni di copie.\nNel 1979 Michael realizz\u00f2 parallelamente il suo primo album da solista per la Epic, \"Off the Wall\", che lo lanci\u00f2 verso una carriera da solista. Il 18 ottobre 1980, per\u00f2, Michael ritorn\u00f2 in studio con i fratelli per registrare l'album \"Triumph\", seguito dal \"Triumph Tour\", iniziato l'8 luglio 1981 al Mid-South Coliseum di Memphis e conclusosi il 26 settembre dello stesso anno al The Forum di Inglewood, toccando 39 citt\u00e0 del Midwest e incassando un totale di 5,5 milioni di dollari. L'album raggiunse la 10\u00aa posizione della classifica generale di \"Billboard\" e la 1\u00aa della \"classifica soul\". Nonostante ci\u00f2, il confronto con il successo ottenuto da \"Off the Wall\" fu evidente e dette un chiaro segnale che ormai la carriera di Michael era pi\u00f9 lanciata come solista che come membro dei The Jacksons. L'album \"Triumph\" raccolse un altro successo, \"Can You Feel It\", realizzato come singolo nel 1981 e accompagnato da un videoclip ricco di effetti speciali, per l'epoca all'avanguardia. Lo stesso anno usc\u00ec anche il loro primo album dal vivo per la Epic, \"The Jacksons Live!\", registrato durante la recente tourn\u00e9e.\nNel 1982 Michael pubblic\u00f2 il secondo album da solista per la Epic, \"Thriller\", il cui enorme successo lo port\u00f2 a concedersi un ultimo album coi fratelli e poi a lasciare definitivamente il gruppo.\nNel 1983 tutti i fratelli, incluso Jermaine, si riunirono per un medley di successi per celebrare i 25 anni della Motown nel programma TV \"\".\nJermaine torn\u00f2 poi nei Jacksons nel 1984 per l'incisione di \"Victory\", trasformando il gruppo per un breve periodo in un sestetto, prima volta in cui tutti i fratelli maschi della famiglia si trovavano a suonare insieme.\nL'album \"Victory\", trainato dal singolo \"State of Shock\", duetto con Mick Jagger dei Rolling Stones, fu il loro ultimo album di successo, raggiungendo la posizione numero uno della classifica generale di \"Billboard\". A luglio del 1984 part\u00ec il \"Victory Tour\" che, trainato anche da \"Thriller\", ebbe un vasto successo, nonostante toccasse solo gli USA e il Canada, e fosse accompagnato da alcune polemiche riguardo al prezzo dei biglietti e da alcuni litigi tra i fratelli: Michael, oramai consacrato come solista, fu accusato pi\u00f9 volte dagli altri di scarso interesse verso la band e, nell'ultima data del tour a Los Angeles, alla conclusione del concerto, dichiar\u00f2 al pubblico che quella era la loro ultima esibizione insieme e che avrebbe abbandonato il gruppo, lasciando i fratelli sgomenti, dato che non erano stati avvertiti. In seguito lo avrebbe emulato anche Marlon.\nLa carriera senza Michael e Marlon (1985-2001).\nNel 1985 Jackie, Tito, Randy e la sorella La Toya cantarono insieme a Michael nei cori di \"We Are the World\", pezzo scritto da quest'ultimo e Lionel Richie a scopo di beneficenza.\nNel 1989 Jermaine, Tito, Jackie e Randy incisero un ultimo album sotto il nome The Jacksons, \"2300 Jackson Street\", nella cui title track apparivano, come featuring, anche le voci di Michael, Marlon e delle sorelle Rebbie e Janet, quindi di tutti i fratelli e le sorelle Jackson tranne La Toya (all'epoca allontanatasi dalla famiglia a causa di una storia travagliata di abusi col suo allora marito Jack Gordon). Nonostante il discreto successo del primo singolo, che raggiunse la posizione numero 9 della classifica soul di Billboard, l'album, senza la presenza del fratello pi\u00f9 famoso, fu un grande flop e cos\u00ec il gruppo si sciolse nel 1990 e ognuno dei suoi componenti prosegu\u00ec la propria carriera separatamente.\nNel 1992 fu girata e trasmessa in USA dalla ABC \"The Jacksons: An American Dream\", una miniserie che racconta la storia della famiglia Jackson, che ottenne un buon successo di pubblico e critica. Per l'occasione venne anche realizzato un CD della colonna sonora dal , che conteneva alcuni pezzi dell'era Motown.\nNel 1994 tutti i fratelli e le sorelle, tranne La Toya, parteciparono al \"The Jackson Family Honors\" a Las Vegas, una serata durante la quale fu celebrata la carriera dei pi\u00f9 famosi componenti della famiglia e vennero premiati il loro \"scopritore\" Berry Gordy e l'amica Elizabeth Taylor. Si esibirono, tra gli altri, Janet Jackson, Aretha Franklin e C\u00e9line Dion, con la quale tutti i Jackson chiusero la serata intonando il pezzo \"If You'd Only Believe\" dell'album \"2300 Jackson Street\".\nNel 1997 la band fu ammessa alla Rock and Roll Hall of Fame. Tutti e sei i suoi membri parteciparono alla cerimonia e furono premiati da Diana Ross e raggiunti sul palco da Berry Gordy. Nel 1999, invece, furono ammessi alla Vocal Group Hall of Fame.\nNel marzo del 2001 i Jacksons senza Randy e Michael, parteciparono allo speciale del canale musicale MTV \"Icon: Janet Jackson\", per onorare la pi\u00f9 piccola della famiglia. Scusandosi per l'assenza dei due fratelli, i Jacksons annunciarono un video in cui Michael, dalla sua abitazione chiamata Neverland Ranch, mandava i suoi saluti e i suoi complimenti alla sorella.\nLa reunion per i 30 anni di carriera di Michael (2001).\nDopo molti anni di annunci su una possibile reunion dei fratelli, e relativi rinvii, i Jacksons si riunirono un'ultima volta come sestetto il 7 e il 10 settembre 2001 al Madison Square Garden di New York in occasione dei concerti-cerimonia per l'anniversario dei trenta anni di carriera solista di Michael Jackson, i \"\", durante i quali suonarono in un medley i loro successi: \"Can You Feel It\", \"ABC\", \"The Love You Save\", \"I'll Be There\", \"I Want You Back\", \"Dancing Machine\" (in coppia con gli NSYNC) e \"Shake Your Body\". Fu l'ultima esecuzione dal vivo dei sei fratelli al completo.\nMorte di Michael e nuova formazione a quattro (2009-presente).\nDopo la morte di Michael Jackson, avvenuta il 25 giugno del 2009 per intossicazione acuta da Propofol, i fratelli lo commemorarono durante un funerale pubblico, che fu seguito da oltre 2,5 miliardi di persone in tutto il mondo. Successivamente incisero i cori del primo singolo postumo di Michael, \"This Is It\", canzone inedita scritta e registrata dal cantante con Paul Anka nel 1983, e parteciparono poi al reality show \"The Jacksons: A Family Dynasty\", andato in onda per una sola stagione dal 13 dicembre 2009 al 17 gennaio 2010.\nNel 2012 Tito, Jackie, Marlon e Jermaine si imbarcarono nello \"Unity Tour\" durato fino al 2013. Contemporaneamente Randy si ritir\u00f2 dalle scene.\nNel 2015 la nuova formazione dei Jacksons intraprese una serie di concerti-evento per celebrare i cinquant'anni di carriera, terminando nel 2017.\nNel 2018 la loro canzone \"Can You Feel It\" fu scelta come tema per uno spot pubblicitario di Amazon. Tra il 2018 e il 2019 hanno realizzato altri spettacoli dal vivo, esibendosi spesso come terzetto senza il fratello Jermaine, impegnato in alcuni affari.\nStile musicale.\nIl gruppo suonava un rhythm 'n' blues diverso da quello di altri artisti dello stesso periodo come Otis Redding e James Brown. I fratelli Jackson cercavano di fondere il funk dei neri alla musica bianca, un'unione che negli anni Settanta influenz\u00f2 la nascita della disco music. Furono inoltre tra i maggiori esponenti del genere bubblegum, che ispir\u00f2 il successivo teen pop.\nInfluenze.\nTra gli artisti che maggiormente influenzarono i Jackson 5, si annoverano James Brown, Jackie Wilson, i Four Tops, i Temptations, le Supremes, Frankie Lymon, i Teenagers, Sly &amp; The Family Stone e i Beatles.\nI Jackson 5 a loro volta furono di ispirazione per diverse generazioni di boy band tra cui New Edition, Menudo, New Kids on the Block, Take That, East 17, Hanson, Backstreet Boys, 5ive, *NSYNC, Jonas Brothers, One Direction, nonch\u00e9 il gruppo rock Maroon 5.\nCitazioni e riferimenti al gruppo.\nNella specialit\u00e0 di poker denominata Texas hold 'em la \"starting hand J5\" \u00e8 scherzosamente chiamata dai giocatori \"Jackson Five\" in onore del gruppo musicale.\nNel libro \"Becoming\", Michelle Obama cita la band dicendo che era solita ascoltare i loro dischi con la famiglia."}
{"id": "79094", "revid": "1983214", "url": "https://it.wikipedia.org/wiki?curid=79094", "title": "Hypostomus plecostomus", "text": "Hypostomus plecostomus \u00e8 un pesce d'acqua dolce, appartenente alla famiglia dei Loricariidae.\nDistribuzione e habitat.\nOriginario delle acque dolci correnti tropicali sudamericane, \u00e8 stato recentemente introdotto in molti stati del sud-est asiatico (soprattutto Hong Kong e Singapore) dove \u00e8 allevato per il commercio in acquariofilia.\nDescrizione.\nLa testa \u00e8 grande, gli occhi sono sporgenti, cos\u00ec come le narici. L'apparato boccale \u00e8 caratteristico: le labbra si sono fuse a formare una grossa ventosa circolare, al centro della quale appare la bocca. Ai lati della ventosa vi sono due piccoli barbigli. La fronte \u00e8 alta, il dorso poco convesso. Il ventre \u00e8 piatto, orizzontale. Il peduncolo caudale \u00e8 lungo e sottile. Ai fianchi sono visibili placche ossee. La pinna dorsale \u00e8 alta, le pettorali sono ampie, cos\u00ec come le ventrali. La pinna anale \u00e8 poco sviluppata. \u00c8 presente una piccola pinna adiposa, vicino alla coda. La pinna caudale \u00e8 a mezzaluna, sfrangiata, con la parte inferiore pi\u00f9 lunga. Il primo raggio della pinna dorsale e delle pettorali \u00e8 un aculeo. &lt;br&gt;\nLa livrea \u00e8 bruna, marezzata da macchie o strisce pi\u00f9 chiare. Una particolarit\u00e0 di questo pesce \u00e8 la sua attitudine al mimetismo: cambia colore a seconda del sostegno a cui \u00e8 appoggiato.&lt;br&gt;\nRaggiunge una lunghezza di oltre 50 cm, anche se in ambienti con meno di 600l di acqua raramente supera i 30-40cm.\nRiproduzione.\nLa fecondazione \u00e8 esterna; le uova sono deposte in anfratti rocciosi o su avvallamenti del fondo. Il loro pap\u00e0 rimane di guardia fino alla schiusa delle uova.\nAlimentazione.\n\"H. plecostomus \" si nutre di alghe, vegetali, insetti e piccoli crostacei.\nAcquariofilia.\nDa molti considerato necessario solamente per pulire le rocce e i vetri dalle alghe, \"H. plecostomus\" \u00e8 in realt\u00e0 un pesce che necessita di condizioni ideali dell'habitat, ma spesso non viene allevato come si dovrebbe. \u00c8 una specie estremamente diffusa in commercio."}
{"id": "79095", "revid": "46291", "url": "https://it.wikipedia.org/wiki?curid=79095", "title": "Dieffenbachia", "text": "Dieffenbachia \u00e8 un genere di piante erbacee perenni sempreverdi della famiglia delle Aracee, diffuse nell'ecozona neotropicale.\nAlcune specie sono popolari come pianta ornamentale per la forma e il colore del fogliame. Le \"Dieffenbachia\" hanno anche una certa tossicit\u00e0, in quanto contengono sostanze che hanno un'attivit\u00e0 irritativa per contatto con la bocca e gli occhi e le mucose in genere; se vengono masticate o ingerite parti di foglia o fusti l'infiammazione pu\u00f2 essere intensa.\nEtimologia.\nIl nome del genere \u00e8 un omaggio al naturalista tedesco Ernst Dieffenbach (1811-1855).\nDescrizione.\nIl genere comprende specie erbaceae con foglie variegate molto grandi, oblunghe, macchiate o marmorizzate di bianco, avorio o verde chiaro, sul corto fusto robusto, fiori insignificanti a volte raccolti in una pannocchietta.\nTassonomia.\nIl genere comprende le seguenti specie:\nColtivazione.\nLa coltivazione della Dieffenbachia richiede di preferenza l'uso di una serra caldo-umida, con un'esposizione luminosa con luce diffusa, mentre la permanenza negli appartamenti \u00e8 possibile, ma mettendo in conto la caduta delle foglie inferiori. Questo tipo di pianta necessita di temperatura costante, mai inferiore ai 13\u00a0\u00b0C, evitando la vicinanza dei termosifoni; le annaffiature devono essere abbondanti, ma diradate d'inverno, per mantenere il terreno sempre fresco evitando eccessi e ristagni d'acqua; nella stagione calda occorre vaporizzare le foglie frequentemente.\nLe concimazioni avvengono due o tre volte al mese in estate con fertilizzante liquido sciolto nell'acqua delle annaffiature. \nSi rinvasa in primavera ogni due anni, nel caso di esemplari pi\u00f9 vecchi si rinterra, usando terriccio universale ben drenato, arricchito con stallatico ben maturo.\nLa moltiplicazione avviene per talea tra aprile e giugno, usando la parte superiore del fusto, la parte del fusto rimasta pu\u00f2 essere suddivisa in talee, tagliandola in tanti segmenti lunghi 8\u00a0cm, formeranno un tronchetto con un ciuffo di fusti secondari.\nLe \"Dieffenbachia\" possono essere coltivate in idrocoltura in serra calda."}
{"id": "79097", "revid": "46291", "url": "https://it.wikipedia.org/wiki?curid=79097", "title": "Guzmania", "text": "Guzmania \u00e8 un genere di piante appartenente alla famiglia Bromeliaceae, comprendente oltre 200 specie perenni e sempreverdi, prevalentemente epifite, pi\u00f9 raramente terrestri, originarie delle foreste tropicali dell'America centro-meridionale.\nDescrizione.\nHanno foglie arcuate morbide di colore verde brillante lucente, la coppa centrale composta da brattee scarlatte o arancio vivo, porta piccoli fiori tubulosi gialli o bianchi, raggruppati in spighe o pannocchie, con fioritura invernale.\nPu\u00f2 raggiungere un'altezza dai 20\u00a0cm fino ad 1 m. Il nome del genere \u00e8 stato dato in onore di Anastasio Guzm\u00e1n, naturalista spagnolo vissuto nel XVIII secolo.\nTassonomia.\nIl genere comprende oltre 200 specie tra cui:\n\"Guzmania berteroniana\" - originaria di Porto Rico, porta uno stelo floreale eretto, alto circa 40\u00a0cm, con brattee ovali rosso scuro. I fiori sono di colore giallino.\n\"Guzmania devansayana\" - ha foglie che raggiungono i 60\u00a0cm striate di rosso, brattee rosso vivo con fiori bianchi.\n\"Guzmania lingulata\" - Cresce spontanea nel Brasile, con numerose variet\u00e0, ha foglie lanceolate con margine intero, appuntite e abbastanza rigide, lunghe fino a 45\u00a0cm, di colore verde lucido sulla pagina superiore e rossastre sulla pagina inferiore, i piccoli fiori bianco-giallastri raggruppati in un'infiorescenza portata da un fusto di 20\u201330\u00a0cm, quasi nascosti dalle brattee rosse. Fiorisce in primavera-estate solo una volta nella sua vita, i germogli che si sviluppano alla base possono essere rinvasati.\n\"Guzmania minor\" - rustica pianta resistente in appartamento epifita, sempreverde fiorisce una sola volta nella propria vita, le foglie sono lanceolate di color verde, il fiore a forma di spiga al centro della rosetta di foglie di colore rosso o arancio.\n\"Guzmania monostachia\" - originaria dell'America centrale, del Brasile e della Florida alta circa 40\u00a0cm, porta foglie strette e arcuate i fiori gialli riuniti in una spiga fuoriescono appena dalle brattee lunghe circa 40\u00a0cm.\n\"Guzmania musaica\" - originaria di Panama e della Colombia, si caratterizza per le\nbrattee di color rosa che ricoprono gli steli floreali con fiori gialli.\n\"Guzmania sanguinea\" - specie dalle foglie lanceolate verdi soffuse di rosso e giallo, le brattee rosse formano una rosetta con un'infiorescenza centrale composta da fiori bianchi-giallognoli.\nColtivazione.\nRichiede serra caldo-umida un'esposizione luminosa con luce solare filtrata, temperatura sempre sopra i 18\u00a0\u00b0C, viene coltivata in vaso o in ciotole di vetro, annaffiature regolari, abbondanti d'estate e ridotte d'inverno, una volta al mese riempire la coppa centrale con acqua fresca priva di calcare, nella stagione calda vaporizzare le foglie frequentemente. Concimazioni mensili con fertilizzante liquido durante il periodo vegetativo, le radici sono ridotte e non necessitano\ndi rinvasature. La moltiplicazione avviene in primavera interrano in vasi con terriccio per bromeliacee o terriccio universale con aggiunta di torba e sabbia, i germogli basali, che verranno staccati dalla pianta madre a radicazione avvenuta."}
{"id": "79098", "revid": "125609724", "url": "https://it.wikipedia.org/wiki?curid=79098", "title": "Repubblica", "text": "La repubblica (dal latino: \"res publica\", cosa del popolo) \u00e8 una forma di governo di uno Stato, appartenente alle forme di democrazia rappresentativa o aristocratica, in cui la sovranit\u00e0 viene esercitata dal popolo secondo forme stabilite dal sistema politico che, nei sistemi repubblicani moderni, pu\u00f2 prevedere una costituzione scritta o una serie di leggi costituzionali.\nSecondo la definizione generale, la repubblica \u00e8 la forma di governo in cui le cariche pubbliche sono assegnate con metodi diversi dalla trasmissione ereditaria (solitamente nomina o elezione). Essa viene solitamente contrapposta alle forme di assolutismo monarchico, alla monarchia costituzionale e generalmente a tutte quelle di Stato assoluto, le quali viceversa prevedono la presenza della figura del sovrano come capo di Stato.\nStoria.\nLa prima repubblica fu quella romana, anche se gi\u00e0 nelle \"polis\" greche si ravvisa una forma repubblicana (democrazia ateniese). La repubblica aristocratica inizi\u00f2 quando il re Tarquinio il Superbo fu scacciato (509 a.C.) e fin\u00ec quando Ottaviano divenne il primo imperatore (ma gi\u00e0 col governo autocratico di Cesare la repubblica era considerata tale solo di nome) nel 27 a.C., anche se ufficialmente Roma rimase una repubblica durante il periodo del principato, almeno fino al 284 (l'imperatore deteneva il titolo di \"princeps senatus\" e non di \"dominus\", ovvero di sovrano, come in seguito alla riforma di Diocleziano). \nLa linea di demarcazione tra monarchia e repubblica \u00e8 all'inizio labile: ad esempio, nella polis greca, dopo il passaggio dalla monarchia all'aristocrazia, solo quest'ultima casta poteva eleggere gli arconti o prendere decisioni (\"politeia\").\nCol tempo le conseguenze socio-economiche della colonizzazione greca nel mar Mediterraneo furono notevoli: l'espansione e l'incremento degli scambi commerciali e delle attivit\u00e0 artigianali e industriali e l'introduzione della moneta favorirono la formazione di una nuova classe di commercianti e industriali, che progressivamente misero in crisi il predominio dell'aristocrazia. La possibilit\u00e0 di entrare a far parte della vita politica quindi venne allargata a una cerchia di cittadini che soddisfacessero determinate caratteristiche (sesso maschile, liberi, di genitori entrambi greci). A questo segu\u00ec la necessit\u00e0 di scrivere leggi che regolassero la vita politica.\nDescrizione.\nIl filosofo greco Aristotele formul\u00f2 una, ormai consolidata, distinzione terminologica fra tre forme di governo: la monarchia, l'aristocrazia e la polit\u00eca. In termini di principio nessuna di queste forme di governo \u00e8 incompatibile con la Repubblica, anche se propriamente viene inteso come Repubblica una forma di governo che \u00e8 un'aristocrazia o una polit\u00eca (e le rispettive degenerazioni: oligarchia e democrazia, quest'ultima intesa come governo di popolo che, trascurando il bene comune, mira a favorire indebitamente le classi pi\u00f9 povere), piuttosto che una monarchia (e la sua degenerazione, la tirannide). Principalmente la repubblica si esplica con l'elezione degli organi di direzione politica, che rimangono in carica per un tempo determinato, terminato il quale il sistema politico prevede una nuova elezione. Sono possibili anche alcune cariche a vita (come i giudici supremi statunitensi e i senatori a vita italiani), ma solo se non ereditarie.\nIl termine repubblica, come l'equivalente greco \"politeia\", fa in sostanza riferimento all'organizzazione politica della societ\u00e0 in senso generale e l'uso del termine da parte degli autori classici (per esempio nella Repubblica di Platone) non deve necessariamente essere considerato come un riferimento a un particolare tipo di istituzione politica. La Repubblica, per gli antichi, non era altro che l'interesse per il bene della collettivit\u00e0, per la polis, lo Stato. \u00c8 esemplare l'articolo della costituzione della Repubblica di Weimar: \u00abIl Reich tedesco \u00e8 una Repubblica\u00bb.\nLe repubbliche, infatti, non sono necessariamente democratiche: per esempio nell'antichit\u00e0, pensiamo alla Repubblica romana, la piena cittadinanza \u00e8 stata negata agli schiavi o alle donne; oppure si pu\u00f2 fare riferimento alla Repubblica di Venezia, che, nella seconda fase della sua storia, era una repubblica oligarchica in cui il popolo era escluso dal governo della cosa pubblica, ma dove il capo dello Stato (il doge) veniva scelto con un complesso sistema di voto-sorteggio tra gli appartenenti alla classe nobiliare.\nD'altro canto non tutti gli Stati democratici sono repubbliche, per esempio il Regno Unito, sebbene democratico non \u00e8 una repubblica, ma una monarchia parlamentare, in cui \u00e8 presente una camera bassa, la Camera dei Comuni, eletta direttamente dai cittadini, ma il capo dello Stato (il re o la regina) \u00e8 scelto secondo un rigido criterio ereditario. Nel corso dei secoli, la \"Repubblica\" si \u00e8 andata sempre pi\u00f9 caratterizzando come sistema a carattere prettamente democratico, come sistema istituzionale in cui i vertici dello Stato non vengono scelti per via ereditaria. Pi\u00f9 che tra monarchia e repubblica, la distinzione \u00e8 sempre pi\u00f9 divenuta tra repubblica e \"monarchia o oligarchia nobiliare\". \nSe il capo di Stato di una repubblica \u00e8 anche il capo del governo, questo sistema \u00e8 chiamato presidenziale. In altri Stati il ruolo del presidente \u00e8 quasi puramente cerimoniale e rappresenta l'unit\u00e0 nazionale; questi Stati si definiscono repubbliche parlamentari. Infine le repubbliche semipresidenziali hanno un presidente come capo di Stato attivo con poteri importanti, ma hanno anche un primo ministro come capo del governo con poteri importanti (es. in Francia).\nRepubbliche storiche.\nRepubbliche classiche.\nNonostante non si utilizzasse propriamente il termine \"repubblica\" per indicare queste forme di governo, generalmente s'intende le polis greche o la Repubblica romana. La repubblica romana, a differenza delle democrazie greche, era una forma temperata di aristocrazia.\nRepubbliche marinare.\nL'espressione \"repubbliche marinare\" \u00e8 nata nell'Ottocento per indicare le entit\u00e0 statali che goderono di un'indipendenza di fatto o di diritto; la loro autonomia, economia, politica e cultura erano basate essenzialmente sulla navigazione e sugli scambi marittimi. La loro storia va dal Medioevo sino alle soglie dell'Et\u00e0 contemporanea; le repubbliche marinare furono: Amalfi, Genova, Pisa, Venezia, Ancona, Gaeta, Noli e la citt\u00e0 dalmata di Ragusa.\nDopo l'isolamento in cui si era trovata nell'Alto Medioevo, l'Europa, grazie alle repubbliche marinare, rialz\u00f2 nuovamente lo sguardo verso gli altri continenti. Queste citt\u00e0, nonostante la rivalit\u00e0 commerciale che le metteva l'una contro l'altra, per la loro intraprendenza, lo spirito di avventura e la capacit\u00e0 di risorgere dopo tempi difficili, sono sempre state considerate una grande gloria per l'Italia. Dall'Oriente le repubbliche mercantili importavano una vasta gamma di merci introvabili in Europa, che poi rivendevano in altre citt\u00e0 d'Italia e dell'Europa centrale e settentrionale, creando un triangolo commerciale tra l'Oriente arabo, l'Impero bizantino e l'Italia; sino alla scoperta dell'America furono perci\u00f2 nodi essenziali degli scambi tra l'Europa e gli altri continenti.\nDal punto di vista istituzionale, coerentemente con la loro origine comunale, le citt\u00e0 marinare erano delle repubbliche oligarchiche, generalmente rette, in maniera pi\u00f9 o meno dichiarata, dalle principali famiglie mercantili: i governi erano dunque espressione del ceto mercantile; per questo, a volte, ci si riferisce a tali citt\u00e0 col termine pi\u00f9 specifico di \"repubblica mercantile\". Il termine \"repubblica\", in questo caso, non va inteso nel significato moderno: fino a Niccol\u00f2 Machiavelli e a Immanuel Kant, \"repubblica\" era sinonimo di \"Stato\", e non era contrapposto a \"monarchia.\"\nRepubblica mercantile.\nForma di aristocrazia, tipica ad esempio delle Repubbliche marinare italiane.\nRepubblica di Cromwell.\nIl Commonwealth of England (anche chiamato repubblica di Cromwell) \u00e8 il governo repubblicano adottato dal 1649 al 1660 dal partito puritano al potere durante le guerre dei tre regni dopo l'esecuzione capitale del re Carlo I, che aveva tentato di esautorare il Parlamento. In teoria il Parlamento inglese esercitava il potere legislativo ed eleggeva un Consiglio di Stato con potere esecutivo. Nel 1653 il politico e capo del Parlamento Oliver Cromwell per\u00f2 sciolse le camere e inizi\u00f2 a governare in modo dittatoriale come Lord Protettore. Alla sua morte nel 1658, lasci\u00f2 il titolo a suo figlio Richard Cromwell, che nel 1659 fu costretto all'esilio.\nNel 1660 il Parlamento restaur\u00f2 la monarchia in forma blandamente parlamentare chiamando come re il figlio di Carlo I, Carlo II Stuart. Nel 1689, grazie alle basi poste dal Commonwealth che misero in discussione il diritto divino dei re, nacque la monarchia parlamentare vera e propria.\nRepubblica rivoluzionaria francese.\nLa Prima Repubblica francese, ufficialmente R\u00e9publique fran\u00e7aise (\"Repubblica francese\"), \u00e8 stata il regime politico repubblicano presente in Francia, tra il settembre del 1792 e il maggio del 1804.\nCreata a seguito della rivoluzione francese, la repubblica anticip\u00f2 nel continente una nuova modalit\u00e0 nell'esercizio del potere politico, basata sulla sovranit\u00e0 popolare, che si sarebbe in seguito imposta in tutta Europa. Fu governata collettivamente dalla Convenzione Nazionale (il Parlamento rivoluzionario) e dal Comitato di salute pubblica (governo, dal 1793 guidato di fatto da Maximilien de Robespierre) dal 1792 al 1794, dal Direttorio dal 1794 al 1799, dal consolato guidato dal Primo Console Napoleone Bonaparte dal 1799. Cess\u00f2 di esistere il 18 maggio 1804, quando Napoleone venne incoronato Imperatore dei francesi.\nRepubbliche napoleoniche.\nLe repubbliche napoleoniche (o giacobine, o repubbliche sorelle) sono i nuovi Stati che si costituirono alla fine del Settecento (tra il 1797 e il 1799) in Italia e nell'Europa centro-settentrionale, in seguito all'occupazione militare francese e che avevano come modello le istituzioni della Francia rivoluzionaria. Esse furono inizialmente: la Repubblica Anconitana, la Repubblica Astese, la Repubblica Bergamasca, la Repubblica Bolognese, la Repubblica Bresciana, la Repubblica Cremasca, la Repubblica di Alba, la Repubblica Ligure, la Repubblica Piemontese, la Repubblica Reggiana e la Repubblica Tiberina. Successivamente, a seguito di fusioni, si costituirono la Repubblica Cispadana e la Repubblica Transpadana, a loro volta confluite nella Repubblica Cisalpina. Per ultime videro la luce la Repubblica Romana, che assorb\u00ec la Repubblica Anconitana, e la Repubblica Napoletana, Repubblica San Martino.\nRepubblica Romana del 1849.\nLa Repubblica Romana del 1849 fu lo Stato repubblicano sorto in Italia durante il Risorgimento a seguito di una rivolta interna che nei territori dello Stato Pontificio ebbe come esito la fuga di papa Pio IX a Gaeta. Fu governata da un triumvirato composto da Carlo Armellini, Giuseppe Mazzini e Aurelio Saffi.\nLa repubblica, nata il 9 febbraio 1849 a seguito dei grandi moti del 1848 che coinvolsero l'Europa, ebbe come questi ultimi vita breve (fin\u00ec il 4 luglio 1849) a causa dell'intervento militare della Francia di Luigi Napoleone Bonaparte, il futuro Napoleone III, che per convenienza politica ristabil\u00ec l'ordinamento pontificio, in deroga a un articolo della costituzione francese. Tuttavia quella della repubblica romana fu un'esperienza significativa nella storia dell'unificazione italiana, che rappresentava l'obiettivo della Repubblica, e vide l'incontro e il confronto di molte figure di primo piano del Risorgimento accorse da tutta la Penisola, fra cui Giuseppe Garibaldi e Goffredo Mameli. In quei mesi Roma pass\u00f2 dalla condizione di Stato tra i pi\u00f9 politicamente arretrati d'Europa (monarchia assoluta teocratica) a banco di prova di nuove idee democratiche, ispirate principalmente al mazzinianesimo, fondando la sua vita politica e civile su principi quali, \"in primis\", il suffragio universale maschile (il suffragio femminile in realt\u00e0 non era vietato dalla Costituzione, ma le donne ne restarono escluse per consuetudine), l'abolizione della pena di morte e la libert\u00e0 di culto.\nLibert\u00e0 dorata.\nForma di aristocrazia vigente nel Regno di Polonia prima e nella Confederazione polacco-lituana poi, nel XVI secolo.\nRepubbliche socialiste.\nAlcuni Stati comunisti si chiamavano o si definivano anche \"repubbliche socialiste\", tra cui la Repubblica Socialista Federale di Jugoslavia, la Repubblica Socialista del Vietnam, la Repubblica Socialista Cecoslovacca, la Repubblica socialista di Romania. L'Unione delle Repubbliche Socialiste Sovietiche (URSS) si definiva una repubblica in riferimento alle 15 suddivisioni del suo territorio.\nRepubbliche islamiche.\nIl Pakistan, l'Afghanistan, l'Iran e la Mauritania si definiscono nel loro nome ufficiale repubbliche islamiche. Una repubblica islamica \u00e8 uno stato confessionale basato sulla religione islamica"}
{"id": "79099", "revid": "289247", "url": "https://it.wikipedia.org/wiki?curid=79099", "title": "Gimp", "text": ""}
{"id": "79100", "revid": "702184", "url": "https://it.wikipedia.org/wiki?curid=79100", "title": "Etica Nicomachea", "text": "L'Etica Nicomachea (; ) \u00e8 una raccolta basata sulle lezioni tenute da Aristotele ed \u00e8 considerato il primo trattato sull'etica come argomento filosofico specifico. L'aggettivo \"Nicomachea\" indica probabilmente una dedica di Aristotele al figlio Nicomaco, ma non \u00e8 escluso che fosse il nome assegnato dal figlio stesso quando divulg\u00f2 l'opera postuma.\nStruttura dell'opera.\nL'opera era una raccolta di appunti esoterica, cio\u00e8 non destinata alla pubblicazione. L\"Etica\" cos\u00ec come ci \u00e8 pervenuta infatti fu pubblicata dopo la morte dell'autore, e non \u00e8 certo che l'ordine con cui \u00e8 stata messa insieme l'opera fosse lo stesso ipotizzato da Aristotele in quella prima stesura testuale. Questa ipotesi \u00e8 rafforzata dal fatto che i libri sembrano presentare tra loro alcune incongruenze. Nel decimo libro ad esempio il ragionamento condotto da Aristotele in apparenza contraddice quanto affermato dal filosofo nei libri precedenti; inoltre alcuni ragionamenti sembrano ripetersi pi\u00f9 volte nel corso dell'opera, come se si trattasse di diverse stesure di un unico argomento sperimentate come appunti personali o usate da Aristotele come base per le lezioni che teneva al Liceo.\nPer quanto riguarda il metodo, Aristotele si propone di partire dalle opinioni comuni (gr.: \"endoxa\"), vale a dire quelle pi\u00f9 diffuse e quelle pi\u00f9 autorevoli (dei filosofi e di coloro che sono considerati sapienti), convinto che la verit\u00e0 si celi nel mondo concreto, in aperto contrasto con il suo maestro Platone per il quale appartiene solo ad un mondo ideale. Di qui le accuse di giustificazionismo nei confronti della filosofia aristotelica. Comunque i ragionamenti di Aristotele giungono spesso a conclusioni ben lontane dal senso comune, e sono anche per questo rivoluzionarie, sebbene il filosofo si sforzi di conciliarle, anche indirettamente, con la cultura tradizionale (come ad esempio nel caso delle credenze sugli dei e sull'aldil\u00e0). Tale impostazione non deve per\u00f2 essere confusa con superficialit\u00e0: per il filosofo di Stagira non si pu\u00f2 ambire allo stesso grado di perfezione delle scienze matematiche anche nelle scienze pratiche, dal momento che le prime trattano ambiti caratterizzati da regolarit\u00e0 e necessit\u00e0 assolute e le seconde di campi dominati dall'incertezza e dalla contingenza; bisogna piuttosto cercare di ottenere il massimo con gli strumenti di cui si dispone, nel caso dell\"Etica\" il metodo utilizzato \u00e8 l'induzione e il confronto dialettico.\nCome spiega lo stesso Aristotele nel Libro I, capitolo 7:\nRiassunto dei contenuti.\nLibro I.\nIl primo capitolo del primo libro introduce all'oggetto della morale, che Aristotele chiama bene supremo (o sommo bene). Posto che tutte le azioni tendono ad un fine, che i fini sono molteplici e che possono essere classificati architettonicamente in gerarchia, il bene ultimo sar\u00e0 quell'attivit\u00e0 che occupa il primo posto nella gerarchia e il fine di questa attivit\u00e0 sar\u00e0 il fine ultimo a cui tutto tende. Questa attivit\u00e0 suprema per il filosofo \u00e8 la politica (dal greco polis) poich\u00e9 essa presiede a tutte (nella cultura greca prima di Aristotele politica ed etica erano parte dello stesso concetto).\nIn seguito precisa i requisiti del suo lettore, che deve essere acculturato e deve condividere lo stesso sistema di valori della cultura tradizionale, quindi vengono esclusi i giovani perch\u00e9 inesperti e i barbari per ovvie ragioni. In pratica Aristotele si sta rivolgendo ai buoni cittadini che partecipano alla vita politica.\nNel secondo capitolo inizia ad esaminare le opinioni su quale sia il bene ultimo, inizia alludendo a Platone: \"Alcuni pensano che al di l\u00e0 di questi beni molteplici di quaggi\u00f9 ne esista un altro, per se stesso, il quale anche per tutti questi \u00e8 causa del loro essere beni\" per poi passare nel terzo capitolo ad esaminare le opinioni pi\u00f9 diffuse, cio\u00e8 quelle sul piacere, l'onore e la ricchezza. Per Aristotele il piacere non pu\u00f2 essere il fine ultimo in quanto esso \u00e8 comune tanto alle bestie quanto agli uomini e chi sceglie una vita dedita al piacere vive come uno schiavo delle passioni. L'onore invece \u00e8 troppo fragile e soggetto ai capricci della sorte, mentre per opinione comune il bene supremo deve essere qualcosa che ci appartiene ed \u00e8 autosufficiente. Inoltre dimostra che chi crede di perseguire l'onore in realt\u00e0 cerca la stima delle \"persone dabbene\", cio\u00e8 i sapienti, per mostrare loro il proprio valore. Da ci\u00f2 consegue che quello che realmente questi uomini ritengono superiore \u00e8 la virt\u00f9. Aristotele non esclude del tutto la virt\u00f9 ma chiarisce che lo \"stato\" non \u00e8 sufficiente, \u00e8 necessaria l'\"attivit\u00e0\" (potenza e atto). Per quanto riguarda la vita per la ricchezza, essa \u00e8 un mezzo per giungere ad altro scopo e quindi non pu\u00f2 essere di per s\u00e9 un fine.\nIl quarto capitolo \u00e8 dedicato alla confutazione della teoria platonica dell'idea del bene. Aristotele contesta che l'idea del bene si possa predicare di tutto, cio\u00e8 dell'essere in generale (predicata della sostanza \u00e8 Dio, della qualit\u00e0 \u00e8 virt\u00f9, della quantit\u00e0 \u00e8 la giusta misura, del tempo \u00e8 l'occasione, eccetera); pertanto non esisterebbe un solo bene in s\u00e9 ma tanti beni quante sono le categorie che partecipano dell'idea. Perci\u00f2 stando cos\u00ec le cose, come sarebbe possibile la conoscenza del bene ultimo? Per Aristotele la definizione di un bene ideale trascendente non \u00e8 utile all'uomo, perch\u00e9 essendo inconoscibile non indica come bisogna agire.\nNel quinto capitolo Aristotele torna alle opinioni comuni e identifica il bene ultimo con la felicit\u00e0. Questa \u00e8 infatti la cosa pi\u00f9 perfetta e tra tutte la preferibile in quanto si sceglie non in vista di altro ma di per se stessa ed \u00e8 in s\u00e9 auto-sufficiente. Essa \u00e8 manifestamente il fine ultimo di ogni azione.\nDal sesto capitolo si inaugura il pi\u00f9 grande problema dell\"Etica Nicomachea\", ovvero definire cosa sia la felicit\u00e0 e se e come si possa ottenere. Il ragionamento parte da una considerazione di carattere teleologico affermando che ogni cosa in natura avviene secondo un fine perci\u00f2 anche l'uomo deve avere una funzione sua propria. La funzione definisce anche l'essenza della cosa, ad esempio per un coltello la funzione propria sar\u00e0 il tagliare e per un occhio il vedere. Esercitando la sua natura l'uomo attua il bene e quello sar\u00e0 per lui la felicit\u00e0. Siccome per Aristotele la caratteristica dell'uomo \u00e8 l'uso dell'intelletto, legato alla parte razionale dell'anima, il bene ultimo sar\u00e0 per lui l'attivit\u00e0 eccellente di queste facolt\u00e0, cio\u00e8 la virt\u00f9.\nIl settimo capitolo \u00e8 dedicato a una riflessione sul metodo della ricerca avvertendo il lettore che la materia in questione non permette un grado di esattezza paragonabile a quello della geometria, ma essendo l'etica una scienza pratica potr\u00e0 dare solo indicazioni di carattere generico.\nNei capitoli ottavo e nono Aristotele torna a confrontarsi con le opinioni comuni. E mostra quali sono i punti di convergenza della sua teoria con quanto comunemente si pensa. Infatti i filosofi condividono il fatto che il bene dev'essere qualcosa di relativo all'anima e non al corpo. Pertanto la virt\u00f9 si adatta a questa descrizione. Inoltre come gi\u00e0 constatato da Aristotele la felicit\u00e0 consiste in un'attivit\u00e0, non in uno stato, perci\u00f2 il vero bene sar\u00e0 l'attivit\u00e0 secondo virt\u00f9. A questo punto fa una considerazione da non sottovalutare e cio\u00e8 che la felicit\u00e0 ha bisogno anche di una certa quantit\u00e0 di beni esteriori (ricchezza, salute, buona sorte), le quali non sempre dipendono da noi ma che pure influenzano la felicit\u00e0.\nDai capitoli decimo e undicesimo si apre quindi una riflessione sui punti di contrasto della sua teoria con la cultura popolare. Nella tradizione infatti c'era la credenza che la felicit\u00e0 non dipendesse dall'uomo ma fosse un dono degli dei. Aristotele critica questa visione e afferma che proprio perch\u00e9 la felicit\u00e0 \u00e8 ritenuta cosa divina, essa deve essere ottenuta con l'esercizio della virt\u00f9. \"Ma lasciare alla sorte ci\u00f2 che vi \u00e8 di pi\u00f9 grande e di pi\u00f9 bello sarebbe troppo stonato\". Ammette per\u00f2 facendo l'esempio di Priamo che una sorte avversa pu\u00f2 impedire la felicit\u00e0 anche se si \u00e8 sempre esercitata la virt\u00f9.\nA questo punto introduce un altro interrogativo, ovvero se come dice Solone sia necessario aspettare la fine della vita per potersi dire felici. Se fosse il destino il responsabile della felicit\u00e0 umana, questa sarebbe troppo fragile e volubile. La virt\u00f9 per Aristotele \u00e8 la cosa pi\u00f9 stabile, perch\u00e9 gli uomini che sono felici la esercitano con continuit\u00e0. Perci\u00f2 se anche la sventura dovesse essere minima l'uomo che esercita la virt\u00f9 non se preoccuper\u00e0 nemmeno, se dovesse essere enorme non potr\u00e0 essere del tutto beato ma non sar\u00e0 neppure infelice poich\u00e9 avr\u00e0 l'animo nobile e grande per vedere sempre la bellezza e sopportare le calamit\u00e0.\nIl capitolo dodicesimo distingue tra i beni degni di lode, solo relativi, e quelli degni di onore che sono assoluti. Inserisce la felicit\u00e0 tra i beni degni di onore per giustificare la sua assolutezza. Questo capitolo appare superfluo nella trattazione ma bisogna ricordare che si tratta di una raccolta di appunti personali in cui il filosofo annotava i suoi pensieri.\nIl tredicesimo capitolo \u00e8 una trattazione intorno alla virt\u00f9 e alla felicit\u00e0. Dal momento che l'oggetto della politica, secondo l'opinione comune, \u00e8 proprio la virt\u00f9 perch\u00e9 si pone come obiettivo quello di trarre il meglio da tutti i cittadini \u00e8 chiaro che il fine ultimo dell'attivit\u00e0 politica \u00e8 il medesimo della virt\u00f9: la felicit\u00e0. Aristotele specifica che si tratta della felicit\u00e0 dell'anima e non quella del corpo, perch\u00e9 la virt\u00f9 di cui stiamo parlando \u00e8 un'attivit\u00e0 propria dell'anima. L'anima a sua volta \u00e8 divisa nelle tre componenti: \"vegetativa\", \"desiderativa\" e \"razionale\". La parte vegetativa non pu\u00f2 essere regolata dall'uomo, poich\u00e9 concerne le sue funzioni biologiche, la parte desiderativa e razionale possono essere invece regolate, ma poich\u00e9 la prima \u00e8 condivisa con gli animali mentre la seconda \u00e8 propria dell'essere umano la virt\u00f9 per eccellenza sar\u00e0 quella che scaturisce dal corretto esercizio di quest'ultima attraverso la saggezza e la sapienza che Aristotele chiama \"virt\u00f9 dianoetiche\", mentre dalla regolazione della parte desiderativa dell'anima l'uomo attua le \"virt\u00f9 etiche\", che per\u00f2 sono secondarie alle prime.\nLibro II.\nLe virt\u00f9 etiche non si possiedono per natura, anche se l'uomo ha dimostrato di avere la capacit\u00e0 di acquisirle, e vengono individuate soltanto in base ad azioni di una certa qualit\u00e0, ovvero nella disposizione a scegliere \"il giusto mezzo\" fra i due estremi.\nPoi Aristotele passa ad enumerare le singole virt\u00f9:\nLibro III.\nNel terzo libro, Aristotele espone la propria filosofia riguardo all'atto pratico, arrivando a definire la volontariet\u00e0 e l'involontariet\u00e0 dell'azione:\n\u00c8 chiaro quindi come per Aristotele virt\u00f9 e malvagit\u00e0 dipendano soltanto dall'individuo, il quale \u00e8 libero di scegliere perch\u00e9 egli\nLibro IV.\nPrende in esame le particolari virt\u00f9 etiche enumerate nel secondo e terzo libro.\nLibro V.\nMentre Aristotele impiega per le prime sei virt\u00f9 etiche un unico libro, ne dedica uno intero alla definizione della settima e maggiore virt\u00f9 dell'uomo: la giustizia.\nDivide poi la giustizia in \"distribuiva\" (a cui compete di dispensare onori o altri beni agli appartenenti alla stessa comunit\u00e0) e in giustizia \"correttiva\" (il cui compito \u00e8 di pareggiare i vantaggi e gli svantaggi nei contratti tra gli uomini).\nDalla giustizia deriva poi il diritto, distinto in privato e pubblico, a sua volta classificato in \"legittimo\" (regolato dal diritto statale) e \"naturale\" (regolato dalle leggi intrinseche della natura) ed \u00e8 \"ci\u00f2 che ha la stessa forza dappertutto ed \u00e8 indipendente dalla diversit\u00e0 delle opinioni\".\nSempre in questo capitolo Aristotele delinea il concetto di \"equit\u00e0\": \"\u00e8 la rettificazione della legge l\u00e0 dove si rivela insufficiente per il suo carattere universale\": in quanto il giusto e l'equo sono la stessa cosa l'equo \u00e8 per\u00f2 superiore al giusto formulato dalla legge, che nella sua universalit\u00e0 \u00e8 soggetta ad errore.\nLibro VI.\nDopo l'elencazione e la definizione delle virt\u00f9 \"etiche\", in questo libro vengono esposte e delineate le virt\u00f9 \"dianoetiche\", che sono proprie dell'anima \"razionale\".\nEsse sono:\nLibro VII.\nLibro che tratta della temperanza e dell'intemperanza, e in ultimo del piacere (\"L'atto di un abito che \u00e8 conforme a natura\") in cui viene identificato il fondamento della felicit\u00e0.\nLibri VIII e IX.\nNel terzultimo e penultimo libro dell\"Etica Nicomachea\" Aristotele delinea l'amicizia considerandola\nEsistono quindi tre tipi di amicizia: quella fondata sull'utile, quella fondata sul piacere e quella fondata sulle virt\u00f9. Chiaramente \u00e8 da preferirsi quella fondata sulla virt\u00f9. Continua Aristotele affermando come ci siano tante specie di amicizia quante sono le comunit\u00e0 organizzate nella societ\u00e0, ed \u00e8 nella comunit\u00e0 politica l'ambito in cui vengono individuate le condizioni pi\u00f9 generali di amicizia.\nIn conclusione del libro IX, l'indagine si sposta all'interno dei rapporti fra i componenti del nucleo familiare, stabilendo dei nessi tra tali amicizie e quelle contratte nelle comunit\u00e0 politiche.\nLibro X.\nLa corrispondenza tra felicit\u00e0 e virt\u00f9 viene ulteriormente argomentata per mezzo di esempi. Nel capitolo sesto la felicit\u00e0 viene paragonata al gioco, poich\u00e9 entrambi sono preferibili per se stessi e non in vista di altro. Ma il gioco non pu\u00f2 essere il fine ultimo, infatti comunemente si crede che le cose serie sono pi\u00f9 elevate di quelle divertenti perch\u00e9 attingono alla parte pi\u00f9 elevata dell'anima. Sembra inoltre farsi strada l'ipotesi che all'esercizio della virt\u00f9 consegua una qualche forma di piacere, ovviamente superiore a quello del corpo. Aristotele specifica in questo senso che il piacere fisico pu\u00f2 essere provato anche dagli schiavi, \"ma nessuno ammette la partecipazione di uno schiavo alla felicit\u00e0\".\nDal capitolo sette \u00e8 introdotto il concetto di felicit\u00e0 perfetta. Tale perfezione viene identificata con il divino poich\u00e9 concerne la parte pi\u00f9 divina in noi, ovvero l'intelletto. Ma di conseguenza la vera felicit\u00e0 sar\u00e0 quella che viene dall'esercizio della parte \"pi\u00f9 alta\" dell'intelletto, cio\u00e8 la contemplazione. Dal momento che si pu\u00f2 contemplare con maggior costanza che compiere qualsiasi azione, e che in ogni caso per le azioni etiche sono necessari maggiori beni esterni rispetto alla virt\u00f9 etica (che ne necessita in minima parte ed \u00e8 autosufficiente), ne deriva che l'intelligenza teoretica \u00e8 superiore a quella pratica. Quindi le virt\u00f9 dianoetiche sono \"pi\u00f9 perfette\" delle virt\u00f9 etiche.\nL'ottavo capitolo scandisce due diversi gradi di felicit\u00e0. Una felicit\u00e0 secondaria quella derivante dall'esercizio della saggezza, cio\u00e8 nelle virt\u00f9 etiche e una felicit\u00e0 perfetta conseguibile solo mediante la contemplazione. Con una brillante irrisione della religione tradizionale Aristotele argomenta che agli Dei non \u00e8 possibile attribuire virt\u00f9 etiche (come voleva Omero) perch\u00e9 se si accetta che essi siano beati \u00e8 ridicolo pensare che si occupino di questioni cos\u00ec umane come quelle della condotta. Pertanto l'unica azione che \u00e8 possibile attribuire a Dio \u00e8 la contemplazione. Per Aristotele solo gli uomini possono ambire a questa beatitudine perch\u00e9 solo loro partecipano dell'intelletto che \u00e8 la loro componente divina (animali, bambini e piante non possono essere felici). L'uomo pu\u00f2 pertanto, mediante la contemplazione, identificarsi con il divino.\nIl capitolo nove ribadisce quasi in modo analogo quanto detto nel capitolo precedente (di qui l'ipotesi che si tratti di diverse prove di stesura dello stesso testo), dove si aggiunge solamente che per il cittadino comune \u00e8 pi\u00f9 facile esercitare la virt\u00f9 etica rispetto ai potenti. Con ci\u00f2 Aristotele sembra voler delineare la posizione sociale del filosofo, che \u00e8 un cittadino normale e si comporta in modo tale ma che in privato esercita la contemplazione. In questo capitolo le virt\u00f9 etiche sembrano assumere maggiore importanza rispetto al capitolo otto, infatti il capitolo decimo \u00e8 dedicato ai modi di esercitare questa virt\u00f9 nella vita politica.\nIl problema dell'interpretazione.\nNell'interpretazione di quest'opera di Aristotele si contrappongono due modelli: uno \"dominante\" e uno \"inclusivista\". L'oggetto del contendere \u00e8 una apparente incongruenza tra i primi libri e gli ultimi capitoli del libro X.\nL'interpretazione inclusivista sostiene che, malgrado quanto appare nell'ultima parte dell\"Etica Nicomachea\", Aristotele non esclude le virt\u00f9 etiche ma le considera complementari per la felicit\u00e0 a fianco della contemplazione. In effetti in molte parti dell'opera si dice esplicitamente che il saggio applica necessariamente anche la virt\u00f9 etica, oppure che in ogni caso il comportamento virtuoso \u00e8 necessario per potersi dedicare alla contemplazione (ad esempio per regolare i desideri e le passioni).\"Ma, in quanto \u00e8 uomo e vive con la massa della gente, sceglie di compiere ci\u00f2 che \u00e8 conforme alla virt\u00f9: quindi avr\u00e0 bisogno delle cose di cui si \u00e8 detto per vivere da uomo\".\nSorge per\u00f2 una complicazione: se la virt\u00f9 etica serve per poter contemplare \u00e8 evidente che non \u00e8 pi\u00f9 auto-sufficiente, si applica in vista di qualcos'altro e non di per se stessa; inoltre, visto che il comportamento retto \u00e8 solo secondario alla felicit\u00e0 perfetta data dalla conoscenza del bene, se per esercitare la sapienza fosse necessario trasgredire alla virt\u00f9 (ad esempio rubando dei soldi per poter studiare), non \u00e8 esplicito a cosa si debba dare la priorit\u00e0.\nSecondo l'interpretazione dominante, non \u00e8 possibile conciliare coerentemente la prima parte dell'opera con il libro X. Se ne conclude quindi che semplicemente alla fine Aristotele scarta la virt\u00f9 etica perch\u00e9 raggiunta la felicit\u00e0 perfetta attraverso la contemplazione non \u00e8 pi\u00f9 necessaria alcuna norma regolativa. A supporto di questa ipotesi c'\u00e8 il capitolo 7 del decimo libro che afferma chiaramente la superiorit\u00e0 della contemplazione rispetto all'etica in quanto rispetta tutti i criteri con cui si era iniziata la ricerca del primo libro.\nSembrano quindi opporsi nettamente due modelli antropologici: uno che vede l'uomo come puro intelletto e un altro che lo identifica come un complesso composto.\nUna possibile soluzione per salvare Aristotele dall'accusa di contraddizione pu\u00f2 essere quella di riconoscere che Aristotele non era interessato a conciliare le due opposte visioni, tale distinzione di matrice utilitaristica \u00e8 quindi un prodotto della modernit\u00e0. In ogni caso sembra impossibile poter concludere con certezza quale fosse la reale posizione dello Stagirita su questo punto, inoltre \u00e8 opportuno ricordare che trattandosi di una raccolta di appunti \u00e8 difficile dire quanto ci si possa attendere dalla loro precisione.\nIl rapporto con la tradizione.\nNel corso dell'opera Aristotele torna pi\u00f9 volte a confrontarsi con la cultura tradizionale. In parte perch\u00e9 come afferma egli stesso nel capitolo 7 del libro I si propone di iniziare la sua indagine partendo dalle \"endoxa\", cio\u00e8 le opinioni comuni, in parte perch\u00e9 il suo ragionamento \u00e8 rivolto a persone che condividono un determinato sistema di valori: da qui l'esigenza di confrontarsi con queste tematiche, nonostante Aristotele non condividesse molte delle pi\u00f9 comuni credenze.\nIl destino e l'Aldil\u00e0.\nNel capitolo 11 del libro I Aristotele cita un racconto di Erodoto secondo il quale Solone avrebbe detto a Creso che per potersi dire veramente felici bisogna aspettare la morte, infatti ben difficilmente si potrebbe dire che Priamo pur avendo vissuto rettamente sia stato un uomo felice nonostante la disgrazia in cui cadde la sua famiglia e il suo regno. Il problema che sembra emergere \u00e8 che solo con la morte l'uomo \u00e8 al riparo dal destino e pu\u00f2 dirsi davvero felice. Ma questo renderebbe la felicit\u00e0 troppo legata al caso, e cos\u00ec essa non ci apparterrebbe e ogni tentativo di fondare un'etica sarebbe del tutto privo di senso. Aristotele spiega che \u00e8 credenza comune che, anche dopo la morte, se la sventura colpisse i famigliari o gli eredi ancora in vita questo sarebbe per l'anima defunta motivo di infelicit\u00e0, e ci\u00f2 significherebbe che l'uomo \u00e8 destinato a non raggiungere mai la vera felicit\u00e0; ma questo non \u00e8 possibile, infatti \"sarebbe [...] assurdo ritenere che sia soggetto a mutamenti anche chi \u00e8 morto e che diventi ora felice, ora nuovamente infelice. Ma \u00e8 assurdo anche che le vicende dei discendenti non interessino per niente, neppure in qualche momento, i genitori\".\nLa questione della felicit\u00e0 dei morti \u00e8 importante non tanto per capire cosa pensasse Aristotele dell'aldil\u00e0 ma per sottolineare il problema del rapporto tra felicit\u00e0 e destino. In che misura la sventura pu\u00f2 influenzare la serenit\u00e0 dell'uomo?\nPer Aristotele, come spiega nel capitolo 11, la risposta \u00e8 questa: \"il virtuoso sopporta con serenit\u00e0 tutte le vicissitudini e trae spunto dalle circostanze per compiere sempre le cose moralmente pi\u00f9 belle [...]\". Tuttavia ammette che in caso di sventure troppo grandi si potr\u00e0 essere felici a titolo secondario, ma non beati. Tale discorso vale in conclusione anche per le anime nell'aldil\u00e0.\nGli dei.\nPer quanto riguarda le divinit\u00e0 Aristotele \u00e8 ambiguo: egli nega che esse si interessino delle vicende umane, ma talvolta contravviene a questo presupposto e utilizza gli dei per fornire spunti ed esemplificazioni. Nel capitolo 8 del libro X irride la religione tradizionale di matrice omerica che vorrebbe gli dei con gli stessi vizi e virt\u00f9 dell'uomo. \"Ma quali azioni bisogna attribuir loro? Forse le azioni giuste? Ma, non apparirebbero ridicoli se stipulassero contratti e restituissero depositi e compissero tutti gli atti di questo genere?\".\nDal momento che gli dei devono essere beati, essi eserciteranno unicamente l'azione pi\u00f9 alta, l'attivit\u00e0 contemplativa. Poich\u00e9 solo gli dei sono perfetti e felici, essi non potranno contemplare altro che loro stessi. Questa tesi aristotelica sul divino come puro pensiero che pensa a se stesso e quindi \"pensiero di pensiero\" \u00e8 maggiormente importante per le interpretazioni che ne diede la filosofia medievale e in particolare la Scolastica.\nNel capitolo 9 c'\u00e8 per\u00f2 un'affermazione che contraddice questa visione del divino, infatti spiega che colui il quale esercita l'intelletto, oltre ad essere il pi\u00f9 felice \u00e8 anche il pi\u00f9 gradito agli dei. Ma questa sottolineatura non deve sorprendere: Aristotele, come fa pi\u00f9 volte nel corso delle sue opere, cerca di conciliare le sue opinioni con le opinioni comuni, talvolta anche surrettiziamente. \u00c8 nelle opinioni comuni che spesso, per il filosofo di Stagira, si nasconde la verit\u00e0."}
{"id": "79101", "revid": "123203543", "url": "https://it.wikipedia.org/wiki?curid=79101", "title": "Fico", "text": "Botanica.\nNel linguaggio comune tutta una serie di specie di frutta sono denominate fichi."}
{"id": "79102", "revid": "943256", "url": "https://it.wikipedia.org/wiki?curid=79102", "title": "Canapa (disambigua)", "text": ""}
{"id": "79105", "revid": "110157", "url": "https://it.wikipedia.org/wiki?curid=79105", "title": "Coconino Press", "text": "Coconino Press \u00e8 una casa editrice italiana di fumetti.\nIl nome deriva dalla contea dell'Arizona nella quale sono ambientate le storie del fumetto \"Krazy Kat\".\nStoria.\n\u00c8 stata fondata nel 2000, tra gli altri, dall'ex membro del gruppo Valvoline Igort. Pubblica, in volumi molto curati graficamente, opere del fumetto d'autore mondiale. Tra gli autori stranieri: gli statunitensi David Mazzucchelli, Paul Auster, Matt Groening, Art Spiegelman, Daniel Clowes, Jason Lutes, Craig Thompson, Nick Drnaso e Adrian Tomine, l\u2019australiano Simon Hanselmann, gli argentini Carlos Sampayo e Jos\u00e9 Mu\u00f1oz, l'iraniano Mana Neyestani, i canadesi Seth e Chester Brown, i francesi David B., Baru, Manu Larcenet, Joann Sfar, Edmond Baudoin, Christophe Blain, Blutch, Jean-Claude Denis, Jacques Tardi ed Emmanuel Guibert, i giapponesi Jir\u014d Taniguchi e Suehiro Maruo. E gli italiani Gipi, Manuele Fior, Vasco Brondi, Luigi Bernardi e Onofrio Catacchio, Altan, Paolo Bacilieri, Maicol &amp; Mirco, Davide Reviati, Massimo Mattioli, Francesca Ghermandi, Davide Toffolo, Giacomo Nanni, Dottor Pira, Sergio Ponchione, Lorenzo Mattotti, Alessandro Tota, Ausonia, ZUZU, Sebastiano Vilella, Ugo Bertotti, Marco Taddei e Simone Angelini, Massimo Mattioli, Silvio Cadelo e gli stessi direttori Igort e Ratigher.\nPubblica la rivista contenitore \"Black\" e vari volumi a fumetti.\nNel 2006 Coconino ha curato, con il Gruppo editoriale L'Espresso, una collana intitolata \"Graphic Novel\", composta da 10 volumi dedicati a varie opere a fumetti, fra cui \"Maus\" di Art Spiegelman, vendute in allegato a La Repubblica e a L'Espresso.\nNel 2009 \u00e8 stata rilevata dal gruppo Fandango di cui adesso fa parte che gli permette di pubblicare opere di artisti come Andrea Pazienza e Gianluigi Toccafondo. Dal marzo 2017 Ratigher ha assunto il ruolo di direttore editoriale della Coconino, ereditandolo da Igort, che aveva abbandonato la casa editrice da lui stesso fondata nel mese di febbraio."}
{"id": "79107", "revid": "77358", "url": "https://it.wikipedia.org/wiki?curid=79107", "title": "Enrico II Walezy", "text": ""}
{"id": "79108", "revid": "287204", "url": "https://it.wikipedia.org/wiki?curid=79108", "title": "Jean Ziegler", "text": "Biografia.\nDopo aver compiuto gli studi all'Universit\u00e0 di Berna e di Ginevra ha ottenuto il dottorato in Legge e Sociologia. Consigliere comunale socialista a Ginevra per un breve periodo e poi parlamentare per numerose legislature presso il Parlamento Federale elvetico, oggi ricopre la carica di Relatore speciale sul diritto all'alimentazione per il Consiglio per i diritti umani delle Nazioni Unite.\nNel corso degli anni ottanta fu protagonista di un'accesa controversia riguardante i suoi rapporti con Mu\u02bfammar Gheddafi e la creazione del \"Premio Gheddafi per i diritti dell'uomo\", per la gestione del quale egli ammise di avere dato i propri consigli, negando al tempo stesso di aver fatto parte della giuria, fatto sostenuto dalla rivista \"Time\". Professore di sociologia presso l'Universit\u00e0 di Ginevra e l'universit\u00e0 Sorbona di Parigi, \u00e8 apparso nel documentario austriaco del 2005 \"We Feed the World\" di Erwin Wagenhofer."}
{"id": "79109", "revid": "1851848", "url": "https://it.wikipedia.org/wiki?curid=79109", "title": "Roberto Sighel", "text": "Carriera.\nInizia a fare i primi passi con i pattini di artistico all'et\u00e0 di 4 anni, mentre ad 8 inizia con quelli da velocit\u00e0 nelle file del circolo pattinatori Pin\u00e8.\nIniziato sportivamente dal padre Mario, anch'egli pattinatore a livello nazionale, viene cresciuto sul Lago della Serraia e sul Laghestel, piccola riserva naturalistica in mezzo al bosco.\nLe prime gare importanti a cui partecipa sono i Giochi della Giovent\u00f9, dove nelle fasi nazionali arriva rispettivamente 2\u00ba e 3\u00ba.\nFino all'et\u00e0 di 18 anni rimane un mediocre pattinatore Junior. Al diciannovesimo anno d'et\u00e0, con il passaggio nella categoria Senior, inizia a seguire gli allenamenti anche nel periodo estivo e gi\u00e0 alla prima stagione in questa categoria conquista il titolo italiano assoluto contro ogni pronostico, diventando il pi\u00f9 giovane campione italiano assoluto di questa specialit\u00e0. Questo titolo viene mantenuto durante la sua lunga carriera fino al 2002 con una pausa nel 1996.\nNel 1989 \u00e8 passato nel Gruppo Sportivo del Corpo Forestale dello Stato, dove tuttora lavora come Ispettore Capo.\nHa partecipato a 23 Campionati Mondiali fra Sprinter Junior ed all-round, 15 Campionati Europei e 5 Olimpiadi."}
{"id": "79110", "revid": "1272592", "url": "https://it.wikipedia.org/wiki?curid=79110", "title": "Hattrick", "text": "Hattrick \u00e8 un videogioco per browser di tipo manageriale di calcio, nato in Svezia nel 1997 e disponibile in 144 paesi del mondo.\nIl numero di utenti attivi, ciascuno con la propria squadra immaginaria, raggiunse quasi nel 2009, per poi scendere gradualmente fino a nel 2015.\nModalit\u00e0 di gioco.\nDopo la registrazione, l'utente viene inserito in una lista d'attesa e appena possibile riceve una squadra. Solitamente il nuovo utente prende il controllo di una squadra abbandonata dal precedente proprietario, posizionata nell'ultima serie della nazione in cui si iscrive, in Italia l'ottava, con una rosa di giocatori, un allenatore con abilit\u00e0 accettabile, uno stadio da 12.000 posti e un altrettanto piccolo circolo di tifosi con 100 membri. Scopo del gioco \u00e8 gestire al meglio la propria rosa, arrivando a vincere il proprio girone e ad essere promosso alla serie superiore. Ogni stagione dura esattamente 16 settimane (14 di campionato, 1 di eventuali spareggi e 1 di pausa), quindi circa quattro mesi.\nOgni utente ha anche la possibilit\u00e0 di gestire il settore giovanile del proprio club, nella speranza di trovare giovani giocatori dotati di talento. L'utente pu\u00f2 scegliere tra due diverse modalit\u00e0 di gestione del settore giovanile: la prima (il cosiddetto metodo classico delle giovanili) \u00e8 la pi\u00f9 semplice, in quanto consiste nella possibilit\u00e0 di reclutare e promuovere ogni settimana un giocatore random proveniente da fuori direttamente nella squadra principale; la seconda (introdotta dagli sviluppatori a partire dal marzo 2007) consiste nell'attivare una vera e propria squadra primavera, che parteciper\u00e0 ad apposite leghe giovanili create dagli stessi utenti e che, tramite un sistema di allenamento simile a quello previsto per la prima squadra, permetter\u00e0 ai giovani giocatori di migliorare le abilit\u00e0 iniziali di cui sono dotati prima della promozione in prima squadra.\nPer vincere \u00e8 necessario curare tanto l'aspetto tattico quanto quello economico. Per quanto riguarda il primo, l'utente pu\u00f2 scegliere con che formazione schierare la sua squadra e che tipo di strategia di gioco adottare, specificando anche gli ordini individuali per ogni elemento della propria compagine. La simulazione della partita \u00e8 solo testuale.\nOgni giocatore \u00e8 caratterizzato da diversi valori in otto abilit\u00e0 o \"skill\" principali (parate, difesa, regia, cross, attacco, calci piazzati, resistenza e passaggi), oltre ad altri tre parametri (forma, esperienza e carisma). Alcuni giocatori hanno anche delle abilit\u00e0 speciali che possono permettere loro di segnare in alcune circostanze, o compiere azioni particolari nel corso della partita: ci sono giocatori abili nel colpo di testa, altri particolarmente veloci o potenti, altri imprevedibili, altri ancora con spiccate doti tecniche.\nPer rafforzare la propria squadra l'utente potr\u00e0 intervenire sul mercato, comprando e vendendo giocatori di tutto il mondo, e potr\u00e0 scegliere una strategia di allenamento per migliorare i suoi giocatori in una specifica abilit\u00e0.\nLe principali fonti di introiti di una squadra sono date dagli sponsor, dai biglietti dello stadio e dalla vendita dei propri giocatori (dopo aver rinforzato le loro abilit\u00e0, e dunque il loro valore, con l'allenamento). Se l'utente riesce a vincere il proprio girone, potr\u00e0 essere promosso e quindi giocare, la stagione successiva, in una serie superiore.\nOgni nazione ha anche una Coppa nazionale composta da partite settimanali a eliminazione diretta in gara unica, giocate in casa della squadra pi\u00f9 in basso nello speciale ranking della coppa. Il numero di partecipanti \u00e8 sempre pari ad una potenza di 2 e varia a seconda del numero totale di utenti attivi della nazione stessa, fino ad un massimo 32768 squadre (che corrisponde ad una competizione giocata su 15 turni).\nTutte le nazioni hanno una squadra Nazionale maggiore e una Under 20; ogni due stagioni si gioca la Coppa del Mondo per le Nazionali maggiori, alternandola con quella dell'Under 20. Al termine di ogni torneo si svolgono le elezioni all'interno della comunit\u00e0 di ogni nazione per stabilire quale utente abbia l'onore e il privilegio di guidare la nazionale al successivo torneo.\nLa prima nazione a vincere il torneo maggiore, escludendo la Svezia dei creatori del gioco, \u00e8 stata la Norvegia. Non esiste nessuna finale per il 3\u00ba e 4\u00ba posto e le due semifinaliste perdenti si classificano entrambe al 3\u00ba posto.\nVi \u00e8 infine una coppa del mondo per club, gli \"Hattrick Masters\", cui partecipano tutti i vincitori della serie maggiore e della coppa nazionale di ogni Paese. Nel caso sia la stessa squadra ad aggiudicarsi questi trofei, spetter\u00e0 solo a lei rappresentare la propria nazione ai Masters, in quanto, come si legge nel regolamento, \"gli Hattrick Masters non sono una competizione per perdenti\". La competizione consiste in genere di 5 turni ad eliminazione diretta, seguiti da quarti di finale, semifinale e finale, che si svolgono tutti in quattro settimane circa a met\u00e0 della stagione, il luned\u00ec ed il gioved\u00ec. Il numero di squadre partecipanti \u00e8 variabile, dato che alcune nazioni possono portare una sola squadra ai Masters, nel caso abbia vinto sia la coppa che lo scudetto. Questo fa s\u00ec che alcune squadre, sorteggiate a caso, accedano direttamente al secondo turno.\nCommunity.\nAttorno ad Hattrick \u00e8 nata una \"community\" con un sistema di conferenze, posta interna e forum nelle lingue di tutto il mondo.\nColoro che scelgono di pagare una piccola quota trimestrale o annuale (per diventare \"Supporter\") hanno accesso ad alcune funzioni accessorie, come statistiche avanzate, possibilit\u00e0 di personalizzare la propria squadra scegliendone stemma e divisa e la possibilit\u00e0 di entrare a far parte delle Federazioni, gruppi di utenti caratterizzati da un interesse comune.\nVa sottolineato, comunque, che i \"supporter\" non hanno nessun vantaggio rispetto agli altri giocatori, come avviene invece in molti altri browsergame, dove gli \"account plus\" garantiscono spesso vantaggi nello svolgimento del gioco. Hattrick \u00e8 un gioco completamente gratuito e chi paga lo fa solo per avere qualche abbellimento grafico, statistico o relativo alla comunit\u00e0.\nLa lega nazionale con pi\u00f9 utenti attivi \u00e8 l'Italia, poi la Spagna, la Germania, la Polonia, la Svizzera ed il Portogallo, senza dimenticare leghe come quelle francese, olandese, argentina, belga, finlandese e turca.\nDopo un notevole incremento di utenti nel settembre 2006, le nazioni con pi\u00f9 utenti sono Spagna, Italia, Germania, Svizzera e Olanda con 10 livelli di campionato. Dell'universo Hattrick fanno parte anche molti software, sviluppati da terze parti, appassionati e amatori, che possono essere utilizzati per gestire la propria squadra; alcuni hanno ottenuto la certificazione CHPP (\"Certified Hattrick Product Provider\") da parte dei creatori di Hattrick.\nAlbo d'oro.\nHattrick Masters.\nLa prima edizione del torneo mondiale per club si \u00e8 disputata durante la stagione 28 (2006).\nVittorie per nazione\nCoppa del Mondo.\nVittorie per nazione\nCoppa del Mondo Under-20.\nVittorie per nazione"}
{"id": "79111", "revid": "125533830", "url": "https://it.wikipedia.org/wiki?curid=79111", "title": "Gary Oldman", "text": "Considerato uno dei migliori attori della sua generazione, nel 1997 ha debuttato anche alla regia con il film \"Niente per bocca\", per il quale ha ricevuto il BAFTA al miglior film britannico. Oldman ha inoltre interpretato il ruolo di Sirius Black nei film \"Harry Potter e il prigioniero di Azkaban\", \"Harry Potter e il calice di fuoco\", \"Harry Potter e l'Ordine della Fenice\" e \"Harry Potter e i Doni della Morte - Parte 2\" della saga cinematografica di \"Harry Potter\", di James Gordon, nella trilogia del cavaliere oscuro diretta da Christopher Nolan, di Herman J. Mankiewicz in \"Mank\" (2020) di David Fincher, e Dracula nel film Dracula di Bram Stoker diretto da Francis Ford Coppola.\nNel 2018 ha vinto il Premio Oscar, il Golden Globe, il Premio BAFTA, il Critics Choice Award e lo Screen Actors Guild Award come miglior attore protagonista grazie alla sua interpretazione di Winston Churchill nel film biografico \"L'ora pi\u00f9 buia\". \nHa ricevuto altre due candidature al Premio Oscar nella sezione miglior attore protagonista per le sue interpretazioni nei film \"La talpa\" (2011) e \"Mank\" (2020).\nI film in cui ha recitato hanno incassato oltre 11 miliardi di dollari in tutto il mondo, rendendolo uno degli attori pi\u00f9 remunerati di sempre.\nBiografia.\nNato a Londra, nella zona di New Cross, \u00e8 figlio di Leonard e Kathleen Oldman. Il padre, un saldatore che all'occorrenza diventava marinaio, era un forte bevitore e abbandon\u00f2 la famiglia quando Gary aveva sette anni. Cos\u00ec il giovane Oldman \u00e8 cresciuto con la madre e le due sorelle maggiori, una di queste \u00e8 Laila Morse nata nell'agosto del 1945, anch'ella attrice.\nDa principio ha un primo amore per la musica e, deciso a diventare pianista, impara da autodidatta a suonare il pianoforte; successivamente grazie all'incontro con Roger Williams si appassiona alla recitazione. A 15 anni, Gary diventa membro del Greenwich Young People's Theatre, e poco dopo lascia la scuola per andare a lavorare in un negozio di articoli sportivi. Il suo tempo libero per\u00f2, \u00e8 tutto dedicato alla recitazione, al pianoforte e alla lettura dei classici.\nA 17 anni tenta di entrare alla Royal Academy of Dramatic Art di Londra, ma la sua domanda d'ammissione \u00e8 respinta, e Gary, che non vuole rinunciare al suo sogno, si iscrive alla Rose Bruford School of Speech and Drama, nel Kent, dove ottiene una borsa di studio. Si diploma nel 1979. L'anno successivo, Gary Oldman \u00e8 in tour in Europa e America del Sud con il Glasgow Citizen's Theatre, e presto comincia ad apparire in film prodotti dalla televisione britannica, tra i quali Meantime (1984) di Mike Leigh, nel ruolo dello skinhead Coxie.\nNel 1986 la giovane star del teatro inglese \u00e8 accolta al Royal Court Theatre e nella Royal Shakespeare Company, e nello stesso anno debutta al cinema con \"Sid &amp; Nancy\", film biografico su Sid Vicious, ex-bassista del gruppo punk dei Sex Pistols, diretto da Alex Cox. \u00c8 sulle tavole del Royal Court Theatre che conosce l'attrice Lesley Manville, che sposa nel 1987 ma da cui divorzia dopo soli due anni. In questi anni, il giovane Oldman si fa largo nelle produzioni indipendenti diventando uno dei nuovi volti del cinema britannico. Tra le sue interpretazioni pi\u00f9 importanti del periodo, sono da ricordare: \"Prick Up - L'importanza di essere Joe\" (1987) di Stephen Frears, nel quale interpreta il commediografo Joe Orton, \"The Firm\" (1988) di Alan Clarke, nel quale fa la parte di un violento hooligan, e \"Legge criminale\" (1988), nel ruolo di un giovane avvocato.\nNel 1990 \u00e8 protagonista al fianco dell'amico Tim Roth dell'adattamento al grande schermo dell'opera teatrale \"Rosencrantz e Guildenstern sono morti\", vincitore del Leone d'oro al miglior film alla 47\u00aa Mostra internazionale d'arte cinematografica di Venezia. Sempre nel 1990 \u00e8 al fianco di Sean Penn e di Ed Harris in \"Stato di grazia\" di Phil Joanou, un ottimo gangster-movie accompagnato dalle musiche di Ennio Morricone. In questo periodo, Gary Oldman e altre giovani promesse del cinema britannico come Daniel Day-Lewis, Tim Roth, Colin Firth, Rupert Everett, Bruce Payne, Paul McGann e Spencer Leigh vengono etichettati come il Brit Pack.\nAbile nel trasformare sia il suo corpo che il suo accento, d\u00e0 vita sullo schermo a una vasta serie di personaggi, molti dei quali particolarmente \"cattivi\": Lee Harvey Oswald in \"JFK - Un caso ancora aperto\" (1991) di Oliver Stone, il Conte Dracula in \"Dracula di Bram Stoker\" (1992) di Francis Ford Coppola, il protettore Drexl Spivey in \"Una vita al massimo\" (1993) di Tony Scott, il poliziotto che si vende come informatore alla mafia in \"Triplo gioco\" (1993) di Peter Medak, il corrotto e tossicomane agente della DEA Norman Stansfield in \"L\u00e9on\" (1994) di Luc Besson e il sadico condirettore Milton Glenn ne \"L'isola dell'ingiustizia - Alcatraz\" (1995) di Marc Rocco.\nIl camaleontico interprete si destreggia abilmente anche nell'interpretazione di personaggi realmente esistiti e di personaggi letterari, come in \"Amata immortale\" (1994) di Bernard Rose, nel quale interpreta il compositore tedesco Ludwig van Beethoven, ne \"La lettera scarlatta\" (1995) di Roland Joff\u00e9, nel quale interpreta il reverendo Arthur Dimmesdale e in \"Basquiat\" (1996), nel quale, attraverso il personaggio fittizio di Albert Milo, interpreta lo stesso regista del film, nonch\u00e9 pittore, Julian Schnabel. Oldman \u00e8 apparso anche nel video dei Guns N' Roses \"Since I Don't Have You\", primo singolo estratto dall'album \"The Spaghetti Incident?\" del 1993.\nGli anni novanta lo vedono protagonista non solo in veste di attore ma anche di produttore e regista. Fondata con Douglas Urbanski la casa di produzione SE8 Group (il nome deriva dal codice di avviamento postale dalla cittadina natale di Oldman) nel 1997, Oldman ha scritto e diretto \"Niente per bocca\", un film pieno di elementi autobiografici, che ha fatto vincere alla protagonista Kathy Burke la Palma d'oro al Festival di Cannes. Sempre nel 1997 recita in due tra i maggiori incassi dell'anno: \"Air Force One\", nel quale interpreta un terrorista russo che prende in ostaggio l'aereo presidenziale, al fianco di Harrison Ford, e \"Il quinto elemento\", pellicola fantascientifica diretta da Luc Besson, nel quale interpreta un malvagio mercante d'armi. Il 1998 \u00e8 invece l'anno di \"Lost in Space - Perduti nello spazio\", nel quale recita al fianco del protagonista William Hurt. Nel 1999 lavora nel film televisivo \"Jesus\", ultimo capitolo della serie Rai sulla Bibbia, dove ha il ruolo di Ponzio Pilato.\nNel 2000 \u00e8 diretto da Ridley Scott in \"Hannibal\", dove interpreta il ruolo di Mason Verger, un miliardario sfigurato, unica vittima sopravvissuta del dottor Hannibal Lecter, del quale intende vendicarsi, e nello stesso anno esce \"The Contender\", film che riceve due candidature al premio Oscar. Nel 2002 recita nel generalmente ben accolto \"Interstate 60\", film diretto dall'autore, assieme a Robert Zemeckis, della trilogia di \"Ritorno al futuro\", Bob Gale, e nel cortometraggio \"Beat The Devil\" della serie \"The Hire\", nel ruolo del diavolo. Dopo alcuni anni passati recitando in piccole produzioni indipendenti (\"Tiptoes\", \"Sin - Peccato mortale\", \"Dead Fish\"), decisione presa in base alla volont\u00e0 da parte dell'attore di passare pi\u00f9 tempo con i suoi figli, Gary torna presto alla ribalta accettando ruoli sostanziosi in due dei franchise cinematografici pi\u00f9 importanti dell'ultimo decennio.\nNel 2005, Oldman ha partecipato al film \"Batman Begins\" di Christopher Nolan nel ruolo del commissario James Gordon, capo dell'unit\u00e0 anti crimini della citt\u00e0 di Gotham City e alleato di Batman, interpretato da Christian Bale. Contrariamente agli altri film, il James Gordon interpretato da Oldman \u00e8 molto pi\u00f9 giovane ed ha un rapporto fraterno con Batman, proprio come nel fumetto. Inizialmente la produzione fu contraria al destinare la parte a Oldman, poich\u00e9 l'attore, in precedenza, aveva avuto ruoli quasi esclusivamente da \"cattivo\".\nIn un'intervista, Oldman rivel\u00f2 di non aver mai letto niente di Batman, ma di aver gi\u00e0 apprezzato Christopher Nolan per i suoi precedenti lavori. L'attore ha successivamente ripreso il ruolo di James Gordon ne \"Il cavaliere oscuro\" (uscito nelle sale nel 2008) e ne \"Il cavaliere oscuro - Il ritorno\", l'ultimo capitolo della trilogia uscito nel luglio 2012.\nL'attore ha anche recitato nella saga cinematografica di \"Harry Potter\", tratta dagli omonimi romanzi della scrittrice J. K. Rowling. Nei film Oldman interpreta Sirius Black, padrino del protagonista Harry Potter. Il suo personaggio compare a partire dal terzo film \"Harry Potter e il prigioniero di Azkaban \"e, successivamente, in \"Harry Potter e il calice di fuoco\" (in cui, per\u00f2, ha semplicemente prestato la voce al volto di Sirius realizzato al computer in una sola scena), in \"Harry Potter e l'Ordine della Fenice\" ed infine nell'ultimo capitolo della serie \"Harry Potter e i Doni della Morte - Parte 2\". Oldman ha rivelato che inizialmente aveva accettato la parte per problemi economici, ma in seguito \u00e8 stato contento di aver partecipato alla saga cinematografica nel ruolo di Sirius Black. . Inoltre sugger\u00ec alcune caratteristiche riguardo al personaggio, come ad esempio l'acconciatura, e nell'interpretarlo si ispir\u00f2 a vari modelli come John Lennon e vari personaggi shakespeariani.\nNel 2006 viene diretto da Koldo Serra nel thriller \"The Backwoods - Prigionieri nel bosco\", il quale vanta un cast internazionale composto da attori inglesi, spagnoli e francesi, e che presenta affinit\u00e0 con pellicole quali \"Cane di paglia\" e \"Un tranquillo weekend di paura\". Nel 2009 \u00e8 uno degli interpreti principali del film horror \"Il mai nato\" e recita ben tre parti in motion capture in \"A Christmas Carol\" di Robert Zemeckis. Nel 2010 recita al fianco di Denzel Washington nel film post apocalittico diretto dai fratelli Hughes, \"Codice Genesi\", nella parte di Carnegie, un violento despota intenzionato a impossessarsi dell'ultima copia della Bibbia rimasta sulla Terra per suggestionare il popolo e assumerne il controllo.\nNel 2011 interpreta la parte di George Smiley, un agente dell'MI6 britannico protagonista di molti romanzi di John le Carr\u00e9, nel film inglese \"La talpa\", ruolo che gli vale la sua prima nomination ai Premi Oscar 2012 come miglior attore protagonista. Questo ruolo, grazie al quale vince numerosi premi e viene elogiato unanimemente dalla critica internazionale, lo consacra definitivamente nell'olimpo dei pi\u00f9 grandi attori contemporanei. Nel 2012 recita una parte nel film di John Hillcoat, \"Lawless\", in mezzo a un cast composto da Tom Hardy, Shia LaBeouf, Jessica Chastain, Mia Wasikowska, Jason Clarke e Guy Pearce. Nel 2017 \u00e8 nel cast del buddy movie, diretto da Patrick Hughes, \"Come ti ammazzo il bodyguard\" insieme a Ryan Reynolds, Samuel L. Jackson, Salma Hayek, Joaquim de Almeida ed \u00c9lodie Yung.\nSempre nel 2017 venne invece scelto per interpretare Winston Churchill in \"L'ora pi\u00f9 buia.\" Tra l'altro sul set Oldman pass\u00f2 200 ore al trucco per \"trasformarsi\" nell'ex primo ministro britannico, oltre a causarsi un'intossicazione da nicotina a causa dei 400 sigari fumati durante le riprese, che causarono un aumento di budget del film di circa 20.000 dollari. Tale interpretazione, considerata una delle migliori della sua carriera, \u00e8 stata unanimemente lodata dalla critica e Oldman ha conquistato praticamente tutti i principali premi del circuito cinematografico del 2018, tra cui l'Oscar al miglior attore, il Golden Globe per il miglior attore in un film drammatico, il BAFTA al miglior attore protagonista, lo Screen Actors Guild Award per il miglior attore cinematografico, il Critics' Choice Award al miglior attore e il Satellite Award per il miglior attore. Importante \u00e8 stata per la sua partecipazione al film la presenza del truccatore Kazuhiro Tsuji, che Oldman aveva richiesto quasi come \"condicio sine qua non\".\nVita privata.\nNel 1987 ha sposato l'attrice Lesley Manville da cui ha avuto un figlio, Alfie. Pochi mesi dopo la nascita del figlio i due hanno divorziato. Sul set del film \"Henry &amp; June\", Oldman ha conosciuto l'attrice Uma Thurman; i due si sono sposati nel 1990 e hanno divorziato due anni dopo. Dal 1994 al 1996 ha avuto una relazione sentimentale con l'attrice Isabella Rossellini, incontrata sul set di \"Amata immortale\".\nNel 1995 si \u00e8 sottoposto a una cura disintossicante, e nello stesso anno ha conosciuto la fotografa e modella Donya Fiorentino. I due si sono sposati il 16 febbraio 1997 ed il 20 agosto \u00e8 nato il loro primogenito, Gulliver Flynn, mentre l'11 febbraio 1999 il loro secondo figlio Charles John. Il 13 aprile 2001 viene ufficializzato il divorzio della coppia. Dal 31 dicembre 2008 al gennaio 2015 Oldman \u00e8 stato sposato con la cantante inglese jazz Alexandra Edenborough. Nell'agosto 2017 ha sposato la scrittrice e curatrice d'arte Gisele Schmidt.\nOldman era amico del cantautore britannico David Bowie. Tra le varie collaborazioni nel corso degli anni, Oldman ha registrato con lui la canzone \"You've Been Around\" per l'album del chitarrista Reeves Gabrels del 1995, \"Sacred Squall of Now\", e ha interpretato un sacerdote nel videoclip di \"The Next Day\", brano tratto dall'omonimo album di Bowie del 2013. Bowie muore il 10 gennaio 2016 e Oldman, il 24 febbraio, sale sul palco dei Brit Awards per ricordarlo.\nDoppiatori italiani.\nNelle versioni in italiano dei suoi film, Gary Oldman \u00e8 stato doppiato da:\nDa doppiatore \u00e8 sostituito da:"}
{"id": "79112", "revid": "29990", "url": "https://it.wikipedia.org/wiki?curid=79112", "title": "Terme euganee", "text": ""}
{"id": "79116", "revid": "124288464", "url": "https://it.wikipedia.org/wiki?curid=79116", "title": "Pterophyllum scalare", "text": "Pterophyllum scalare, comunemente chiamato scalare o pesce angelo \u00e8 un pesce tropicale d'acqua dolce appartenente alla famiglia Cichlidae.\nDistribuzione e habitat.\nQuesto ciclide \u00e8 diffuso nel bacino del Rio delle Amazzoni, nonch\u00e9 nei fiumi Ucayali, Solim\u00f5es e Amap\u00e1 (Brasile), il fiume Oyapock (Guiana francese) e nell Essequibo (Guyana).\nAbita le acque calme (anche paludose) ricche di piante acquatiche (compresa la foresta inondata), sia limpide che torbide e fangose.\nDescrizione.\nLo scalare \u00e8 caratterizzato da un corpo alto, molto compresso ai fianchi. Il profilo dorsale \u00e8 alto ma arrotondato, cos\u00ec come quello ventrale, pi\u00f9 pronunciato. La pinna dorsale e quella anale sono molto alte, sorrette da lunghi raggi, che si riducono e diventano pi\u00f9 sottili verso la parte terminale della pinna. Le pinne ventrali sono filiformi, formate da pochi raggi duri. La pinna caudale \u00e8 a delta, molto ampia, con i raggi laterali allungati.\nLa livrea selvatica presenta un fondo argenteo (con dorso giallastro e ventre tendente al bianco) con quattro strisce verticali bruno-nere (sette nella livrea giovanile).\nVariet\u00e0.\nL'allevamento per mano dell'uomo ha portato a selezionare numerose variet\u00e0, le pi\u00f9 diffuse dei quali presentano pinne molto sviluppate. Le livree oggi esistenti sono numerose.\nRiproduzione.\nLo Scalare forma coppie monogame che rimangono fedeli tutta la vita: se uno dei due dovesse morire, difficilmente, ma non impossibile, l'esemplare rimasto trova un altro compagno. Solo in casi rari pu\u00f2 accadere che il maschio trovi una femmina pronta alla deposizione, nonostante gi\u00e0 esista la coppia, e possa rompere questo legame per formare un nuovo nido con la nuova compagna.\nQualche giorno prima della deposizione, la coppia inizia a ripulire accuratamente la foglia di una pianta sulla quale verranno fatte aderire le uova. Durante la deposizione la femmina e il maschio passano a turno sulla superficie della foglia: la femmina depone le uova e il maschio la segue nei suoi passaggi rilasciando gli spermatozoi. A deposizione avvenuta, la coppia cura le uova e sorveglia il territorio finch\u00e9 queste non si schiudono. Le cure parentali consistono nella rimozione delle uova non fecondate e nell'ossigenazione, favorita dal ricambio dell'acqua che i genitori assicurano tramite rapidi e ripetuti movimenti a ventaglio delle pinne pettorali.\nUna volta avvenuta la schiusa, i genitori continuano a curare gli avannotti per alcuni giorni, abbandonandoli poi al loro destino.\nAlimentazione.\nHa dieta onnivora: si nutre di piccoli pesci (specialmente avannotti), vermi, insetti e vegetali.\nAcquariofilia.\nLo scalare \u00e8 sicuramente uno dei pesci d'acquario d'acqua dolce pi\u00f9 conosciuto, che ha contribuito a rendere i ciclidi la famiglia pi\u00f9 allevata.Va allevato in gruppo a temperature tra 24\u00a0\u00b0C e i 30\u00a0\u00b0C. Quando si forma una coppia, questa va isolata in un altro acquario per la riproduzione e l'accudimento della prole. Dato che cresce fino a 15\u00a0cm di lunghezza e 20\u00a0cm d'altezza (e avendo un nuoto statico) si consiglia un acquario alto e lungo di dimensioni 100x60x60 (360 litri) per 5-6 esemplari."}
{"id": "79117", "revid": "287204", "url": "https://it.wikipedia.org/wiki?curid=79117", "title": "Racconti incompiuti", "text": "I Racconti incompiuti di Numenor e della Terra di Mezzo (o pi\u00f9 sinteticamente Racconti incompiuti) sono una raccolta di racconti dello J. R. R. Tolkien, pubblicata postuma nel 1980 dal figlio Christopher.\nAlcuni dei racconti della raccolta non sono propriamente \"incompiuti\", poich\u00e9 hanno una loro effettiva conclusione, mentre altri sono incompiuti e frammentari e hanno spesso richiesto l'intervento del curatore. Inoltre, si trovano racconti che espandono storie gi\u00e0 presenti ne \"Il Silmarillion\" o ne \"Il Signore degli Anelli\", qui pubblicate in una loro redazione pi\u00f9 antica, o pi\u00f9 sviluppata, con ulteriori particolari e approfondimenti.\nIl libro \u00e8 strutturato in quattro parti: la prima contiene i racconti incompiuti che riguardano la Prima Era, la seconda quelli della Seconda Era, la terza quelli della Terza Era e la quarta vari approfondimenti sui \"Dr\u00faedain\", sugli \"Istari\" e sulle \"Palant\u00edri\".\nLa trama.\nLa Prima Parte.\nTratta due storie della Prima Era, ambientate nel Beleriand, al tempo della guerra di Elfi ed Edain contro Morgoth:\nLa Seconda Parte.\n\u00c8 incentrata principalmente sui N\u00famenoreani e sugli Elfi nella Seconda Era:\nLa Terza Parte.\nSono approfondimenti di fatti della Terza Era che riguardano l'ambientazione de \"Il Signore degli Anelli\":\nLa Quarta Parte.\nApprofondimenti vari:\nIl volume \u00e8 inoltre corredato da varie appendici e da esaurienti note."}
{"id": "79122", "revid": "339392", "url": "https://it.wikipedia.org/wiki?curid=79122", "title": "Aai\u00fan", "text": ""}
{"id": "79123", "revid": "339392", "url": "https://it.wikipedia.org/wiki?curid=79123", "title": "Laayoune", "text": ""}
{"id": "79124", "revid": "1543377", "url": "https://it.wikipedia.org/wiki?curid=79124", "title": "Scuola Normale Superiore", "text": "La Scuola Normale Superiore (meglio conosciuta in Italia come \"la Normale\") \u00e8 una scuola superiore universitaria con sede a Pisa e Firenze. La Scuola ha la sede legale a Pisa, nel Palazzo della Carovana dei Cavalieri di Santo Stefano, e una sede a Firenze, nel Palazzo Strozzi. La Scuola Normale svolge attivit\u00e0 di formazione, sia di tipo ordinario (laurea triennale e laurea magistrale) sia di perfezionamento (dottorato di ricerca).\nStoria.\nIl periodo napoleonico.\nL'istituto nacque grazie al decreto napoleonico del 18 ottobre 1810, relativo agli \u201cstabilimenti di istruzione pubblica\u201d in Toscana \u2013 provincia dell'impero francese a partire dal 1807 \u2013 che stabil\u00ec l'istituzione a Pisa di un \"pensionato accademico\" per gli studenti universitari. Venticinque posti del pensionato vennero messi a concorso per studenti delle facolt\u00e0 di Lettere e Scienze, per creare una succursale dell'\u00c9cole normale sup\u00e9rieure di Parigi per i paesi in cui era autorizzato l'uso della lingua italiana.\nNacque cos\u00ec, per volont\u00e0 di Napoleone, la Scuola Normale Superiore di Pisa. Il termine \u201cNormale\u201d si riferisce alla sua missione didattica primaria, formare insegnanti di scuola media superiore che educassero i cittadini secondo \u201cnorme\u201d didattiche e metodologiche coerenti.\nIl 22 febbraio 1811, venne emanato il primo bando di concorso, ma la Normale pisana inizi\u00f2 la propria attivit\u00e0 soltanto nel 1813, quando i primi studenti di Lettere e Scienze si stabilirono presso la Scuola.\nLa prima sede fu il convento di San Silvestro di Pisa: un pensionato a met\u00e0 tra un ordine militare e un convento, in cui la vita degli studenti fu segnata da un rigido regolamento di disciplina che ricalcava quello della scuola francese di riferimento, indicando con precisione ammissioni, occupazioni, castighi, ricompense e persino il vestiario degli studenti. Seguendo il modello dell'\u00c9cole normale sup\u00e9rieure, la Scuola fu affidata a un direttore, coadiuvato dal sotto-direttore e dall'economo\u201d, addetti all'amministrazione, alla vigilanza degli studi e alla tutela dell'ordine.\nLa Normale era riservata ai migliori alunni \u2013 di et\u00e0 compresa fra i diciassette e i ventiquattro anni \u2013 selezionati alla fine dei corsi liceali, i quali durante i due anni di studi conseguivano anche i gradi nelle facolt\u00e0 di Lettere e Scienze dell'universit\u00e0 imperiale. Gli studenti avevano impegni particolari ed erano obbligati a seguire corsi aggiuntivi: venivano seguiti da quattro \u201cripetitori\u201d, scelti dal direttore tra gli allievi stessi della Normale, che quotidianamente ripetevano le lezioni universitarie e coordinavano delle conferenze, ossia una sorta di seminari. In virt\u00f9 di questo tirocinio, i giovani si impegnavano ad insegnare, dopo il diploma, nelle scuole secondarie per almeno dieci anni.\nLa Scuola Normale napoleonica ebbe vita breve: unicamente l'accademico 1813-1814, durante il quale fu direttore il fisico Ranieri Gerbi. Il 6 aprile 1814 Napoleone firm\u00f2 l'atto di abdicazione: il rientro del granduca Ferdinando III sul trono di Toscana coincise con la chiusura della Scuola, nonostante i vari tentativi per salvarla in nome della sua funzione.\nIl periodo granducale.\nIl decreto granducale del 22 dicembre 1817 ristabil\u00ec a Pisa l'antico ordine dei cavalieri di Santo Stefano; nel 1843, il consiglio dell'Ordine propose di istituire, presso il palazzo della Carovana, un convitto per \"giovani nobili\u201d con annessa Scuola Normale.\nPer valutare la fattibilit\u00e0 del nuovo progetto, il granduca Leopoldo II di Lorena nomin\u00f2 una commissione, la quale confer\u00ec nuovamente alla Scuola la funzione di formare i professori delle scuole secondarie. Il 28 novembre 1846, un \"Motu proprio\" granducale istitu\u00ec la Scuola Normale Toscana, chiamata anche Imperial Regia Scuola Normale, poich\u00e9 correlata al sistema austriaco. Il 15 novembre 1847, si inaugur\u00f2 la nuova sede nel palazzo della Carovana.\nLa nuova Scuola fu definita \"teorica e pratica\", destinata a \"formare i professori e i maestri delle scuole secondarie\"; un convitto che metteva a disposizione posti a pagamento oltre a dieci posti gratuiti, con vantaggi riservati ai cavalieri dell'Ordine, ai quali si accedeva tramite un concorso, una volta compiuti i diciotto anni.\nIl convitto era composto esclusivamente da studenti di Filosofia e Filologia, mentre erano aggregati alla Scuola gli studenti di Scienze fisiche o matematiche dell'Universit\u00e0, i quali erano comunque tenuti a seguire il corso di pedagogia e ad esercitarsi nell'insegnamento svolgendo tirocini nelle scuole; l'istituto era votato ad una forte connotazione professionale che, in seguito, venne abbandonata. Il corso di studi aveva una durata di tre anni.\nNel periodo granducale, la Scuola risentiva del clima politico: agli entusiasmi risorgimentali subentrarono, per timore di moti e tumulti sovversivi, atteggiamenti reazionari e di impronta confessionale, lamentati dagli studenti stessi.\nIl periodo post-unitario.\nCon il nuovo Stato unitario l'impianto legislativo e amministrativo del Regno Sabaudo fu esteso a tutta l'Italia. La scuola italiana venne quindi regolata per oltre sessanta anni dalla legge Casati del 1859, emanata in origine per la realt\u00e0 piemontese e lombarda: secondo un modello centralizzato, essa lasciava ai privati la facolt\u00e0 di provvedere all'istruzione, ma stabiliva i diritti dello Stato all'insegnamento universitario e di vigilare su tutti i gradi della scuola.\nIn Toscana il governo provvisorio (1859-1860) tent\u00f2 di tutelare le tradizioni locali pi\u00f9 meritevoli, come la Normale. Dopo un lungo dibattito \u2013 in Senato e sulla stampa \u2013 sull'opportunit\u00e0 di preservare tale istituzione cos\u00ec \"unica e anomala\", nel 1862 l'ente fu ufficialmente nominato Scuola Normale del Regno d'Italia.\nNumerosi progetti di legge furono sottoposti alla Camera per istituire il modello pisano, allargandolo ad altre universit\u00e0, o per riordinare e ampliare la Scuola Normale di Pisa. Tuttavia, il nuovo Stato unitario, impegnato in provvedimenti finanziari e opere pubbliche ritenuti pi\u00f9 urgenti, si limit\u00f2 ad approvare, col decreto del 17 agosto 1862, alcune modifiche al regolamento della Scuola, affinch\u00e9 continuasse nel proprio ruolo di Scuola Normale italiana.\nLa \"nuova\" Normale fu introdotta nell'ordinamento giuridico nazionale dal regolamento Matteucci del 1862, il quale elimin\u00f2 qualsiasi esercizio religioso e confessionale, in linea con l'orientamento laico della politica italiana. Con il decreto ministeriale nel 1863, gli anni di studio vennero portati a quattro e venne stabilita una nuova struttura organizzativa. A livello didattico il consiglio direttivo fu diviso nelle due sezioni Lettere e Filosofia e Fisico-matematica, formate da insegnanti preposti sotto la supervisione del direttore degli Studi.\nGrazie alla fondazione delle riviste \"Annali della classe di scienze\" nel 1871 e \"Annali della classe di lettere e filosofia\" nel 1873, ebbe inizio l'attivit\u00e0 editoriale della Scuola. Con lo sviluppo del corso di perfezionamento la Scuola va a delineare e concretizzata la propria funzione di istituto superiore di formazione scientifica e di ricerca, accanto alla funzione di collegio universitario. A livello politico si defin\u00ec il ruolo del presidente del consiglio direttivo, organo responsabile del governo morale, scolastico ed economico della Scuola. A livello organizzativo assunse infine rilievo la figura del provveditore-economo atta a gestire i servizi, le risorse umane e finanziarie, e dotata di competenze disciplinari nei confronti degli allievi. Al regolamento Matteucci segu\u00ec quello emanato dal ministro Coppino nel 1877, il quale permise anche alla sezione di Scienze l'accesso al convitto oltre a semplificare la complessa struttura del precedente regolamento degli studi e degli esami.\nLa riforma gentiliana.\nNel 1927, a tre anni dall'entrata in vigore della Riforma Gentile, fu approvato un nuovo regolamento della Scuola Normale che le tolse la propria funzione abilitante, mantenendo quella preparatoria all'insegnamento nelle scuole medie e agli esami che vi abilitano e di promuovere studi di perfezionamento, a cui possono accedere tutti i laureati sul piano nazionale.\nLa propaganda nazionalistica si diffuse anche all'interno dell'istituto pisano e il controllo del Regime divenne sempre pi\u00f9 invadente, sfociando in un primo grave episodio di repressione che port\u00f2 all'arresto, nel 1928, di tre normalisti per attivit\u00e0 antifasciste. Per far fronte ai turbamenti causati dagli avvenimenti politici e alla decadenza della Scuola, che aveva sempre meno allievi, venne nominato quale commissario il filosofo Giovanni Gentile; normalista, figura di spicco del fascismo italiano, ideologo del regime e ministro dell'istruzione, divenuto poi direttore della stessa nel 1928.\nGentile attu\u00f2 una revisione strutturale della Normale affinch\u00e9 assumesse un pi\u00f9 congruo rilievo nazionale; previde, perci\u00f2, l'ampliamento della sede e un cospicuo aumento del numero degli allievi e delle attivit\u00e0 interne. In particolare, introdusse la gratuit\u00e0 degli studi, abolendo le distinzioni tra convittori a titolo gratuito e a pagamento; inoltre, dal 1929, gli alunni ammessi goderono di vitto e alloggio gratuiti. L'autorit\u00e0 di cui godeva e il consenso del Regime gli consentirono di trovare i mezzi e delle collaborazioni per il suo progetto. Nel frattempo, il rapporto fra Stato e Chiesa inaugurato dai Patti Lateranensi facilit\u00f2 le trattative con l'arcivescovado per poter disporre del palazzo del Collegio Puteano che, insieme a quello del Timpano, accolse i giovani normalisti, mentre si avviarono i lavori di ampliamento del Palazzo della Carovana.\nLa Normale gentiliana, riconosciuta dal Decreto Regio del 28 luglio 1932, fu inaugurata il 10 dicembre. Dotata di un nuovo statuto, la Scuola acquis\u00ec una propria personalit\u00e0 giuridica e autonomia amministrativa, didattica e disciplinare e divenne un istituto d'istruzione superiore autonomo, bench\u00e9 ancora collegato all'Universit\u00e0 di Pisa. Nel 1938 la Scuola Normale ader\u00ec, come le altre universit\u00e0 del Regno, alle leggi razziali, le quali colpirono gli allievi e il personale docente.\nIl periodo bellico e il dopoguerra.\nNonostante la seconda guerra mondiale, la Scuola continua la propria attivit\u00e0, seppur con alcune limitazioni regolamentari e molte difficolt\u00e0 pratiche. Con la deposizione di Mussolini da parte del Gran Consiglio il 25 luglio 1943, la Normale rimase sotto la dominazione tedesca, in quanto geograficamente appartenente al territorio della Repubblica di Sal\u00f2. \nDopo il tragico bombardamento aereo di Pisa del 31 agosto 1943 il nuovo direttore Luigi Russo, minacciato d'arresto per motivi politici, dovette lasciare la citt\u00e0 e fu sostituito dal matematico Leonida Tonelli, che difese la biblioteca e le suppellettili del palazzo della Carovana, trasformato in caserma tedesca, e trasfer\u00ec nella vicina Certosa di Calci le collezioni pi\u00f9 importanti. \nIl 2 settembre 1944, la citt\u00e0 fu liberata, tuttavia il palazzo della Carovana fu requisito dall'esercito anglo-americano: allievi e professori furono relegati nel collegio Puteano. Luigi Russo, riconfermato direttore, continu\u00f2 l'opera di salvaguardia del materiale della Scuola e della sua biblioteca, mentre nella sede provvisoria ripresero le attivit\u00e0. Il 25 settembre 1945, il palazzo fu liberato e, oltre al restauro dell'edificio, si decise di mettere a concorso settanta posti per studenti reduci o partigiani. Luigi Russo e Leonida Tonelli avviarono un'opera di sensibilizzazione che permise di reperire risorse finanziarie \u2013 anche non derivanti da contributi statali \u2013 e patrimoniali attraverso donazioni ed acquisti. \nNel 1959, dopo settanta anni dalla prima studentessa ammessa, fu infine istituita una sezione femminile con sede nel palazzo del Timpano.\nDal dopoguerra all'epoca contemporanea.\nNel corso degli anni sessanta del Novecento, la Scuola Normale dovette confrontarsi con le sfide dell'universit\u00e0 di massa. Tra il 1964 e il 1977, sotto la direzione di Gilberto Bernardini, venne confermata la vocazione originaria per le discipline pure, rinunciando alla gestione dei collegi medico e giuridico, ai quali si era affiancato il collegio Pacinotti per le scienze applicate; da questi anni prese avvio il processo che condurr\u00e0 alla nascita della Scuola superiore Sant'Anna. \nTra il 1967 e il 1968, studenti e docenti della Normale presero parte alle contestazioni che dilagavano in tutta Italia: presso l'istituto si contestarono l'impostazione e i regolamenti fondanti, oltre che l'intero sistema universitario. Lo statuto del 1969 nacque da un difficile dialogo tra l'istituzione e gli allievi, dal quale emerse un nuovo quadro formativo della Scuola, che la deline\u00f2 come istituto di alta formazione scientifica: in particolare, si stabil\u00ec l'ampliamento del corpo docente interno, la fondazione e il potenziamento delle strutture di ricerca e l'incremento del numero di allievi dei corsi ordinari e di perfezionamento. In quegli stessi anni, al patrimonio immobiliare dell'ente si aggiunse il palazzone di Cortona, in provincia di Arezzo.\nLa legge del 18 giugno 1989 riconobbe, infine, l'equipollenza del diploma di perfezionamento della scuola al titolo di dottore di ricerca (PhD) rilasciato dagli atenei italiani.\nNel 2013, la Scuola inglob\u00f2 l'Istituto italiano di scienze umane di Firenze, che sarebbe diventato il Dipartimento di scienze politico-sociali della Normale, con sede a palazzo Strozzi a Firenze. Nel 2018, la Normale si \u00e8 federata con la Scuola superiore Sant'Anna di Pisa e con l'Istituto Universitario di Studi Superiori di Pavia.\nStruttura.\nLa scuola \u00e8 strutturata in due classi, una di Lettere e filosofia e una di Scienze e un dipartimento, di Scienze politico sociali.\nAmmissione.\nL'ammissione avviene per concorso: \u00e8 possibile accedervi sin dal primo anno di universit\u00e0, oppure dopo aver conseguito la laurea triennale; si pu\u00f2 inoltre essere ammessi in qualit\u00e0 di perfezionandi, posizione equivalente a quella di dottorando.\nGli esami di ammissione sono diversi a seconda della classe di appartenenza cui si chiede l'ammissione; in ogni caso sono previste prove scritte e prove orali. I temi d'esame sono studiati in modo tale da garantire l'ammissione a coloro che siano dotati di originalit\u00e0 e intuizione piuttosto che di competenze nozionistiche e mnemoniche. Per l'ammissione al perfezionamento il concorso avviene per titoli ed esami. \nA chi \u00e8 ammesso alla Scuola Normale sono garantiti vitto e alloggio gratuiti nelle strutture della Scuola e il rimborso delle tasse universitarie.\nArchivio.\nIl Centro Archivistico della Scuola Normale Superiore, istituito nell'ottobre del 2013, conserva, oltre il patrimonio documentario della scuola unitamente a numerosi archivi di personalit\u00e0 della cultura dei secoli XIX e XX, acquisiti tramite lasciti testamentari, doni, depositi e una mirata politica di acquisti. Diversi fondi provengono da personalit\u00e0 legate all'ente (fondi dei direttori Gilberto Bernardini, Enrico Betti, Luigi Bianchi, Alessandro D'Ancona e Ulisse Dini); oppure da doni e acquisti: fra questi, l'archivio Salviati, che tra i suoi documenti manoscritti conserva anche un autografo di Machiavelli.\nBiblioteca.\nLa biblioteca \u00e8 nata con la Scuola e viene considerata uno strumento essenziale per l'attivit\u00e0 didattica e di ricerca. Essa occupa attualmente tre sedi: il Palazzo dell'Orologio, il Palazzo del Capitano e una parte del Palazzo della Carovana. Il patrimonio librario ha superato il milione di volumi totali. Esso si concentra sulle discipline oggetto di studio presso l'ateneo e raccoglie testi di scienza dell'informazione, bibliografia e biblioteconomia.\nCentri di ricerca e laboratori.\nI centri di ricerca e laboratori attivi presso l'ateneo sono:\nCollegi.\nGli allievi della scuola sono alloggiati presso quattro collegi, situati all'interno dell'area urbana, pi\u00f9 un edificio nel comune di Firenze:\nCasa editrice.\nPresso l'ente \u00e8 attiva la casa editrice \"Edizioni della Normale\" fondata nel 2003. Le attivit\u00e0 dell'editore \u2013 seppur non limitandosi ad esse \u2013 sono incentrate sugli ambiti umanistico (edizioni critiche di testi, saggistica, carteggi moderni e contemporanei) e scientifico (ricerche nel campo della matematica e della fisica).\nAssociazione Normalisti.\nAlla Scuola si sono affiancate in varie fasi della sua storia diverse associazioni degli ex studenti e professori. Dopo una prima iniziativa nel 1933 da parte del filosofo Giovanni Gentile, fu fondata nel 1997 su proposta di Alessandro Faedo e definita in maniera sintetica, \"Associazione Normalisti\". L'associazione pubblica con cadenza semestrale o annuale il bollettino \"Normale\", organo ufficiale dell'associazione stessa e registrato al tribunale di Pisa.\nCinema e letteratura.\nAlla Scuola Normale Superiore sono ambientate alcune opere di narrativa degli anni duemila, quali \"L'etica dell'acquario\" di Ilaria Gaspari (2015), \"Intrigo alla Normale\" di Massimiliano Lepera (2015), alcune pagine di Walter Siti di \"Scuola di nudo\" (1994) e il romanzo di Elena Ferrante \"Storia del nuovo cognome\" (2012). L'ateneo \u00e8 apparso, inoltre, nei film: \"Ora o mai pi\u00f9\" (2003), \"Il giocatore invisibile\" (2016) e in alcune puntate della seconda stagione della serie televisiva \"L'amica geniale\" (2020), che \u00e8 stata girata proprio all'interno del Palazzo della Carovana."}
{"id": "79125", "revid": "339392", "url": "https://it.wikipedia.org/wiki?curid=79125", "title": "La\u00e2youne", "text": ""}
{"id": "79127", "revid": "88740", "url": "https://it.wikipedia.org/wiki?curid=79127", "title": "Howea", "text": "Howea \u00e8 un genere di palme endemico dell'isola di Lord Howe (Australia).\nDescrizione.\nHanno un breve fusto da cui partono lunghi e robusti piccioli che sostengono grandi fronde ricadenti con foglie multipennate molto lunghe, di colore verde scuro; in natura crescono fino a venti metri, in vaso raggiungono i 2,5\u20133 m di altezza.\nTassonomia.\nIl genere comprende due specie:\nColtivazione.\nSi adattano ad ogni esposizione anche in lieve penombra, preferendo ambienti luminosi ma non luce solare diretta, umidit\u00e0 ambientale media. Durante la stagione estiva, si giovano dell'esposizione all'esterno in zona riparata luminosa ma non soleggiata. Sono sensibili al freddo: richiedono una temperatura minima di 16-18\u00a0\u00b0C (in inverno possono sopportare brevemente una temperatura minima di 8\u00a0\u00b0C). Annaffiature regolari, moderate e frequenti, in estate spruzzature sulle foglie, in inverno somministrare raramente acqua a temperatura ambiente, possono sopportare brevi periodi di siccit\u00e0.\nConcimare da aprile a settembre una volta al mese con un fertilizzante liquido completo.\nDi crescita piuttosto lenta, rinvasare in primavera, ogni tre anni, usando vasi molto profondi e terriccio ricco di sostanza organica misto a sabbia, ben drenato, facendo attenzione a non danneggiare le radici; negli esemplari di grandi dimensioni \u00e8 possibile rinterrare ogni 2-3 anni in primavera. La moltiplicazione avviene per seme o per divisione dei cespi (poco pratica negli appartamenti).\nUsi.\nMolto utilizzate come piante ornamentali nel XIX secolo, per la grazia delle fronde arcuate e gli eleganti fusti eretti, vengono oggi apprezzate anche per la rusticit\u00e0 e longevit\u00e0 in ambienti estremi."}
{"id": "79128", "revid": "21880", "url": "https://it.wikipedia.org/wiki?curid=79128", "title": "Kentia", "text": ""}
{"id": "79129", "revid": "121041368", "url": "https://it.wikipedia.org/wiki?curid=79129", "title": "Le fiale", "text": "Le fiale \u00e8 una raccolta di poesie composta da Corrado Govoni e pubblicata per la prima volta nel 1903 a Firenze, dalla casa Editrice Lumachi, con eleganti illustrazioni in copertina di Adolfo de Carolis.\nLa raccolta si compone di cinque sezioni (\"Reliquie\", \"Vax luxuriae\", \"Fioretti Francescani\", \"Il Piviale de l'Autunno\", \"Orto di devozione\") e reca una dedica \"a Elena Maria fiore orgoglioso queste fiale liturgiche il povero poeta innamorato\" oltre un sonetto anticipatorio dell'intera raccolta dedicato alla donna amata dal titolo \"Olocausto\".\nPrima sezione: Reliquie.\nLa prima sezione \u00e8 composta da quindici sonetti di cui i primi quattro descrivono, con un gusto \"r\u00e9tro\" per i dettagli decorativi, i paesaggi e i colori dei ventagli giapponesi come in \"Paesaggio\": \nDa notare che, pi\u00f9 o meno negli stessi anni, di \"musm\u00e8\" e di iris si occupava anche il compositore Pietro Mascagni nella sua opera Iris.\nIn seguito, Govoni sposta la sua attenzione sul mistero della donna, tutta da scoprire attraverso i sensi e con la mediazione della poesia. Nell'elogio che il poeta fa per Jole egli rivela il suo ideale di bellezza che consiste nella \"grazia malata\" di \"una boccuccia dissanguata\" e per la pazienza che emana da quegli occhi simili a quelli \"di qualche morta serafina\".Il poeta poi, come testimonianza della propria condizione di isolato, parafrasa Il passero solitario di Giacomo Leopardi.\nNelle poesie di questa sezione si sente il soffio della corrente artistica liberty confermata dalle litografie simboliste anteposte ad ogni inizio. Ma il linguaggio di Govoni non \u00e8 mai retorico e, come dice Francesco Flora la sua \u00e8 \"una giostra d'immagini e di analogie, con una felicit\u00e0 senza pari e talora senza scelta\". Il lessico utilizzato \u00e8 ricercato e rende pi\u00f9 preziosi i temi che il poeta affronta come fossero una decorazione.\nVi \u00e8 poi una sottosezione composta da tredici sonetti, il primo dei quali dedicato a Percy Bysshe Shelley, intitolata \"\"Odori sbiaditi\" dove sono presenti, oltre gli odori, i colori che risplendono in ogni oggetto descritto.\nQuesta prima sezione si conclude con la descrizione di una villa abbandonata dove la fontana si \u00e8 prosciugata, cos\u00ec come \u00e8 accaduto al poeta, rendendo l'atmosfera solitaria e sterile.\nSeconda sezione: Vas luxuriae.\nQuesta seconda sezione \u00e8 composta da dodici sonetti dedicata a \"coloro che sono ipocriti\"\" e che ha come tema la sessualit\u00e0.Il corpo di Magd\u00e0la rappresenta la prima fiala e da esso esala un profumo inebriante. Ritorna in questa sezione il tema religioso pi\u00f9 verlaniano che dannunziano come nella contrapposizione di Magd\u00e0la-Maddalena che abbraccia in modo morboso il biondissimo Cristo Redentore.\nSempre in questa sezione due sonetti sono dedicati a un altro personaggio della Bibbia, Giuditta, e quindi all'uccisione di Oloferne.Queste donne sono tutte donne inarrivabili, sacerdotesse di Eros e di Th\u00e1natos, il cui sesso spaventa come il fuoco, come una ferita, come i fiori odorosi.Protagonista di altri cinque sonetti \u00e8 la regina egizia Cleopatra \"maga de le oscenit\u00e0\" che il poeta fa parlare in prima persona per descrivere s\u00e9 stessa.\nQuesta sezione termina con tre sonetti dedicati alla \"regina di fornicazione\" Lucrezia Borgia che chiude il ciclo di queste donne e di questi corpi simili a fiale che danno le vertigini.\nTerza sezione: Fioretti Francescani.\nIn modo provocatorio questa sezione si contrappone alla precedente con undici sonetti che descrivono il paesaggio ecclesiastico di Roma e dintorni nei momenti in cui risalta \"la poesia delle cose morte\" con un gusto macabro, tipicamente dannunziano, per la morte, il sangue, gli odori acri come quelli dell'huysmaniano \"Des Esseintes\".\nQuarta sezione: Il Piviale de l'Autunno.\nQuesta quarta sezione \u00e8 composta da venti sonetti pi\u00f9 un'appendice, intitolata \"Ver triste\", che ne contiene altri cinque dal tono tipicamente crepuscolare dove \u00e8 evidente l'attrazione per i giardini \"\"morti\", per \"il lungo singhiozzo delle fontane\", per le statue consumate dal tempo e avvolte dall'edera.\nFanno ritorno le immagini dei giardini con le fontane prosciugate che contengono \"gialli crisantemi\", \"orti morti\" e \"qualche marmo mutilo e muscoso\".\n\"Ver triste, a la donna che mi amer\u00e0\"\" \u00e8 l'inizio di due sonetti dedicati alla solitudine e all'impossibilit\u00e0 di essere compreso del poeta.\nQuinta sezione: Orto di devozione.\nQuesta ultima sezione porta il sottotitolo \"Novena, in onore di Elena Maria\" ed \u00e8 costituita da quattordici sonetti che hanno l'intonazione di litanie di ispirazione mistica intrecciata alla simbologia pagana, dove si respira il profumo delle chiese e dell'incenso con odori e colori che stordiscono il fedele cos\u00ec come un amante di fronte alla donna amata: "}
{"id": "79130", "revid": "1833487", "url": "https://it.wikipedia.org/wiki?curid=79130", "title": "Pinocchio", "text": "Pinocchio \u00e8 un personaggio immaginario, protagonista del celebre romanzo per ragazzi \"Le avventure di Pinocchio. Storia di un burattino\" di Carlo Collodi.\nNome.\nPinocchio viene fabbricato dal falegname Geppetto, che si considera il suo padre adottivo. Geppetto spiega di aver battezzato la sua creatura Pinocchio perch\u00e9 \u00e8 un nome a lui conosciuto:\nL'origine del nome non \u00e8 chiara: \"pinocchio\" significa \u00abpinolo\u00bb, esistono molti altri cognomi simili con \"pin\"- che derivano da \"Pino\", ipocoristico aferetico di \"Giuseppino\" (a sua volta diminutivo o vezzeggiativo di \"Giuseppe\", come anche lo stesso \"Geppetto\") o anche di \"Filippino\" (da \"Filippo\") e \"Iacopino\" (da \"Iacopo\" o \"Giacomo\").\nNell'antico dialetto toscano, il termine \"Pinocchia\" indicava l'albero (comunemente chiamato anche Pinacchio, formato da Pina e chio'): infatti tutte le persone di nome Pina sono Pinacchio \"Pinus pinea\", come testimoniato da toponimi come \"Crino della Pinocchia\". \"Pinocchina\" indicava inoltre, nel vernacolo fiorentino di qualche tempo fa, una gallina o donna piccola e un po' grassoccia ma ben proporzionata.\nNell'accezione di pinolo si possono riassumere simbolicamente le caratteristiche del personaggio, come evidenziato anche da G\u00e9rard G\u00e9not: il \u00abseme\u00bb come \u00abvalore filiale, infantile\u00bb, nel suo stesso essere \u00abdi legno\u00bb, insomma \u00abla carne nel legno, la germinazione nella durezza\u00bb.\nAltri preferiscono richiamare alcuni toponimi toscani che potrebbero aver suggerito il nome a Collodi. A Colle, dove fu alunno del locale Seminario collegio vescovile, esisteva una fonte detta la Fonte del Pinocchio. Secondo alcuni potrebbe aver preso spunto anche dall'odierno San Miniato Basso, che si chiamava appunto \"Pinocchio\", che \u00e8 anche il nome del rio che scorre nel centro del paese. Era una localit\u00e0 che Collodi conosceva bene: il padre di Carlo Lorenzini, Domenico, aveva abitato per diversi anni nella zona del Pinocchio al servizio come cuoco di una ricca famiglia del luogo.\nAspetto.\nAnche se nel titolo del libro e in tutta la storia viene sempre definito \"burattino\", tale denominazione \u00e8 errata, in quanto Pinocchio \u00e8 in realt\u00e0 una marionetta (ovvero un pupazzo di legno che si manovra con i fili) e non un burattino (che invece viene manovrato da sotto infilandovi la mano dentro). Per una caratteristica singolare, il pezzo di legno da cui \u00e8 stato ricavato \u00e8 animato, per cui Pinocchio, anche se \u00e8 fatto di legno, si comporta come un essere umano, in quanto si muove da solo, cammina, parla, dorme e mangia (ad esempio presso l'Osteria del Gambero Rosso in compagnia del Gatto e della Volpe). Nel corso del romanzo \u00e8 protagonista di alcune trasformazioni: dopo aver promesso alla Fata di smettere di essere un burattino e di voler diventare un vero ragazzo, fugge con Lucignolo nel \u00abPaese dei Balocchi\u00bb e finisce per trasformarsi, dopo cinque mesi di cuccagna, in un asino, finendo in una compagnia di pagliacci. In seguito, nell'ultimo capitolo, Pinocchio, uscito dalla bocca del Pesce-cane insieme a Geppetto, smette finalmente di essere un burattino e diventa un ragazzo in carne ed ossa (grazie all'intervento in sogno della Fata).\nIl naso.\nLa caratteristica pi\u00f9 nota e conosciuta di Pinocchio \u00e8 il suo naso che si allunga a dismisura quando dice le bugie: questo compare nel capitolo XVII. C'\u00e8 da notare come lo stesso Collodi, in \"Note gaie\", affermi come \u00abper nascondere la verit\u00e0 di una faccia \"speculum animae\" [\u2026] si aggiunge al naso vero un altro naso di cartapesta\u00bb.\nAbbigliamento.\nNel romanzo si accenna a \"un vestituccio di carta fiorita, un paio di scarpe di scorza d'albero e un cappellino di midolla di pane\". Oltre al cappello a punta e alla casacca colorata, la marionetta \u00e8 spesso rappresentato con un paio di pantaloni lunghi fino al ginocchio (chiamati appunto \"pinocchietti\").\nCarattere.\nPinocchio \u00e8 fondamentalmente buono (ha un buon cuore), ingenuo e innocente, ma cade spesso nella tentazione di farsi trascinare da brutte compagnie e, se gli si chiedono spiegazioni, \u00e8 incline alla menzogna. A causa di queste caratteristiche si ritrova spesso nei guai, dai quali riesce per\u00f2 a cavarsela sempre, anche se con molta difficolt\u00e0.\nInterpretazioni.\nLa storia sembra una rilettura libera del romanzo di formazione (il monello che piano piano diventa ragazzo maturo), sebbene, anche a causa dell'ambientazione fantastica, non manchino interpretazioni alternative. \"La conoscenza amara, crudele e senza luce della realt\u00e0: la riduzione di ogni fantasia, di ogni sogno, di ogni favola, di ogni desiderio infantile, di ogni mostro leggendario entro limiti pi\u00f9 famigliari (solo Collodi poteva entrare nel ventre di una balena per ritrovarvi gli odori di una trattoria fiorentina): la perfetta geometria della costruzione, della narrazione e del dialogo, tutto questo fa delle \"Avventure di Pinocchio\" il capolavoro della letteratura toscana dopo Galileo Galilei (Pietro Citati).\nPicaro.\nSecondo Italo Calvino, Pinocchio \u00e8 l'unico vero picaro della letteratura italiana, seppure in forma fantastica: le sue avventure rocambolesche, a volte scanzonate a volte drammatiche, sono tipiche di questa figura letteraria che non ha avuto grande successo nella letteratura italiana.\n\u00abToscanaccio\u00bb.\nIl critico letterario e prosatore Pietro Pancrazi ha interpretato Pinocchio come un monellaccio disubbidiente e viziato, come ne aveva conosciuti in Toscana; la sua metamorfosi da burattino di legno in ragazzo vero \u00e8 la maturazione reale di un comune bambino toscano abituato a tante birbonerie in un giovanotto con un futuro davanti.\n\"Alter Christus\"?\nUn'interpretazione alternativa viene da Gian Luca Pierotti, che vede nel romanzo e nella figura di Pinocchio un'analogia con certi Vangeli apocrifi che narrano un'infanzia turbolenta di Ges\u00f9. Inoltre si riferisce anche alla scrittrice statunitense Clara Clement che, nel suo \"Handbook of Legendary Art\", sostiene come la prima manifestazione di Cristo sulla Terra sia stata un legno animato (\"living rod\") e alla possibile interpretazione di alcuni temi del romanzo come riferimenti alla Crocifissione (lo stesso legno, l'episodio dell'impiccagione ecc.).\nPierotti cita la formazione in seminario di Collodi e Pietro Coccoluto Ferrigni \u00abYorick\u00bb quando afferma che, nel periodo da Berlingaccio alle Ceneri i teatri fiorentini di marionette sostituissero le figure profane con quelle sacre e si passasse alla rappresentazione del battesimo di Ges\u00f9. La bugiardaggine di Pinocchio starebbe allora nell'essere figura cristiana che non appare tale e che si muove in un ambiente che, almeno in apparenza, cristiano non \u00e8. Si tratterebbe in definitiva di un presepio animato toscano, laico e profano all'apparenza, ma cristiano nel contenuto.\nSecondo Carlo Alberto Madrignani le varie interpretazioni che si sono succedute nel corso del tempo sulla figura di Pinocchio sono da considerare comunque con molta cautela, in particolare quelle che lo vedono come personaggio ispirato, pi\u00f9 o meno nascostamente, alla figura di Ges\u00f9. Le prove a sostegno di significati reconditi sono, a suo avviso, deboli: la simbologia, indubbia, che appare nel testo \u00e8 di tipo popolaresco, in modo non dissimile dagli elementi costitutivi (le funzioni) gi\u00e0 espressi da Bachtin a proposito delle fiabe russe. Il personaggio \u00e8 sempre legato a una dimensione di tipo \u00abrealistico popolare\u00bb, dove l'elemento magico e simbolico \u00e8 certamente presente ma non scalfisce questa verit\u00e0 di fondo.\nInterpretazioni esoteriche della figura di Pinocchio.\nSecondo l'interpretazione esoterica, basata anche sul fatto che Collodi apparteneva probabilmente ad una loggia massonica fiorentina, Pinocchio conterrebbe diversi elementi simbolici appartenenti all'antichissima tradizione magica e sotterranea della letteratura italiana, che parte da Apuleio e, attraverso la poesia medioevale di Federico II e Dante Alighieri, approda all'esoterismo del Rinascimento. Pinocchio, in quest'ottica, non \u00e8 che la storia di un'iniziazione: una marionetta di legno, simbolo della meccanicit\u00e0 della persona, che aspira a ritrovare la sua anima.\nI nomi dei personaggi corrispondono cos\u00ec ad una precisa terminologia alchemica: Pinocchio sarebbe un composto di pino, albero che nell'ermetismo allude alla ghiandola pineale, e di occhio, ossia la visione associata a tale ghiandola; Mangiafuoco corrisponderebbe a Mammona, che nei Vangeli \u00e8 equiparato al denaro e pi\u00f9 propriamente al potere della mondanit\u00e0, mentre in Lucignolo \u00e8 rinvenibile Lucifero che, come il Gatto e la Volpe (le passioni del corpo), distraggono Pinocchio dalla scuola e quindi dalla possibilit\u00e0 di accedere alla Conoscenza; nella Fata Turchina si esprimerebbe l'archetipo della Grande Madre, assimilabile a Iside ma anche alla Madonna cristiana, che aiuta infine Pinocchio a ricongiungersi col Padre.\nAnche le singole vicende della storia conterrebbero chiavi interpretative attinte dal filone spirituale della classicit\u00e0 letteraria: ad esempio la trasformazione in asino, che rappresenta la caduta nell'animalit\u00e0, e ricalca l'analogo episodio presente nelle \"Metamorfosi\"; o Pinocchio fagocitato nel ventre del pescecane, che ricorda il racconto della Bibbia in cui Giona viene inghiottito da una balena, all'interno della quale giunge a ravvedersi e a riacquistare lo spirito di obbedienza a Dio.\nIl Decameron e Pinocchio.\nIn un saggio del 1969, il critico Gerard Kamber ha individuato nel \"Decameron\" boccacciano le fonti di due episodi di Pinocchio. Egli ha dimostrato che il personaggio del servo di frate Cipolla, Guccio, abbia fatto da modello per altri due personaggi del Decameron (Andreuccio da Perugia e Buttafuoco) e, per tramite loro, a Pinocchio e al burattinaio Mangiafuoco. Guccio ha la presunzione simboleggiata dalla barba, la golosit\u00e0 dalla pancia e l'assurdit\u00e0 dall'untume e dalla nudit\u00e0. Buttafuoco e Mangiafuoco hanno la presunzione simboleggiata dalla barba e la golosit\u00e0 dalla pancia; Andreuccio e Pinocchio hanno l'assurdit\u00e0 rappresentata da untume e nudit\u00e0.\nIspirazioni \"nasali\".\nNel saggio \"Quel copione di Collodi (Pinocchio non fu il primo naso)\", del 2018, Gianni Greco, oltre a vari altri elementi, porta quali possibili fonti di ispirazione per la lunghezza del naso di Pinocchio le illustrazioni di Edward Lear per il suo \"A Book of Nonsense\" (1846), in cui compare, tra gli altri, un uomo sul cui lunghissimo naso si sono posati molti uccelli. \nNella cinematografia.\nIl primo Pinocchio della storia del cinema \u00e8 il comico franco-italiano Ferdinand Guillaume in \"Pinocchio\" (1911) in un cast di attori adulti. La tradizione di attori che si cimentano nelle vesti del burattino collodiano continua fino a tempi recenti, con Tot\u00f2 (\"Tot\u00f2 a colori\", 1952), Mickey Rooney (nel musical \"Pinocchio\", 1957), Carmelo Bene (nelle diverse versioni teatrali, radiofoniche, discografiche e televisive del suo \"Pinocchio\", 1961-99), Peter Noone (1968), Nico Haak (1983) e Paul Reubens (\"Pinocchio\", 1984), fino a Roberto Benigni (\"Pinocchio\", 2002) e John Tartaglia (\"Shrek The Musical\", 2008). Anche le attrici Wieteke van Dort (1968-69), Sandy Duncan (1976) e Soledad Silveyra (1986) e il mezzo-soprano Victoria Simmonds (2007) sono tra gli interpreti del famoso burattino.\nPinocchio \u00e8 un burattino di legno che alla fine della storia diventa un bambino. Per questo il personaggio si \u00e8 prestato con naturalezza a versioni in cartone animato, a cominciare da quella celeberrima della Disney (1940), dove la voce del protagonista fu affidata a Dickie Jones, noto attore bambino del cinema americano. Nelle successive versioni animate, la voce di Pinocchio \u00e8 variamente interpretata da attrici come Ol'ga \u0160aganova-Obrazcova (1939), Nina Guljaeva (1959), Joan Fowler (1960-61), Roberta Paladini (\"Un burattino di nome Pinocchio\", 1971), Yuko Maruyama (1972), Ellen Prince (1976), Danielle Romeo (1988) e Sonja Ball (2004), da attori come Mel Blanc (1953), Peter Lazer (1965) e Cody Cameron (nella serie di film \"Shrek\", 2001-12), o da attori bambini come Todd Porter (1980), Michael Welch (2001-02) e Gabriele Caprio (\"Pinocchio\", 2012).\nPer vedere sullo schermo il primo Pinocchio-burattino interpretato da un attore bambino occorre attendere il 1947 con il piccolo Alessandro Tommei, \"in costume di burattino\", nel film \"Le avventure di Pinocchio\" diretto da Giannetto Guardone. Il pesante make-up limita per\u00f2 le capacit\u00e0 espressive dell'attore bambino e la naturalezza della recitazione. Per ovviare a questi problemi Luigi Comencini immagina nel 1972 che Pinocchio prenda da subito sembianze umane, per tornare burattino solo quando si comporti scorrettamente. Il grandissimo successo dello sceneggiato e del suo protagonista bambino Andrea Balestri dimostra come la parte di Pinocchio possa essere adattata alle capacit\u00e0 di un attore bambino. Dmitrij Iosifov (\"Buratino\", 1975) e Seth Adkins (\"Geppetto\", 2000) impersonano il burattino con un make-up ridotto all'essenziale. Lo schema di Comencini si ripete invece nella miniserie televisiva \"Pinocchio\" (2008) dove il ruolo di protagonista \u00e8 affidato a Robbie Kay. Sulla stessa linea interpretativa si colloca Haley Joel Osment in \"A.I. - Intelligenza artificiale\" (2001) nei panni di un umanissimo robot-bambino che come Pinocchio cerca di diventare un vero bambino, con espliciti riferimenti letterari e visuali al racconto collodiano. Ovviamente il problema non si pone nei sequel, dove Gabriel Thomson (nel film \"Il mondo \u00e8 magia - Le nuove avventure di Pinocchio\", 1999) e Jakob Davies (nella serie televisiva \"C'era una volta\", 2011-15) interpretano Pinocchio ormai divenuto bambino.\nGrazie agli effetti speciali e allo sviluppo della grafica computerizzata \u00e8 possibile che attori interagiscano con naturalezza con pupazzi animati o con immagini generate a computer. Ne \"Le straordinarie avventure di Pinocchio\" (1996), l'attore bambino Jonathan Taylor Thomas presta la sua voce al burattino, per apparire quindi nella scena finale. Pi\u00f9 comunemente si usa una coppia di attori, uno per la voce e uno per impersonare il Pinocchio bambino: l'attrice Gina Presgott (voce) ed il piccolo Uwe Thielisch (\"Turlis Abenteuer\", 1967); l'attrice Rosemary Miller (voce) ed il piccolo Joshua White (\"Pinocchio\", 1978); o gli attori bambini Moritz Russ (voce) e Aaron Kissiov (\"Pinocchio\", 2013)."}
{"id": "79131", "revid": "1428919", "url": "https://it.wikipedia.org/wiki?curid=79131", "title": "Netsuke", "text": "I netsuke sono piccole sculture tradizionali giapponesi, di solito in avorio o in legno, la cui origine risale probabilmente al XVII secolo. Servivano da fermaglio per assicurare alla cintura alcuni piccoli contenitori o oggetti. \nRispetto ad altre forme di piccolo artigianato giapponese (come le tabacchiere, i pettini, i fermagli, i guardamano delle spade, ecc...) e pur nel costante livello altissimo di finezza decorativa, i netsuke si distinguono per la maggior libert\u00e0, dovuta al fatto di non dipendere dalla forma di un oggetto d'uso quotidiano, diventando vere e proprie sculture piccole a tutto tondo, apprezzatissime nel mercato collezionistico. \nDescrizione, storia ed evoluzione.\nQueste piccole sculture erano forate da due buchi per i quali passava un cordoncino in seta ed erano destinate a fissare alla cintura del kimono la scatoletta delle medicine, o la scatola del tabacco, o l'astuccio della pipa tradizionale giapponese.\nI netsuke erano fondamentalmente concepiti per il loro uso: i kimono giapponesi non avevano le tasche, cos\u00ec i piccoli oggetti o cose che le persone si portavano appresso venivano messi in dei contenitori (\"inro\") (portamonete, portatabacco, portaspezie etc.) attaccati a una cintura (\"obi\") di seta tramite una corda (\"himo\"), e per evitare che questi contenitori scivolassero via, all'estremit\u00e0 opposta della corda veniva attaccato un bottone (\"netsuke\" da \"ne\", \"legna\", e \"tsuke\", \"bottone\").\nTutti questi accessori sull'abito non avevano solo uno scopo pratico ma venivano anche usati come ornamento, in particolare il netsuke.\nLa moda di portare qualche oggetto elegante si diffuse agli inizi del XVII secolo: all'inizio, i netsuke venivano considerati semplici bottoni di avorio e metallo; occasionalmente, venivano impiegati grossi pezzi di avorio con al centro una placca con una figura, cos\u00ec nacquero i \"manju netsuke\", con un corpo a forma di scodella, la maggior parte dei quali in avorio decorati con al centro un disco di metallo inciso circolare.\nI netsuke con figure tridimensionali si diffusero solamente nel XVIII secolo.\nLa crescente domanda di netsuke con figure artistiche fu dovuta al fatto che i commercianti, dediti all'uso del tabacco, divennero la classe dominante agli inizi del Settecento: dal tempo dei primi portoghesi che importarono il tabacco agli inizi del Seicento, essere fumatore divenne molto popolare specialmente tra i mercanti e gli artisti e artigiani, e il fumare divenne un rito che precedeva tutti gli incontri commerciali; cos\u00ec come per la cerimonia del t\u00e8, gli accessori per fumare venivano notati e ammirati, e i netsuke cominciarono a ricevere le prime attenzioni.\nPassaggio dall'oggetto-funzionale all'oggetto-opera d'arte.\nSe si osserva un netsuke realizzato a partire dai primi anni del 1800 si nota un netto miglioramento nello stile: i soggetti sono composti con grande attenzione ai dettagli. Durante il periodo Meiji (1867-1912) il Giappone apr\u00ec le porte all'occidente; il concomitante sconvolgimento politico e sociale colp\u00ec e rimosse il tradizionale indumento giapponese, il kimono, e di conseguenza divennero inutili anche gli stessi netsuke.\nTuttavia gli intagliatori di avorio non scomparirono, e cominciarono a lavorare soprattutto per il mercato estero; da quando il Giappone prese parte all'esposizione mondiale di Parigi del 1867 e di Vienna del 1873, le arti e i manufatti Giapponesi divennero moda, e anche i netsuke ricevettero grande attenzione."}
{"id": "79132", "revid": "399", "url": "https://it.wikipedia.org/wiki?curid=79132", "title": "Emma Watson", "text": "Ha raggiunto la fama mondiale dopo aver interpretato, dal 2001 al 2011, il personaggio di Hermione Granger, coprotagonista della serie cinematografica di Harry Potter. Nel 2013 per l'interpretazione di Sam in \"Noi siamo infinito\" vince il premio come miglior attrice assegnato ai \"San Diego Film Critics Society Awards\", un \"People's Choice Award\" alla miglior attrice in un film drammatico e svariati altri riconoscimenti. Nel corso dello stesso anno \u00e8 stata premiata agli \"MTV Movie Awards\" con l\"'MTV Trailblazer Award\", assegnato a \"un attore di giovane et\u00e0 che \u00e8 riuscito a ispirare gli altri con un portafoglio diversificato di lavoro e una reputazione trascendente agli occhi del pubblico\". Nel 2014 riceve il premio BAFTA come migliore artista inglese dell'anno, mentre nel 2015 la rivista \"Time\" la inserisce nella lista delle 100 persone pi\u00f9 influenti del mondo.\nBiografia.\n\u00c8 nata il 15 aprile 1990 a Parigi, dove ha vissuto fino all'et\u00e0 di cinque anni, figlia di Jacqueline Luesby e Chris Watson. In seguito al divorzio dei genitori, i figli si stabilirono con la madre nell'Oxfordshire, trascorrendo per\u00f2 alcune settimane presso la casa del padre a Londra. Ha frequentato i primi due anni all'Universit\u00e0 Brown di Rhode Island, studiando Storia, per poi spostarsi all'Universit\u00e0 di Oxford, presso il Worcester College. Per l'ultimo anno di studi ritorna all'Universit\u00e0 Brown, per poi laurearsi, il 25 maggio 2014, in Letteratura inglese.\nCarriera.\nL'esordio con Harry Potter.\nL'interesse di Emma Watson per la recitazione inizia durante gli anni scolastici a Oxford, dove partecipa a molti drammi (in \"Arthur the Young Years\" interpreta il ruolo della Fata Morgana e recita in una rappresentazione de \"Il principe felice\"). Il ruolo di Hermione Granger \u00e8 stata la sua prima recitazione importante.\nNel 1999 iniziano le audizioni per i personaggi di \"Harry Potter\". Gli agenti del cast la assunsero per dei provini e dopo otto audizioni il produttore David Heyman le ha annunciato che aveva ottenuto il ruolo di Hermione Granger, che la giovane Watson ha interpretato nel film \"Harry Potter e la pietra filosofale\" (2001) e nei successivi film della saga \"Harry Potter e la camera dei segreti\" (2002), \"Harry Potter e il prigioniero di Azkaban\" (2004) e \"Harry Potter e il calice di fuoco\" (2005), prima di ricevere il suo primo incarico da attrice in un film esterno quando le viene chiesto di partecipare, nel ruolo di Pauline, alle riprese del film TV \"Ballet Shoes\", uscito il 26 dicembre 2007 sulle reti inglesi e internazionali\nIl successo internazionale.\nIl 9 luglio 2007 prende parte con Daniel Radcliffe e Rupert Grint alla cerimonia chiamata \"Hands, Feet and Wands Ceremony\" avvenuta davanti al Grauman's Chinese Theatre di Hollywood.\nContinua ad interpretare il personaggio di Hermione sino alla fine della saga di \"Harry Potter\", comparendo negli ultimi capitoli \"Harry Potter e l'Ordine della Fenice\" (2007), \"Harry Potter e il principe mezzosangue\" (2009), \"Harry Potter e i Doni della Morte - Parte 1\" (2010) e \"Harry Potter e i Doni della Morte - Parte 2\" (2011), acquisendo notevole successo mediatico al crescere della popolarit\u00e0 della serie di film e riconoscimenti internazionali.\nIn un'intervista del \"Times Magazine\" del 2009 spiega: \nIntanto, nel dicembre del 2008 viene distribuito \"Le avventure del topino Despereaux\", un film d'animazione ispirato dal romanzo di Kate DiCamillo, dove Watson d\u00e0 la voce alla Principessa Pea. Interpreta anche Irina, nel marzo 2010, nello spettacolo teatrale \"Tre sorelle\" di \u010cechov allestito dalla sua Universit\u00e0, la Brown.\nNel 2009 viene coinvolta come consulente creativo per People Tree, un marchio di moda equo-solidale. L'attrice crea poi una linea di abbigliamento primavera/estate 2010 e continua ad essere partecipe a questo progetto con la realizzazione della collezione primavera/estate 2011. Nel marzo 2011 \u00e8 uscita una nuova linea di moda etica che si ispira agli anni sessanta/settanta, ideata da Watson e da Alberta Ferretti. L'attrice ha rappresentato il volto di Burberry per la campagna autunno/inverno 2009 e primavera/estate 2010 accanto a suo fratello Alex Watson, al musicista George Craig e a Douglas Booth.\nNel 2010 Watson compare nel video musicale \"Say You Don't Want It\" dei One Night Only, pubblicato il 25 giugno 2010 e girato a Brooklyn. In questo video interpreta la parte di un cane \"chic\" (nel video per\u00f2 appare sempre come una persona, tranne nella parte finale) che si perde e, disorientato, viene accompagnato per le strade di New York da un altro cane, randagio, impersonato dal frontman del gruppo George Craig. I due ragazzi, in seguito a un'intervista concessa, hanno dichiarato che la storia si ispira al film Disney \"Lilli e il vagabondo\".\nNel 2010 Emma Watson, insieme ai colleghi Daniel Radcliffe e Rupert Grint, partecipa alla campagna dell'Associazione Librari Americani, denominata \"READ\". Sempre nel 2010 viene ingaggiata per il ruolo di Lucy in \"Marilyn\", le cui riprese sono terminate nel novembre dello stesso anno. Nel 2011 viene annunciato che l'attrice sar\u00e0 il nuovo volto della casa cosmetica francese \"Lancome\" e, sempre nello stesso anno, viene nominata \"Viso pi\u00f9 bello del 2011\" alla 22\u00aa edizione dell'Independent Critics List of the 100 Most Beautiful Faces.\nI progetti successivi.\nDurante l'estate del 2011 entra a far parte del cast di \"Noi siamo infinito\" (\"The Perks of Being a Wallflower\"), pellicola basata sull'omonimo romanzo di Stephen Chbosky e uscita nelle sale americane nel 2012. Agli MTV Movie Awards 2012 Watson e i suoi colleghi Logan Lerman e Ezra Miller presentano il trailer del film in anteprima. Per questo film, Watson riceve 12 candidature per diversi riconoscimenti grazie alla sua performance. Il film, inoltre, viene inserito nella lista dei 10 migliori film dell'anno dal National Board of Review e vince nella categoria miglior film d'esordio agli Independent Spirit Awards.\nNel marzo seguente partecipa alle riprese del film di Sofia Coppola \"Bling Ring\", uscito il 14 giugno 2013 negli Stati Uniti e in concorso al Festival di Cannes 2013 nella sezione \"Un Certain Regard\". Nello stesso anno interpreta s\u00e9 stessa nella commedia del 2013 \"Facciamola finita\". Nel marzo 2013 presso il museo delle cere Madame Tussauds di Londra, \u00e8 stata inaugurata la statua di cera dell'attrice.\nInterpreta Ila nel kolossal biblico del 2014 \"Noah\" di Darren Aronofsky, con Russell Crowe, Anthony Hopkins e Logan Lerman, e prende inoltre parte al thriller \"Regression\", diretto dal regista premio Oscar Alejandro Amen\u00e1bar e in uscita il 3 dicembre del 2015 in Italia. Sempre nel 2015 ha preso parte al film \"Colonia Dignidad\" sotto la direzione del regista Florian Gallenberger con Daniel Br\u00fchl, presentato al Toronto International Film Festival 2015 dello stesso anno e in uscita nei primi mesi del 2016.\nNel gennaio 2015 viene scelta per interpretare il personaggio di Belle nel remake in live action del film Disney \"La bella e la bestia\", diretto dal regista Bill Condon. Nel film Watson ha interpretato anche le storiche canzoni del film originale del 1991, un nuovo e diverso cimento, per il quale si \u00e8 preparata seriamente con lezioni di canto. Nel giugno 2015 viene confermato il suo ruolo insieme a Tom Hanks nel film \"The Circle\", tratto dal romanzo \"Il cerchio\" di Dave Eggers e diretto da James Ponsoldt; le riprese sono iniziate a settembre in California. Entrambi i film escono nel 2017 e \"La bella e la bestia\" diventa uno dei film pi\u00f9 visti dell'anno, superando il miliardo di euro al box office internazionale e diventando quindi il musical con i maggiori incassi di sempre. Nell'agosto dello stesso anno viene inserita, dalla rivista \"Forbes\", al sesto posto fra le attrici pi\u00f9 pagate, con un guadagno di 14 milioni di dollari.\nNel mese di febbraio 2016 Watson ha annunciato di voler prendere un anno di pausa dalle scene per dedicarsi agli impegni sociali e politici riguardo ai diritti delle donne sul lavoro.\nSuccessivamente, nel mese di agosto 2018, \u00e8 stato annunciato che interpreter\u00e0 Meg March nel nuovo adattamento cinematografico di \"Piccole donne\", diretta per la prima volta da Greta Gerwig e accompagnata da un cast estremamente ricco: Saoirse Ronan, Timoth\u00e9e Chalamet, Meryl Streep ed altri. Il film \u00e8 arrivato nelle sale nel mese di gennaio 2020. Nel 2021 viene riportato online che Watson si stesse ritirando dalle scene, descrivendo la sua carriera come \u201cdormiente\u201d. Il tutto viene successivamente smentito dal suo manager, definendo la sua presenza sui social media come dormiente e non la sua carriera.\nImpegno sociale e politico.\nIl 7 luglio 2014 viene nominata \"Goodwill Ambassador\", ambasciatrice di buona volont\u00e0, dall'UN Women, l'organizzazione delle Nazioni Unite che si occupa della parit\u00e0 di genere e il pari ruolo delle donne nel mondo. Phumzile Mlambo-Ngcuka, direttrice esecutiva e sottosegretario generale dell'agenzia, ha dichiarato come \"l'intelligenza e la passione\" dell'attrice consentiranno di far giungere ai suoi coetanei il messaggio di uguaglianza di UN Women. In questo ruolo istituzionale pronuncia presso l'ONU il discorso per il lancio della campagna #HeforShe evidenziando il ruolo degli uomini nella promozione della parit\u00e0 di genere e dichiarandosi femminista. Il discorso riceve un'ovazione.\nNel 2015 Malala Yousafzai, durante un'intervista con la stessa Watson, ha affermato di essere diventata femminista grazie al suo discorso pronunciato nel 2014. Tra le varie iniziative per la campagna, Emma Watson ha lanciato \"Our Shared Shelf\", un book club virtuale e femminista, sulla piattaforma Goodreads. Ha inoltre preso parte alla cerimonia di apertura del summit di One Young World ad Ottawa incontrando il premier canadese Justin Trudeau. Nell'ottobre 2016 ha visitato il Malawi in missione per l'UN Women a testimoniare i progressi svolti per eliminare il matrimonio forzato delle bambine. Negli anni precedenti ha visitato anche il Bangladesh e lo Zambia per promuovere l'educazione femminile. Nel febbraio 2018 dona un milione di sterline ad una nuova fondazione britannica per le donne vittime di abusi e molestie sul lavoro.\nVita privata.\nWatson divide il proprio tempo tra Londra e New York. Nel 2019, ha definito il proprio stato civile di single con l'espressione \"self partnered\" (traducibile in italiano con \"in coppia con se stessa\").. Durante la promozione del film Noah, Watson ha descritto la propria fede come \"spiritualismo universalista\". \nNel febbraio 2016, Watson \u00e8 stata nominata ricercatrice ospite presso la Lady Margaret Hall dell'Universit\u00e0 di Oxford. Marai Larasi, un'attivista contro la violenza sulle donne, \u00e8 stata sua ospite ai Golden Globe 2018.\nDoppiatrici italiane.\nNelle versioni in italiano dei suoi film, Emma Watson viene doppiata da Letizia Ciampa (che la sostituisce anche ne \"Le avventure del topino Despereaux\"), tranne nelle parti cantate de \"La bella e la bestia\" che sono invece eseguite da Ilaria De Rosa."}
{"id": "79133", "revid": "599013", "url": "https://it.wikipedia.org/wiki?curid=79133", "title": "Ripetitore", "text": "Un ripetitore, nelle telecomunicazioni, indica un dispositivo elettronico che riceve in ingresso un segnale e lo ritrasmette in uscita tipicamente con un segnale a potenza maggiore cosicch\u00e9 la propagazione di questo pu\u00f2 essere garantita anche a lunghe distanze senza eccessiva attenuazione e/o degradazione.\nStoria.\nIl termine entr\u00f2 in uso nel linguaggio comune nel XIX secolo con la diffusione della telegrafia in riferimento ad un dispositivo elettromeccanico (di tipo relay) utilizzato per propagare e rigenerare i segnali del telegrafo. \nL'uso del termine \u00e8 continuato nell'ambito della telefonia e della trasmissione dati ed ha validit\u00e0 sia nell'ambito delle reti di telecomunicazione basate su cablaggio che in quelle wireless come ad esempio nelle comunicazioni in ponte radio.\nFunzionamento.\nQuando un segnale che porta informazioni passa attraverso un canale di comunicazione, viene progressivamente degradato a causa della perdita di potenza. Ad esempio, quando una chiamata telefonica passa attraverso una linea telefonica, parte dell'energia nella corrente elettrica che rappresenta il segnale audio viene dissipata come calore nella resistenza del filo di rame. Pi\u00f9 lungo \u00e8 il filo, pi\u00f9 potenza viene persa e minore \u00e8 l'ampiezza del segnale all'estremit\u00e0. Quindi con un filo abbastanza lungo la chiamata non sar\u00e0 udibile all'altra estremit\u00e0. Allo stesso modo, pi\u00f9 lontano da una stazione radio \u00e8 un ricevitore, pi\u00f9 debole \u00e8 il segnale radio e pi\u00f9 scarsa \u00e8 la ricezione. Un ripetitore \u00e8 un dispositivo elettronico in un canale di comunicazione che aumenta la potenza di un segnale e lo ritrasmette, permettendogli di viaggiare ulteriormente. Poich\u00e9 amplifica il segnale, richiede una fonte di energia elettrica.\nNella rete di computer, poich\u00e9 i ripetitori lavorano con il segnale fisico effettivo e non tentano di interpretare i dati trasmessi, operano sul livello fisico, il primo livello del modello OSI.\nTecnologia.\nEsistono tre tipi principali di impianti:\nGestione dei dati.\nRipetitore analogico.\nQuesto tipo viene utilizzato nei canali che trasmettono dati sotto forma di un segnale analogico in cui la tensione o la corrente \u00e8 proporzionale all'ampiezza del segnale, come in un segnale audio.\nVengono anche utilizzati nelle linee di giunzione che trasmettono segnali multipli utilizzando il multiplexing a divisione di frequenza (FDM). I ripetitori analogici sono composti da un amplificatore lineare e possono includere filtri elettronici per compensare la frequenza e la distorsione di fase nella linea.\nRipetitore digitale.\nDetto anche \"digipeater\", viene utilizzato in canali che trasmettono dati tramite segnali digitali binari, in cui i dati sono sotto forma di impulsi con solo due possibili valori, che rappresentano le cifre binarie 1 e 0. Un ripetitore digitale amplifica il segnale, e pu\u00f2 anche ritemprare, risincronizzare e rimodellare gli impulsi. Un ripetitore che esegue le funzioni di retinatura o risincronizzazione pu\u00f2 essere chiamato rigeneratore.\nTipologie.\nRipetitore telefonico.\nQuesto \u00e8 usato per aumentare la gamma di segnali telefonici in una linea telefonica. Sono pi\u00f9 frequentemente utilizzati nelle linee di giunzione che trasportano chiamate a lunga distanza.\nIn una linea telefonica analogica costituita da una coppia di fili, \u00e8 costituita da un circuito amplificatore costituito da transistor che utilizzano l'alimentazione da una sorgente di corrente continua per aumentare la potenza del segnale audio in corrente alternata sulla linea. Dal momento che il telefono \u00e8 un duplex (bidirezionale) sistema di comunicazione, la coppia di fili trasporta due segnali audio, uno in ogni direzione. Quindi i ripetitori telefonici devono essere bilaterali, amplificando il segnale in entrambe le direzioni senza causare feedback, il che complica notevolmente il loro design. I ripetitori telefonici erano il primo tipo di ripetitore ed erano alcune delle prime applicazioni di amplificazione. Lo sviluppo di ripetitori telefonici tra il 1900 e il 1915 rese possibile il servizio telefonico a lunga distanza. Tuttavia, la maggior parte dei cavi di telecomunicazione sono ora cavi in fibra ottica che usano ripetitori ottici (sotto).\nRipetitore di cavo sottomarino.\nQuesto \u00e8 un tipo di ripetitore telefonico utilizzato nei cavi sottomarini per telecomunicazioni sottomarini.\nRipetitore di comunicazioni ottiche.\nQuesto \u00e8 usato per aumentare la gamma di segnali in un cavo in fibra ottica. Le informazioni digitali viaggiano attraverso un cavo in fibra ottica sotto forma di brevi impulsi di luce. La luce \u00e8 composta da particelle chiamate fotoni, che possono essere assorbite o disperse nella fibra. Un ripetitore ottico di comunicazioni di solito consiste in un fototransistor che converte gli impulsi luminosi in un segnale elettrico, un amplificatore per aumentare la potenza del segnale, un filtro elettronico che rimodella gli impulsi e un laser che converte nuovamente il segnale elettrico in luce e invia fuori l'altra fibra. Tuttavia, amplificatori ottici sono stati sviluppati per i ripetitori per amplificare la luce stessa senza la necessit\u00e0 di convertirla prima in un segnale elettrico.\nUtilizzo.\nSistemi radio.\nNelle radiocomunicazioni i ripetitori sono usati in maniera estensiva nel fornire radiosegnali in un'ampia area, mentre nei sistemi di emergenza (es. in dotazione a polizia, vigili del fuoco, ambulanza, taxi e altri servizi) sono sinonimi di stazione radio che forniscono entrambe le funzioni.\nUn ripetitore \"simplex\" usa una sola frequenza sia in ricezione che in trasmissione (isofrequenza): riceve, memorizza, e ritrasmette immediatamente dopo ripetendo i segnali ricevuti ad una maggiore potenza elettromagnetica, ma ritardati nel tempo di una certo tempo di latenza. Sono utilizzati a fini didattici e da sperimentatori/hobbisti (es. PMR 446) in virt\u00f9 della loro semplicit\u00e0 costruttiva e basso costo; sono conosciuti anche come \"pappagalli elettronici\" o \"parrot\".\nUn ripetitore \"duplex\" usa invece due frequenze: una frequenza di \"input\" che riceve e controlla i segnali in ingresso, e una frequenza di \"output\" su cui si ritrasmettono in uscita ad una maggiore potenza i segnali ricevuti in ingresso.\nIn quanto sottosistemi di un'infrastruttura in ponte radio i ripetitori possono implementare tecniche di radiotrasmissione in \"diversit\u00e0 di spazio o di frequenza\", al pari del nodo di origine o destinazione finale.\nI ripetitori radio tipicamente sono piazzati in zone che massimizzano gli effetti radiopropagativi per i loro scopi. Si hanno:\nNel campo radioamatoriale, i ripetitori sono tipicamente non usati come stazione-base per un singolo utente o gruppo; ciononostante forniscono altri servizi come una connessione \"autopatch\" per una linea telefonica POTS/PSTN per utenti remoti. Questi tipi di ripetitori tipicamente hanno un tono \"squelch\" (CTCSS o PL tone) implementato, per prevenirli dall'essere utilizzati accidentalmente per interferenza da altri ripetitori.\nBroadcasting.\nI ripetitori sono anche usati estensivamente nel broadcasting, dove sono conosciuti come traslatori o amplificatori. Ripetitori sono anche gli access point Wi-Fi delle WLAN quando questi ripetono in broadcast, a livello fisico, nella propria area di copertura il segnale verso altri access point limitrofi per consentire la propagazione del segnale fino a destinazione (modalit\u00e0 \"Extended Service Set\" (ESS)) lavorando per\u00f2 anche a livello datalink.\nRete telefonica cellulare.\nNelle rete di telefonia cellulare le \"stazioni radio base\" assolvono le funzionalit\u00e0 di ripetitori del segnale radio da e verso una stazione radio base di riferimento attraverso un collegamento direttivo (antenne paraboliche o \"mini-link\") offrendo una copertura radio verso una nuova cella permettendo un aumento di banda grazie al riuso di frequenza.\nUn \"ripetitore passivo\" indica invece un particolare tipo di ripetitore, utilizzato per poter superare ostacoli naturali che ostruirebbero la \"linea di vista\" tra due terminali radio, senza operare alcun tipo di amplificazione o rigenerazione operando quindi in maniera del tutto passiva. Esso consiste dunque in una coppia di antenne opportunamente collocate che ricevono e ritrasmettono il segnale cambiandone solamente la direzione di irradiazione. Pu\u00f2 essere collocato in punti elevati ovviando all'installazione di apparati elettronici che richiederebbero energia di alimentazione e la cui manutenzione risulterebbe pi\u00f9 complicata e costosa.\nIn casi particolari, normalmente con angoli di ripetizione inferiori ai 90\u00ba, si pu\u00f2 utilizzare uno specchio metallico che riflette le onde elettromagnetiche con area di diversi metri quadrati opportunamente orientato, invece di due antenne accoppiate. In alcuni casi particolarmente critici per la presenza di ostacoli difficilmente superabili, si pu\u00f2 utilizzare l'inserimento di doppi o addirittura tripli ripetitori passivi.\nLa tecnica risulta particolarmente vantaggiosa se il punto di ripetizione passiva \u00e8 vicino a uno dei due terminali attivi, in modo da ridurre le perdite totali del collegamento.\nSistemi cablati.\nI ripetitori sono spesso usati nei cavi transcontinentali e transoceanici (cavi sottomarini), perch\u00e9 l'attenuazione del segnale (\"signal loss\") su tali distanze potrebbe essere completamente inaccettabile senza di essi ai fini della ricetrasmissione. I ripetitori sono usati sia nei cavi in rame che trasportano segnali elettrici sia nelle fibre ottiche che trasportano la segnali ottici. In questo ambito sono pi\u00f9 noti come \"amplificatori\" e \"rigeneratori\".\nReti di computer.\nTra le reti di broadcast vanno ricordate le LAN dove il repeater viene usato soprattutto con un particolare dispositivo di rete che \u00e8 l'hub cio\u00e8 un repeater multiporta.\nProblematiche per la salute umana.\nOltre alle problematiche di tipo paesaggistico per l'impatto visivo dei ripetitori su panorami e zone di alta valenza paesaggistica, vi sono timori per la salute a causa dei possibili effetti dannosi delle onde elettromagnetiche. L'Istituto Ramazzini nel 2018 ha terminato uno studio pluriennale condotto su ratti sottoposti a radio frequenze; nel sottogruppo di ratti maschi sottoposti all'intensit\u00e0 di campo pi\u00f9 elevata (50 V/m) l'istituto ha identificato evidenze statisticamente significative della comparsa di tumori rari al cuore e al cervello, mentre non sono stati rilevati effetti significativi n\u00e9 nel corrispondente gruppo di ratti femmina, n\u00e9 nei gruppi esposti a campi di intensit\u00e0 inferiore."}
{"id": "79135", "revid": "289247", "url": "https://it.wikipedia.org/wiki?curid=79135", "title": "Novellistica", "text": ""}
{"id": "79136", "revid": "37401", "url": "https://it.wikipedia.org/wiki?curid=79136", "title": "Filoni letterari", "text": ""}
{"id": "79137", "revid": "110216774", "url": "https://it.wikipedia.org/wiki?curid=79137", "title": "Ellis Peters", "text": " \nTalvolta ha firmato i propri lavori con il suo nome Edith Pargeter, per altre ha usato invece altri pseudonimi alcuni dei quali maschili, fra cui Peter Benedict, Jolyon Carr, John Redfern.\nDi origine gallese, fu un'autrice prolifica. I generi letterari da lei affrontati furono disparati; ambient\u00f2 molti dei suoi lavori nella patria degli avi e si occup\u00f2 di storia e \"fiction\" di contesto storico, saggistica, traduzione di classici della letteratura ceca e \"mistery\", genere quest'ultimo per il quale \u00e8 maggiormente conosciuta.\nCome Ellis Peters firm\u00f2 tra l'altro la serie di romanzi dedicata all'ispettore Felse e quella medioevale incentrata sulla figura di Fratello Cadfael, portata anche sugli schermi televisivi in una serie magistralmente interpretata dall'attore inglese Derek Jacobi.\nOpere.\nLe indagini di fratello Cadfael.\nFratello Cadfael \u00e8 il protagonista della serie di romanzi gialli ambientati nel Medioevo. Ellis Peters ha ambientato le sue narrazioni a Shrewsbury, dove Cadfael vive nell'abbazia benedettina in qualit\u00e0 di monaco erborista.\nCadfael, tuttavia, ha un passato di crociato e ha conosciuto, prima di ritirarsi nella tranquilla vita del monastero, sia la guerra che l'amore. Nella serie televisiva \"Cadfael - I misteri dell'abbazia\" la parte del protagonista \u00e8 stata interpretata da Derek Jacobi.\nLa serie \u00e8 formata da ben 20 romanzi pubblicati tra il 1977 e il 1994 e che seguono la vita e le indagini del monaco benedettino dall'anno 1137 all'anno 1145. Nel 1988 \u00e8 stata anche pubblicata una raccolta di tre racconti brevi, di cui il primo narra le vicende che hanno portato Cadfael a diventare monaco nell'abbazia di Shrewsbury.\nThe Brothers of Gwynedd Quartet.\nScritti come Pargeter Edith"}
{"id": "79143", "revid": "28592", "url": "https://it.wikipedia.org/wiki?curid=79143", "title": "Aleksei Tolstoj", "text": ""}
{"id": "79146", "revid": "1226", "url": "https://it.wikipedia.org/wiki?curid=79146", "title": "Alexey Nikolayevich Tolstoy", "text": ""}
{"id": "79152", "revid": "287204", "url": "https://it.wikipedia.org/wiki?curid=79152", "title": "Aleksej Tolstoj", "text": ""}
{"id": "79156", "revid": "125616193", "url": "https://it.wikipedia.org/wiki?curid=79156", "title": "Giulio Alberoni", "text": "Dopo aver svolto il ruolo di primo ministro favorito alla corte borbonica di Spagna ed essersi adoperato per la riconquista borbonica della Sardegna e della Sicilia nel 1717 (perse a favore, rispettivamente, delle Case d'Asburgo e di Savoia in seguito alla stipula del trattato di Utrecht del 1713), dandovi dunque l'avvio alla Guerra della Quadruplice Alleanza, tornato in Italia ricopr\u00ec importanti incarichi nell'amministrazione pontificia, fra cui quello di legato in Romagna. In questa veste prese parte attiva all'occupazione militare di San Marino, evento che da lui prese il nome di \"occupazione alberoniana\".\nBiografia.\nI primi anni.\nGiulio Alberoni nacque a Piacenza il 21 maggio del 1664 nella parrocchia di San Nazaro, dove fu battezzato, in un umile e numerosa famiglia (che constava, oltrech\u00e9 lui, di ben sei figli), figlio di Giovanni Alberoni, un giardiniere, e di Laura Ferrari, una cucitrice. Rimasto orfano di padre all'et\u00e0 di dieci anni, dopo aver frequentato la scuola tenuta dal sacerdote Tabaglio, studi\u00f2 in quella dei Barnabiti di Piacenza, passando a sedici anni al Collegio dei Gesuiti. Dottore in utroque jure - in diritto canonico e civile - e notaio apostolico extra urbem, si associ\u00f2 all'uditore criminale di Piacenza e nel 1685 lo segu\u00ec a Ravenna, dove conobbe il vicelegato di Romagna Barni. Rientrato a Piacenza, alla consacrazione di monsignor Barni a vescovo di quella citt\u00e0 nel 1688, Alberoni, gi\u00e0 ordinato sacerdote dal vescovo Zandemaria, ebbe i primi incarichi e i primi benefici diocesani, prima d'essere nominato precettore del nipote - e futuro cardinale - del vescovo Barni, il quale lo nomin\u00f2 in seguito canonico della cattedrale.\nDurante la guerra di successione spagnola, a partire dal 1701 ag\u00ec come agente segreto al servizio del duca di Parma Francesco Farnese, passando alle truppe francesi tutte le informazioni che i servizi d'informazione farnesiani reperivano sui movimenti austriaci. Le versioni tradizionali dell'incontro con Luigi Giuseppe di Borbone-Vend\u00f4me sono tutte false, come dimostrato nella biografia di C. Paoletti, perch\u00e9 questi arriv\u00f2 al comando francese quando Alberoni vi si trovava gi\u00e0 da due anni con un formale accredito come rappresentante farnesiano. Alberoni rimase al seguito di Vend\u00f4me per esplicita richiesta di quest'ultimo e coll'altrettanto esplicito permesso del duca di Parma. And\u00f2 in Francia e poi in Fiandra nel 1706, dove partecip\u00f2 alle campagne degli anni 1706, 1707 e 1708, venendo coinvolto nella disgrazia di Vend\u00f4me in seguito alla disastrosa campagna di quell'anno. \nIl periodo spagnolo.\nOttenuta, tramite l'ambasciatore spagnolo duca d'Alba, la chiamata di Vend\u00f4me in Spagna, lo segu\u00ec e lo coadiuv\u00f2 - occupandosi della logistica dell'esercito borbonico - nelle operazioni militari che consolidarono e alla fine salvarono il trono a Filippo V. Dopo la morte del duca, avvenuta nel 1712, il re lo volle a Madrid e, nonostante fosse privo di qualsiasi riconoscimento ufficiale da parte farnesiana, perch\u00e9 a Parma temevano di irritare l'imperatore Carlo VI, pretendente al torno di Spagna, fu da Filippo V riconosciuto incaricato d'affari di Parma alla corte di Spagna. Nel 1714, dopo la morte della regina Maria Luisa di Savoia, con l'aiuto della principessa Marie Anne de La Tr\u00e9moille, molto influente presso il re, combin\u00f2 il nuovo matrimonio di Filippo V con Elisabetta Farnese, nipote di Francesco, duca di Parma. La nuova regina us\u00f2 la sua influenza in favore dell'Alberoni, che miglior\u00f2 rapidamente la sua posizione. non fu mai, come molti pensano primo ministro, ma semplicemente l'uomo di fiducia dei sovrani, n\u00e9 ebbe alcun titolo nobiliare personale spagnolo, ma solo quelli legati alle diocesi di cui fu nominato titolare, come ad esempio vescovo di Malaga.\nNel 1717, papa Clemente XI, acconsentendo alle pressioni di Filippo V, lo cre\u00f2 cardinale diacono di Sant'Adriano. In Spagna Alberoni fece scelte di politica economica decisamente avanzate per i suoi tempi. Lo scopo principale che si prefiggeva era di trasformare la Spagna in una nazione industrializzata, anticipando di molto ci\u00f2 che sarebbe avvenuto nel XIX secolo. Stabil\u00ec, inoltre, un regolare servizio postale tra la madrepatria e le colonie ed abol\u00ec i dazi doganali interni riorganizzando le finanze. Istitu\u00ec anche una scuola di navigazione per i rampolli della nobilt\u00e0, riorganizz\u00f2 il sistema fiscale, la marina e l'esercito.\nIn politica interna, allo stesso tempo, eseguendo le direttive di Filippo V, non esit\u00f2 a sacrificare i privilegi dell'aristocrazia in favore degli interessi della monarchia assoluta. In politica estera cerc\u00f2 di recuperare i possedimenti italiani perduti dalla Spagna. Inoltre, i suoi sforzi per far ottenere a Filippo V la corona di Francia e di ingrandire sempre e comunque il potere della Spagna portarono l'Europa sull'orlo di una guerra generale e, di conseguenza, alla sua caduta. L'impazienza del re e della moglie non diedero al ministro il tempo per far maturare i suoi piani con l'opportuna calma.\nNonostante le assicurazioni fornite al papa, spinto da Francesco Farnese, duca di Parma e Piacenza, ma a dispetto dell'esplicita opposizione di Alberoni, Filippo V invi\u00f2 truppe alla conquista della Sardegna e della Sicilia, ma questo provoc\u00f2 la reazione delle potenze europee Inghilterra, Francia, Paesi Bassi e Asburgo che, alleatisi, diedero corso alla Guerra della Quadruplice Alleanza dalla quale la Spagna usc\u00ec sconfitta. L'Alberoni fu adoperato come capro espiatorio di questa situazione, pertanto, il 5 dicembre 1719, Filippo V, gli ordin\u00f2 di lasciare il paese. La stessa Elisabetta svolse un ruolo attivo nell'ottenere il decreto di espulsione. Tale situazione gli comport\u00f2 anche l'inimicizia di papa Clemente XI.\nGli ultimi anni.\nL'Alberoni torn\u00f2 in Italia, ma, quando giunse a Genova, fu messo agli arresti in attesa di una decisione di una commissione del Sacro Collegio. Tuttavia, riusc\u00ec a scappare e si rifugi\u00f2 sugli Appennini. Alla morte di Clemente XI, il cardinale fu convocato al conclave e prese parte all'elezione di Innocenzo XIII (1721). In seguito, avuto il permesso di restare in citt\u00e0 e di circolarvi, visse in ritiro in una casa acquistata a Roma fino alla fine del processo, conclusosi colla sua assoluzione, dopo la quale il papa lo conferm\u00f2 nella dignit\u00e0 di cardinale e divenne titolare di San Crisogono. \nIl successore di Benedetto, Clemente XII, lo nomin\u00f2 nel 1735 legato in Romagna. A Ravenna, a dispetto delle difficolt\u00e0 dovute all'acquartieramento delle truppe francesi ed austriche nel corso della Guerra di Successione Polacca capoluogo della Legazione, avvi\u00f2 la costruzione del nuovo canale naviglio (Canale Corsini) e del nuovo scalo portuale (Porto Corsini), riordin\u00f2 la giustizia ed elimin\u00f2 parecchi abusi, non esitando a scontrarsi coll'Inquisizione stessa. Alla fine del triennio ordinario di mandato da Legato, quando gi\u00e0 sapeva d'essere stato sostituito dal cardinale Marini ebbe ordine da Roma di sottomettere la Repubblica di San Marino, ma l'operazione and\u00f2 male ed \u00e8 ancora ricordata come occupazione alberoniana. Di conseguenza, scaduto il suo mandato da Legato, rientr\u00f2 a Roma e continu\u00f2 ad occuparsi della riorganizzazione dell'ospedale di San Lazzaro a Piacenza.\nNel 1740, dopo aver potentemente contribuito ad eleggerlo, fu da Benedetto XIV nominato Legato a Bologna, dove si trov\u00f2 di nuovo davanti ai problemi derivati dai passaggi di truppe spagnole, austriache e piemontesi nel corso della Guerra di Successione Austriaca. Spirato il mandato nel 1743, si trasfer\u00ec nel Forte Urbano e poi a Piacenza per seguire il completamento del Collegio di San Lazzaro cui era stato incaricato dal Papa. \nSi trattava d'un istituto per l'educazione al sacerdozio di settanta ragazzi poveri. Tale istituzione prese il nome di Collegio Alberoni ed \u00e8 tuttora esistente. Dopo la sua morte, fu sepolto nella chiesa del Collegio, al quale lasci\u00f2 in eredit\u00e0 la somma di 600.000 ducati. Il suo monumento funebre venne ornato di un bel busto-ritratto in marmo opera dell'Abate carrarese Giovanni Antonio Cybei (1754). Lasci\u00f2, inoltre, il resto della sua fortuna a suo nipote in usufrutto vita natural durante con erede finale il Collegio stesso.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "79160", "revid": "823406", "url": "https://it.wikipedia.org/wiki?curid=79160", "title": "Yu-Gi-Oh", "text": ""}
{"id": "79170", "revid": "287204", "url": "https://it.wikipedia.org/wiki?curid=79170", "title": "Sala", "text": ""}
{"id": "79171", "revid": "1305772", "url": "https://it.wikipedia.org/wiki?curid=79171", "title": "Saint", "text": ""}
{"id": "79172", "revid": "1305772", "url": "https://it.wikipedia.org/wiki?curid=79172", "title": "Salerano", "text": ""}
{"id": "79173", "revid": "88740", "url": "https://it.wikipedia.org/wiki?curid=79173", "title": "Salza", "text": ""}
{"id": "79174", "revid": "1282260", "url": "https://it.wikipedia.org/wiki?curid=79174", "title": "Sambuca", "text": ""}
{"id": "79179", "revid": "7", "url": "https://it.wikipedia.org/wiki?curid=79179", "title": "Edith Pargeter", "text": ""}
{"id": "79180", "revid": "7", "url": "https://it.wikipedia.org/wiki?curid=79180", "title": "Edith Mary Pargeter", "text": ""}
{"id": "79182", "revid": "2225072", "url": "https://it.wikipedia.org/wiki?curid=79182", "title": "Daodejing", "text": "Il Daodejing (, , Pinyin: \"D\u00e0od\u00e9j\u012bng\", Wade-Giles: Tao Te Ching \u00abLibro della Via e della Virt\u00f9\u00bb) \u00e8 un testo cinese di prosa talvolta rimata, la cui composizione risale a un periodo compreso tra il IV e il III secolo a.C.\nIl libro \u00e8 di difficile interpretazione perch\u00e9 formato da caratteri che sembrano in contraddizione tra loro all'interno di alcuni capitoli. A ci\u00f2 si aggiunge il sospetto che le tavolette dalle quali era composto, mal rilegate, si slegassero frequentemente, in modo tale che blocchi di caratteri si mescolassero nel tramandarlo: da qui il sorgere di numerose questioni critiche e interpretative riferite a diverse forme di questo libro ritrovate tra diverse scoperte archeologiche. Il testo permette di affrontare diversi piani di lettura e d'interpretazione.\nL'opera \u00e8 stata composta in una fase storica non ben delineata. Per secoli gli studiosi l'hanno attribuita al saggio Laozi (\u8001\u5b50, pinyin: l\u01ceozi), ma, in primo luogo, non vi \u00e8 attestazione storica dell'esistenza dell'uomo, nemmeno lo storico cinese Sima Qian si dice certo del personaggio, inoltre il testo ha subito numerosi rimaneggiamenti sino al primo periodo Han (206 a.C.-220 d.C.). Tuttavia, l'esistenza del testo non \u00e8 attestata prima del 250 a.C.\nIl periodo tra il 403 a.C. e il 256 a.C., chiamato degli Stati combattenti, fu un'epoca durante la quale i vari sovrani cinesi si dichiaravano guerra continuamente. Et\u00e0 violenta ma che, nonostante ci\u00f2, risult\u00f2 essere l'apice della creativit\u00e0 del pensiero cinese. La tradizione racconta che Lao Zi decise di allontanarsi dalla corte Zhou perch\u00e9, stanco delle lotte e del disordine, desiderava tranquillit\u00e0. Part\u00ec con il suo bufalo e arriv\u00f2 al confine del suo stato dove venne fermato dal guardiano del valico, chiamato anche Yin del valico (\u5173\u5c39, pinyin: Gu\u0101n Y\u01d0n). Il guardiano riconobbe Lao Zi e gli disse che non poteva andarsene prima di aver lasciato un segno tangibile della sua saggezza. Fu in questa occasione che Lao Zi compose il Tao Te Ching. Finito di scrivere, Lao Zi se ne and\u00f2 e di lui non si seppe pi\u00f9 niente.\nStruttura del testo.\nIl Daodejing \u00e8 un testo relativamente breve, che consta di 5 000 caratteri: per questo motivo \u00e8 noto anche come \u4e94\u5343\u6587 (\"w\u01d4 qi\u0101n w\u00e9n\") o \"[Classico] dei cinquemila caratteri\". Il testo \u00e8 suddiviso in ottantuno capitoli o \"stanze\" di lunghezza diversa, all'interno dei quali si ritrovano numerosi passaggi in rima, costituiti da veri e propri versi ritmati. Il numero non \u00e8 casuale, \u00e8 infatti sacro per il taoismo, certamente frutto di una divisione artificiosa fatta durante o dopo la Dinastia Han. Difatti in uno scavo nella localit\u00e0 di Mawangdui della provincia dello Hunan, furono trovati vari manoscritti Taoisti scritti ad inchiostro su seta, tra questi due versioni del testo di Laozi. Esse sono probabilmente le pi\u00f9 antiche a noi pervenute e sprovviste della suddivisione in 81 capitoli, inoltre sono sostanzialmente diverse: vi \u00e8 un'inversione del corpo del testo. Ci\u00f2 ha alimentato le discussioni sulle possibili variazioni incorse del tempo.\nAlla luce di questi elementi \u00e8 facile capire perch\u00e9 siano state prodotte differenti versioni ad opera di sinologi competenti e di chi si \u00e8 avventurato nella traduzione dell'opera.\nIl testo tratta argomenti molto eterogenei nelle diverse stanze: si tratta molto spesso di aforismi, massime e precetti che vengono proposti in un linguaggio oscuro e criptico in cui abbondano metafore e termini di significato ambiguo, spesso di difficile traduzione. Per questo motivo sono possibili diverse interpretazioni degli stessi passaggi.\nPer le sue caratteristiche compositive il Daodejing si differenzia da altri importanti testi filosofici cinesi, quali i \"Dialoghi\", in cui la stragrande maggioranza degli aneddoti riportano veri e propri frammenti di dialogo tra il maestro e i suoi discepoli, o il \"Zhu\u0101ngz\u01d0\", l'altro grande testo della tradizione taoista che invece \u00e8 strutturato in veri e propri capitoli narrativi.\nL'eterogeneit\u00e0 del contenuto non offre coordinate spazio-temporali o riferimenti specifici, rendendone difficile la datazione e la collocazione geografica: ci\u00f2, assieme al linguaggio usato, permette un'ampia variet\u00e0 di interpretazioni del testo i cui insegnamenti sono stati applicati alle tematiche pi\u00f9 disparate.\nIl titolo.\nIl titolo dell'opera si pu\u00f2 quindi tradurre come \"il classico della Via e della virt\u00f9\" o \"amministrate la virt\u00f9 della dottrina\".\nDurante l'epoca Dinastia Han il libro circolava con il titolo di Laozi, lo stesso del presunto autore.\nContenuti.\nIl primo capitolo del Daodejing si apre con la seguente affermazione: \"Il tao che pu\u00f2 essere detto non \u00e8 l'eterno tao\". Una delle interpretazioni di questa frase, alla luce di altri passaggi del testo che ritornano su questo argomento, \u00e8 che vi sia una dimensione dicibile del tao che per\u00f2 non arriva a sfiorare la vera natura di esso, che per definizione sfugge a qualunque tentativo di \"presa\" mediante il discorso e il linguaggio.\nNel secondo capitolo si afferma che il tao \u00e8 al di l\u00e0 degli opposti, un'essenza che la dualit\u00e0 non comprende. Gli opposti (per es. il bene e il male) servono solamente per orientarsi, ma qualunque saggio sa che non esistono. Lo yin e lo yang (prodotti del tao) non esistono puri ma sono sempre in reciproca proporzione e il loro intreccio d\u00e0 vita alle \"10 000 cose\" (tutte le cose) che non sono altro che un'interazione fra opposti.\nInfatti il tao \u00e8 \"uno stile di vita, la via maestra che si riflette sia nel macrocosmo (l'organizzazione perfetta dell'universo) sia nel microcosmo (lo stile di vita di ognuno di noi, l'arte di compiere ogni attivit\u00e0)\".\nWu (o Wu wei).\nNel capitolo 11 Laozi parla di un \"utensile recipiente\" come un vaso e dice che la sua utilit\u00e0 non sta solo nell'argilla o nella ceramica usata per produrlo, ma anche nella sua parte senza materia il cui sinonimo pu\u00f2 essere interpretato come \"Vuoto\". Questa constatazione ci fa entrare nell'ottica del \"wu\" (\u7121, cinese semplificato: \u65e0), da intendersi come \"nothing\", nessuna cosa, quel vuoto che non \u00e8 mancanza ma \u00e8 il nulla, potenziale matrice di ogni cosa. Esso stesso \u00e8 identificato come un aspetto importante della Via o della Dottrina. In questa visione perci\u00f2 \u00e8 anche importante ci\u00f2 che non \u00e8 detto, ci\u00f2 che si legge fra le righe, ci\u00f2 che non si sente. \u00c8 in quest'ottica che si comprende anche come interpretare la brevit\u00e0 del Tao Te Ching.\nLa condizione ideale in cui \"la virt\u00f9\" (il \"Te)\" pu\u00f2 dispiegarsi al meglio \u00e8 in modo spontaneo, seguendo la \"via\" o la \"dottrina\" (il \"Tao\"), non intraprendendo nessuna azione particolare ma appunto abbandonandosi (praticando il \"non-agire Wu wei, azione-senza-azione Wei wu wei\") alla \"via\", nella \"dottrina\", in cui \u00e8 descritta alcune volte l'immagine dell'acqua.\nAcqua come immagine della Via.\n\u00ab\"La bont\u00e0 dell'acqua consiste nel fatto che si reca senza profitto ai diecimila esseri senza lottare. Essa si reca nel posto ( il pi\u00f9 basso) che ogni uomo detesta. Ecco perch\u00e9 \u00e8 molto vicina alla Via\u00bb\" \nL'acqua rappresenta tutto ci\u00f2 che c'\u00e8 di buono e di propizio. La sua debolezza \u00e8 intrinseca eppure senza fretta scava le valli e frantuma le rocce. Essa segue il suo corso naturale nello scendere a valle senza sforzo, si reca da tutti gli esseri viventi senza eccezione e nel posto pi\u00f9 basso. Questo simboleggia \"la bont\u00e0\" delle cose comuni, il posto pi\u00f9 discreto, pi\u00f9 basso \u00e8 il migliore e il pi\u00f9 conforme alla Via. In questo senso l'acqua rappresentante la \"Via\" ci insegna, che le piccole cose e con esse la morigeratezza, l'umilt\u00e0 e la discrezione sono profittevoli, virtuose ed auspicabili. Riguardo a questi concetti, riferendosi al \"Santo\" (di cui parleremo pi\u00f9 avanti), vi \u00e8 un passo molto esplicativo: \u00abEgli non si esibisce, e perci\u00f2 risplende. Egli non si afferma, e perci\u00f2 si manifesta. Egli non si vanta, e perci\u00f2 riesce. Egli non si gloria, e perci\u00f2 diventa il capo. Infatti, appunto perch\u00e9 non lotta, non c'\u00e8 nessuno nell'impero che possa lottare con lui.\u00bb\nE ancora:\u00abPratica il Non-agire, bada a non fare niente, assapora il senza sapore; considera il piccolo come grande, il poco come molto!\u00bb\nL'eterno divenire della Via.\nL'immagine dell'acqua veicola anche un altro importante significato: il cambiamento, il mondo \u00e8 concepito non in maniera statica ma dinamica. Qui si apre una stretta parentela con le idee fondamentali di un altro testo (anch'esso oscuro) che funge da pilastro della cultura cinese: I-ching (Il libro dei Mutamenti) un libro di aforismi e divinazione in cui ogni cosa \u00e8 rappresentata da dei simboli (esagrammi). Essi sono formati da un'alternanza di linee continue _____ (Yang) e spezzate __ __ (Yin), le combinazioni di tre linee formano otto trigrammi, questi ultimi vanno a creare i 64 esagrammi. Questi esagrammi a loro volta non sono permanenti ma mutano in un'alternanza di Yin (buio, freddo, femminilit\u00e0, passivit\u00e0) e Yang (luce, caldo, mascolinit\u00e0, attivit\u00e0). Questa alternanza \u00e8 la Via (il Tao). Tutto nella via \u00e8 mutevole, temporaneo, costantemente incostante; ben raffigurato da un'alternanza di ossimori: l'immobilit\u00e0 del \"non-agire\" e il dinamismo della \"Via.\"\nInfatti: \u00abLa Via \u00e8 costantemente inattiva, eppure non c'\u00e8 niente che non si faccia [...] Se a questo potessero attenersi i re vassalli, i diecimila esseri accorrerebbero spontaneamente. Il cielo e la terra si unirebbero per far cadere una dolce rugiada, che il popolo riceverebbe spontaneamente in parti uguali senza che nessuno debba prendersene cura. In verit\u00e0 diventerebbero anch'essi privi di desideri. Essendo privi di desideri, diventerebbero tranquilli, e l'impero si consoliderebbe da solo.\u00bb (capitolo XXXVII)L'allusione all'impero \u00e8 caratteristica del periodo intorno al 300 a.C. degli Stati combattenti (che va dal 453 a.C. al 221 a.C.) durante il quale lo scopo dell'alta politica era l'unificazione della Cina.\nDifatti sul finire degli Stati combattenti erano ormai avvenute ovunque riforme feudali e le divisioni territoriali erano viste come un grave impedimento ad ulteriori sviluppi economici e culturali. Sono quindi molti e famosi i pensatori (Confucio, Mencio, Xunzi, Han Fei e Li Si) che durante i periodi \"delle primavere e degli autunni\" e degli Stati combattenti si interrogarono sul tema dell'unificazione vista come tendenza inevitabile dello sviluppo storico.\nIl Santo e il governo.\nIl governo \u00e8 un ulteriore elemento centrale del libro. Infatti il Tao-te-ching si rivolge principalmente al al \"Santo\", ma questo santo \u00e8 il Principe: colui che guida la nazione. Il libro vuole dare regole alla comunit\u00e0 degli uomini affinch\u00e9 seguano la \"Via\". In questo senso \u00e8 figlio di idee totalitarie elaborate dalla scuola dei Legisti, una tendenza politica del terzo secolo a.C. diretta contro la feudalit\u00e0 e un sistema di privilegi e istituzioni rituali. Lo strumento di cui necessita il Principe per imporre la propria autorit\u00e0 assoluta \u00e8 la Legge, una legge che opera inesorabilmente come la \"Via\". Un principio che si basa sulla considerazione che la natura dell'uomo \u00e8 malvagia o abbietta e soltanto con la Legge, che si impone con pene severe, si pu\u00f2 costringerlo a una \"buona condotta\" e con lui tutta la nazione.\u00abSe non si esaltano gli uomini di talento, si ottiene che il popolo non lotti. Se non si d\u00e0 valore ai beni difficili da ottenere, si ottiene che il popolo non rubi. Se non gli si mostra ci\u00f2 che potrebbe bramare, si ottiene che il cuore del popolo non sia turbato. Ecco per quale ragione il Santo, nella sua opera di governo, svuota il cuore (degli uomini) e riempie il loro ventre, indebolisce la loro volont\u00e0 e rafforza le loro ossa, in modo da ottenere che il popolo sia costantemente ignaro e senza desideri, e coloro che sanno non osino agire. Egli pratica il Non-agire, e in questo caso non c'\u00e8 nulla che non sia ben governato.\u00bb Le misure del Principe mirano quindi allo svilimento del popolo, a tenerlo in salute ma culturalmente ignorante, ingrassarlo ma non arricchirlo, perch\u00e9 la ricchezza favorisce i prodotti culturali. Gli onori causano ambizioni e l'oro cupidigia, l'oro e gli onori sono ricompense a sforzi, attivit\u00e0 e passioni che non si armonizzano con la Via. Nell'applicazione politica il Taoismo \u00e8 quindi anti-culturale, i piaceri che solleticano i sensi intralciano l'uomo, ogni sforzo morale e culturale non \u00e8 che un ostacolo all'ordine naturale delle cose. Difatti il Santo, il \"vero Taoista\", si scaglia anche contro le regole formali dell'etichetta rituale e della buona condotta morale il cui studio \u00e8 senza fine: \u00ab\"Abolisci lo studio e sarai senza preoccupazioni.\u00bb\"\nTutto questo, al contrario delle idee militariste della scuola Legista, \u00e8 per\u00f2 accompagnato dal pacifismo: la guerra porta solo miseria e non \u00e8 conforme al \"non-agire.\"\u00abColui che assiste un signore degli uomini per mezzo della via, non fa violenza all'impero con le armi. Questo modo di agire provoca un contraccolpo. L\u00e0 dove gli eserciti si accampano crescono spine e cardi. A grandi guerre seguono anni di carestia. [...] che sia risoluto, ma non altero. Che sia risoluto per necessit\u00e0. Che sia risoluto senza violenza.\u00bb "}
{"id": "79183", "revid": "228587", "url": "https://it.wikipedia.org/wiki?curid=79183", "title": "San Benedetto (disambigua)", "text": ""}
{"id": "79184", "revid": "439868", "url": "https://it.wikipedia.org/wiki?curid=79184", "title": "San Bartolomeo (disambigua)", "text": ""}
{"id": "79186", "revid": "4252", "url": "https://it.wikipedia.org/wiki?curid=79186", "title": "San Cesario", "text": ""}
{"id": "79188", "revid": "1564499", "url": "https://it.wikipedia.org/wiki?curid=79188", "title": "San Chirico", "text": ""}
{"id": "79189", "revid": "799790", "url": "https://it.wikipedia.org/wiki?curid=79189", "title": "San Cipriano", "text": ""}
{"id": "79190", "revid": "1305772", "url": "https://it.wikipedia.org/wiki?curid=79190", "title": "San Colombano (disambigua)", "text": ""}
{"id": "79191", "revid": "1745361", "url": "https://it.wikipedia.org/wiki?curid=79191", "title": "San Costantino", "text": ""}
{"id": "79193", "revid": "83531", "url": "https://it.wikipedia.org/wiki?curid=79193", "title": "Spanning tree (networking)", "text": "In telecomunicazioni e informatica lo spanning tree \u00e8 un protocollo di comunicazione standard utilizzato per realizzare reti complesse (a livello fisico) con percorsi ridondanti utilizzando tecnologie di Livello datalink (il livello 2 del modello OSI) come IEEE 802.2 o IEEE 802.11. Lo spanning tree viene eseguito dai bridge e dagli switch, e mantiene inattive alcune interfacce in modo da garantire che la rete rimanga connessa, ma priva di loop. Le risorse utilizzate da questo protocollo sono minori rispetto a quelle utilizzate da PVST(proprietario Cisco), RST, Rapid PVST(proprietario Cisco), MSTP, ma ha una convergenza pi\u00f9 lenta ed inoltre crea un'unica istanza che si occupa contemporaneamente di tutte le VLAN non sfruttando a pieno le funzionalit\u00e0 della rete. Il protocollo STP \u00e8 utilizzato solo nelle reti Lan, ovvero le reti locali.\nLo scopo del protocollo STP \u00e8 quello di eliminare \"virtualmente\" tutti i percorsi che sono considerati \"non primari\". Se non ci fosse il protocollo STP, ci sarebbero tanti cavi ridondanti che verrebbero considerati primari e darebbero vita ad un loop infinito. Quindi, il protocollo STP individua il percorso (cavo) principale e assegna a tutti gli altri percorsi lo stato \"locked\", ovvero bloccato. Se per un qualsiasi motivo il cavo primario o percorso primario smettesse di funzionare, il protocollo STP interverrebbe facendo una riconfigurazione della rete e assegnando lo stato Blocked al percorso che oramai non \u00e8 pi\u00f9 funzionante e assegnando lo stato primario ad un percorso alternativo. In aggiunta, lo stato Locked permette di bloccare (virtualmente) solo quel percorso per un periodo di tempo e che questo procedimento avviene solo ed esclusivamente alla parte logica della rete Lan.\nGli stati che uno switch pu\u00f2 assumere grazie al protocollo STP e i messaggi BPDU.\nGli switch di una rete Lan sono in grado di mandare dei messaggi detti BPDU (Bridge Protocol Data Unit); questi ultimi sono trasmessi a tutte le porte degli switch per eleggere un root bridge, ovvero la radice principale dell'albero gerarchico che verr\u00e0 creato dopo che l'STP agir\u00e0.\nI BPDU contengono informazioni per:\n-eleggere i designated switch, ovvero lo switch pi\u00f9 vicino alla root.\n-scegliere per ogni switch la root port.\n-calcolare il percorso pi\u00f9 breve da ogni switch alla root.\nOgni porta dello switch si pu\u00f2 trovare in uno dei seguenti stati:\n-listening: lo switch non \u00e8 in grado di comunicare con gli altri switch ma pu\u00f2 solo ricevere\n-learning: lo switch crea una tabella di bridging ma non pu\u00f2 ne comunicare e ne ricevere\n-forwarding: lo switch pu\u00f2 sia ricevere che comunicare\n-disabled: lo switch viene disabilitato dall'amministratore.\nLe modifiche che sono apportate dallo switch vengono rilasciate dopo 30/50 secondi e questo porta ad una perdita di tempo e a tempi di convergenza inferiori. Per sviare a questi problemi, si \u00e8 deciso di ricorre ad un metodo alternativo, ovvero passare direttamente da blocked a forwarding.\nLimiti delle LAN complesse.\nUna LAN complessa pu\u00f2 essere costituita da diversi segmenti di rete, connessi tra loro tramite dei bridge o switch, con il vincolo che la topologia di una LAN non contenga cicli, ovvero che tra ogni coppia di calcolatori esista un solo percorso.\nSe cos\u00ec non fosse, alcuni pacchetti verrebbero replicati all'infinito sulla rete, con risultati disastrosi. Il bridge, infatti, conosce gli indirizzi MAC degli host connessi su ogni segmento, ma se riceve un pacchetto con destinazione sconosciuta, o un pacchetto broadcast, lo invia su tutti i segmenti, tranne che su quello di provenienza. Se esiste un ciclo nella rete, il pacchetto raggiunger\u00e0 nuovamente il segmento da cui \u00e8 partito, venendo nuovamente replicato. Questo porterebbe alla proliferazione di infinite copie dello stesso pacchetto sulla rete, e quindi alla saturazione della rete stessa.\nUna rete complessa priva di percorsi ridondanti \u00e8 per\u00f2 estremamente fragile, perch\u00e9 il guasto di un solo bridge o collegamento la partiziona in due reti che non comunicano tra di loro.\nGestione della ridondanza attraverso lo spanning tree.\nIn una rete locale complessa, \u00e8 necessario che ci siano dei collegamenti ridondanti al fine di aumentare la robustezza della rete stessa, ma che alcuni di questi siano mantenuti \"fuori servizio\" fino a quando non si rendono necessari per sopperire a guasti di altri collegamenti o bridge.\nL'algoritmo di spanning tree \u00e8 un algoritmo distribuito, che opera su tutti i bridge, facendo in modo che in ogni istante la rete sia connessa, ma priva di cicli, ovvero che il grafo dei collegamenti disponibili sia \"coperto\" da un albero.\nCi\u00f2 si ottiene mediante la creazione di una gerarchia di bridge. Un bridge viene individuato come radice dell'albero coprente (\"root bridge\"), e una parte dei collegamenti tra bridge disponibili viene messa in standby, portando in stato \"BLOCKING\" alcune delle porte dei bridge, denominate alternate port (dall'inglese: porta alternativa)(AP).\nNel caso in cui un nodo diventi irraggiungibile, oppure cambi il costo di connessione, il bridge cercher\u00e0 di arrivare al nodo attivando i percorsi alternativi (AP) che sono in stand-by, ripristinando in questo modo la connettivit\u00e0 completa della rete (se possibile).\nIn teoria dei grafi, questo problema \u00e8 noto come albero ricoprente.\nQuesto processo avviene periodicamente per cui, se si scollega un bridge o si interrompe un collegamento, si ricostruisce lo spanning tree e la rete continua a funzionare.\nL'algoritmo tende automaticamente a mantenere in funzione i collegamenti di capacit\u00e0 superiore (pi\u00f9 veloci), ma talvolta la scelta di collegamenti da mantenere attivi \u00e8 inadeguata alle caratteristiche della rete o del traffico che la attraversa.\nConfigurando opportuni parametri (come per esempio la priorit\u00e0) sugli switch, \u00e8 possibile influenzare sia la scelta del root bridge che la scelta dei collegamenti da mantenere in servizio.\nTale algoritmo \u00e8 stato inventato da Radia Perlman e standardizzato in IEEE 802.1D.\nLimiti e alternative.\nL'algoritmo di Spanning Tree permette di estendere reti locali mantenendo un buon grado di ridondanza, ma presenta alcuni limiti:\nPer ovviare ai sopracitati limiti, sono stati sviluppate estensioni al protocollo di Spanning Tree originario. In particolare:\nAlcuni produttori di apparati di networking hanno sviluppato sistemi alternativi e proprietari per superare i limiti imposti da spanning-tree nell'ethernet e raggiungere le caratteristiche di SDH in particolar modo per quanto riguarda classica configurazione ad anello. In questo ambito sono da citare:\nPer le reti di tipo Token ring ed FDDI esiste un algoritmo specifico, alternativo a spanning tree, definito source routing.\nQuando la rete cresce al punto di rendere eccessivamente problematici questi fattori, \u00e8 spesso necessario segmentarla con l'aiuto di uno o pi\u00f9 router, anche se questo comporta tipicamente la modifica degli indirizzi IP utilizzati dagli host sulla rete (rinumerazione)."}
{"id": "79195", "revid": "6923", "url": "https://it.wikipedia.org/wiki?curid=79195", "title": "La Rete (partito politico)", "text": "La Rete (ufficialmente: Movimento per la Democrazia - La Rete; successivamente: La Rete per il Partito Democratico) \u00e8 stato un partito politico italiano di sinistra, attivo dal 1991 al 1999, con una forte caratterizzazione antimafia.\nFu fondato a Roma il 24 gennaio 1991 da Leoluca Orlando, Nando dalla Chiesa, Claudio Fava, Alfredo Galasso, Carmine Mancuso e Diego Novelli, come aggregazione tra forze cattoliche e forze di sinistra, e concepito come movimento a termine.\nAlle politiche del 1994 si present\u00f2 nell'Alleanza dei Progressisti, mentre dal 1996 ader\u00ec alla coalizione dell'Ulivo.\nIl movimento conflu\u00ec, infine, ne I Democratici il 27 febbraio 1999.\nStoria.\nLe premesse: la primavera di Palermo.\nLeoluca Orlando, esponente siciliano della sinistra democristiana e sindaco di Palermo dal 1985 grazie al sostegno di uno dei leader delle corrente morotea in Sicilia, Sergio Mattarella, fratello di Piersanti di cui Orlando era stato collaboratore alla regione siciliana, fu il principale promotore della primavera di Palermo, l'esperienza amministrativa ispirata alle idee del gesuita Ennio Pintacuda durante la quale, a partire dal 15 agosto 1987, Orlando dette vita alla prima \u00abgiunta anomala\u00bb, il cosiddetto pentacolore, con una maggioranza costituita dalla DC, dalla Sinistra indipendente, dai Verdi, dai Socialdemocratici e dalla lista civica cattolica di \u00abCitt\u00e0 per l'Uomo\u00bb, lasciando all'opposizione il Partito Socialista, i liberali, i repubblicani, ed emarginando le correnti pi\u00f9 conservatrici della DC.\nIl 15 aprile 1989 la maggioranza fu allargata anche al Partito Comunista Italiano, che entr\u00f2, per la prima volta nella sua storia, nel governo della citt\u00e0. L'ingresso del PCI accese lo scontro tra Orlando e il proprio partito, in particolare con la destra andreottiana che lo costrinse il 24 gennaio 1990 a dimettersi da sindaco, rimanendo dimissionario fino al maggio 1990. Alle elezioni successive, tenute il 6 e 7 maggio 1990, nonostante Giulio Andreotti invit\u00f2 pubblicamente in tv a non votare per Orlando che era capolista, l'affermazione personale alle urne del sindaco dimissionario fu determinante per il successo del partito. Ma non bast\u00f2, tanto che nell'agosto 1990 i vertici della DC, insieme alla corrente di sinistra demitiana, elessero in consiglio comunale come nuovo sindaco di Palermo il gavianeo Domenico Lo Vasco, preferito a Orlando, nonostante quest'ultimo fosse stato rieletto con oltre voti di preferenza.\nL'imminente spaccatura tra Orlando e il suo partito non era ancora consumata, quando nell'agosto del 1990 Orlando partecip\u00f2 a Brentonico, in Trentino, a un incontro organizzato dalla Rosa Bianca, associazione politica che raggruppa militanti del mondo cattolico schierati in maniera trasversale nei partiti di sinistra. Negli stessi giorni, Lorenzo Dellai organizz\u00f2 a Trento quello che \u00e8 considerato una delle prime riunioni organizzative dei seguaci di Orlando, \u00abuna rete di presenze che si riconoscono nella tradizione cattolico-democratica\u00bb volta, a detta del suo ideatore, a \u00abspezzare l'inganno per cui la DC chiede il consenso di milioni di cattolici progressisti per poi fare una politica conservatrice\u00bb. Il 5 novembre Orlando annunci\u00f2 che avrebbe lasciato la DC per fare de La Rete un nuovo partito, aperto a tutte le forze progressiste di sinistra che si riconoscessero nei valori della legalit\u00e0 e nella lotta alla mafia.\nLa fondazione del movimento.\nIl 24 gennaio 1991 fu annunciata ufficialmente a Roma la nascita del Movimento per la Democrazia - La Rete, ma simbolicamente il gruppo dirigente, che comprendeva politici di differente estrazione politica e culturale all'interno del recinto della sinistra, prefer\u00ec costituire la Rete in sede notarile il successivo 21 marzo, primo giorno di primavera. I cinque firmatari del manifesto costitutivo furono Leoluca Orlando, Carmine Mancuso, Nando Dalla Chiesa, Diego Novelli e Alfredo Galasso. Mentre i componenti del comitato promotore furono Claudio Fava, Laura Rozza Giuntella, Letizia Battaglia, Angelo Tartaglia, Vincenzo Passerini.\nIl 9 marzo a Roma Orlando, Diego Novelli e Alfredo Galasso presentarono ufficialmente il nuovo partito.\nLa prima sede nazionale fu in via Federico Cesi a Roma, nel quartiere Prati, mentre per le riunioni e i primi incontri pubblici furono inizialmente utilizzati i locali della vicina chiesa Valdese.\nPoco dopo inizi\u00f2 la campagna elettorale per le elezioni regionali siciliane. Per l'occasione Orlando fu capolista a Palermo e in altre quattro province, seguirono esponenti dell'antimafia siciliana: a Catania Claudio Fava; ad Agrigento Giuseppe Livatino, fratello del giudice assassinato Rosario; a Palermo Carmine Mancuso, ispettore di Polizia presidente del coordinamento antimafia.\nLa Rete ottenne cos\u00ec voti, pari al 7,3%, di cui preferenze solo per Orlando nel palermitano. A Palermo la Rete col 26% divent\u00f2 il secondo partito. All'Assemblea Regionale Siciliana la Rete ottenne cinque seggi: Orlando, Mancuso, Letizia Battaglia, Franco Piro (tutti e quattro eletti a Palermo) e Fava (a Catania).\nDal 22 al 24 novembre si svolse a Firenze la prima assemblea nazionale retina con 505 delegati in rappresentanza di 15\u00a0000 iscritti, \"trasversali per scelta e convinzione, raccogliendo ideali cattolici e idealit\u00e0 progressiste della sinistra tradizionale, intransigenze laiche ma anche attenzioni radicali e ambientaliste\".\nIl movimento divent\u00f2 cos\u00ec un \"intreccio tra identit\u00e0 diverse\", convergenza di gruppi di varia estrazione politica, dalla sinistra democristiana, da indipendenti dell'area comunista, dalla sinistra laica, da esponenti della societ\u00e0 civile e del mondo ambientalista.\nIl 7 febbraio 1992 venne presentato il simbolo per le elezioni politiche: sette volti stilizzati di persone sorridenti su fondo rosso. Cos\u00ec facendo, spieg\u00f2 Orlando, \u00abil nostro \u00e8 l'unico simbolo con la gente dentro\u00bb. Elesse 12 deputati e 3 senatori.\nLa Rete ebbe una forte caratterizzazione antimafia e anti-corruzione, lasciando libert\u00e0 di scelta sulle questioni etiche della sfera personale, come l'aborto.\nNato come \u00abmovimento politico con durata limitata\u00bb a partire dal 1994 diversi esponenti lasciarono il movimento in polemica con Orlando. Nando Dalla Chiesa dichiar\u00f2 pubblicamente di lasciare la Rete, non riconoscendosi pi\u00f9 nel suo progetto politico. Lo segu\u00ec a ruota Claudio Fava, che accus\u00f2 Orlando di voler puntare troppo sul voto moderato, all'interno del recinto di matrice cattolica, e ader\u00ec a Italia Democratica appena fondata da Nando Dalla Chiesa. Nel 1995, fu il turno del senatore Carmine Mancuso che pass\u00f2 dal gruppo Verdi-Rete a quello di Forza Italia, pur \"considerando se stesso ancora un uomo di sinistra\", e ader\u00ec a Italia Democratica appena fondata da Nando Dalla Chiesa.\nIl 15 dicembre 1996 mut\u00f2 nome in \"La Rete per il Partito Democratico\". Suo ultimo coordinatore nazionale fu Franco Piro. Il partito conflu\u00ec ne I Democratici il 27 febbraio 1999.\nIl 21 marzo 2011 Leoluca Orlando, a 12 anni dalla fine dell'esperienza retina, ha dato vita a un nuovo soggetto politico, La Rete 2018, che in occasione delle elezioni politiche italiane del 2013 sostiene Rivoluzione Civile.\nRappresentanza politica.\n\u00c8 stato rappresentato in Parlamento e in numerose assemblee locali. Ottenne buoni risultati alle elezioni regionali siciliane del 16-17 giugno 1991 (7,3% dei voti e 5 deputati eletti) e nelle elezioni politiche del 1992 dove ottenne l'1,86% alla Camera dei Deputati (Diego Novelli, Carlo Palermo, Laura Rozza Giuntella, Rino Piscitello, Paolo Bertezzolo, Antonio Borruso, Nando Dalla Chiesa, Claudio Fava, Alfredo Galasso, Giuseppe Gambale, Gaspare Nuccio, Salvatore Pollichino, Paolo Prodi) e lo 0,72% al Senato (Carmine Mancuso, Girolamo Cannariato, Vito Ferrara), dove form\u00f2 il Gruppo Verdi - La Rete con presidente Carla Rocchi e vicepresidente Carmine Mancuso.\nUn nuovo successo venne conseguito nelle elezioni per il sindaco di Palermo (1993), nelle quali Leoluca Orlando fu eletto al primo turno. Nel 1994 il movimento si present\u00f2 alle elezioni con i Progressisti. In quelle elezioni furono eletti 6 deputati (Diego Novelli, Franco Danieli, Michele Del Gaudio, Giuseppe Gambale, Francesco Manganelli, Giuseppe Scozzari) e 6 senatori di cui cinque in Sicilia (Bruno de Maio, Anna Maria Abramonte, Giovanni Campo, Pietro Cangelosi, Carmine Mancuso) e uno in Campania (Francesco de Notaris).\nIn occasione delle elezioni politiche del 1996, La Rete avrebbe dovuto presentarsi insieme alla Federazione dei Verdi, con la quale aveva gi\u00e0 iniziato un percorso federativo attraverso la costituzione di un gruppo unitario al Senato. L'accordo, tuttavia, non fu concluso; la rottura si riflesse anche nella decisione, promossa dalla Rete, di porre fine al gruppo unitario. Fu cos\u00ec che la Rete present\u00f2 candidati propri all'interno della coalizione del L'Ulivo, ottenendo cinque deputati (Rino Piscitello, Giuseppe Scozzari, Franco Danieli, Diego Novelli e Giuseppe Gambale) e un senatore (Mario Occhipinti).\nAlle elezioni regionali siciliane di poco successive ottenne il 3,6% e tre deputati regionali. Il 15 dicembre 1996 mut\u00f2 nome in \"La Rete per il Partito Democratico\"e conflu\u00ec ne I Democratici il 27 febbraio 1999, non avendo pi\u00f9, da allora, una sua rappresentanza istituzionale autonoma e distinta."}
{"id": "79196", "revid": "124478250", "url": "https://it.wikipedia.org/wiki?curid=79196", "title": "Bastone di Asclepio", "text": "Il bastone di Asclepio \u00e8 un antico simbolo greco associato alla medicina. Consiste in un serpente attorcigliato intorno ad una verga.\nStoria.\nAsclepio era il dio della salute nell'antico pantheon greco. Il nome latinizzato del dio era Esculapio. Fu istruito nell'arte medica dal centauro Chirone.\nIl bastone di Asclepio simboleggia le arti sanitarie, combinando il serpente \u2013 che con il cambiamento della pelle simboleggia la rinascita e la fertilit\u00e0 \u2013 con la verga, un semplice strumento. Alcuni studiosi hanno ipotizzato che, un tempo, il simbolo rappresentasse un verme arrotolato intorno ad un bastone; vermi parassiti come il \"verme della Guinea\" (Dracunculus medinensis) erano comuni nei tempi antichi, e si estraevano da sotto la cute arrotolandoli lentamente intorno ad un bastoncino. \u00c8 possibile che i medici abbiano pubblicizzato questo servizio comune apponendo un segnale rappresentante un verme su un bastone.\nAltre ipotesi riguardanti la figura del serpente, parlano di esso in quanto simbolo di conoscenza, idea sostenuta anche dal racconto di Adamo ed Eva nella Genesi (essi vengono tentati da un serpente a mangiare i frutti dell'Albero della Conoscenza del bene e del male).\nUsi ampiamente accettati includono il logo della Organizzazione Mondiale della Sanit\u00e0, la Stella della vita ed il simbolo della Associazione Medica Americana.\nUn simbolo simile, Nehushtan, \u00e8 menzionato nella Bibbia per essere stato utilizzato per la guarigione dal morso del serpente.\nSecondo il mito il bastone di Asclepio aveva poteri terapeutici, era capace infatti di guarire ogni tipo di malattia.\nIl bastone di Asclepio \u00e8 frequentemente confuso con il caduceo (che ha due serpenti), associato al dio Ermes."}
{"id": "79197", "revid": "4506", "url": "https://it.wikipedia.org/wiki?curid=79197", "title": "Indirizzo fisico", "text": ""}
{"id": "79198", "revid": "4506", "url": "https://it.wikipedia.org/wiki?curid=79198", "title": "Indirizzo ethernet", "text": ""}
{"id": "79199", "revid": "4506", "url": "https://it.wikipedia.org/wiki?curid=79199", "title": "Indirizzo LAN", "text": ""}
{"id": "79200", "revid": "188402", "url": "https://it.wikipedia.org/wiki?curid=79200", "title": "Giardino di Archimede", "text": "Il giardino di Archimede (iniziativa dal sottotitolo \"Un museo per la matematica\") \u00e8 un museo di Firenze, situato in via San Bartolo a Cintoia, che ha per fine la creazione e la gestione di un museo matematico.\nDescrizione.\nIl museo si configura come consorzio di universit\u00e0 ed enti pubblici. Attualmente sono soci del consorzio: La Scuola Normale Superiore di Pisa, l'Universit\u00e0 di Firenze, l'Universit\u00e0 di Pisa, l'Universit\u00e0 di Siena, la Provincia di Firenze, l'Unione Matematica Italiana, l'Istituto Nazionale di Alta Matematica e il Consorzio Irpino per la Promozione della Cultura della Ricerca e degli Studi Universitari di Avellino. Il Consorzio ha sede in Firenze, presso il Dipartimento di Matematica \"U. Dini\". Presidente del consorzio \u00e8 Enrico Giusti. \nAll'interno del museo \u00e8 situato un laboratorio in cui si spiega il Teorema di Pitagora e le leve.\nIl Giardino di Archimede ha inaugurato la sua sede di Firenze il 26 marzo 2004 e l'ha aperta al pubblico il 14 aprile 2004.\nUn'iniziativa del Giardino di Archimede chiamata \"La matematica antica su CD-rom\" riguarda il riversamento su CD-ROM e la diffusione di testi rilevanti per la storia della matematica."}
{"id": "79202", "revid": "2014155", "url": "https://it.wikipedia.org/wiki?curid=79202", "title": "Carlo I del Portogallo", "text": "Nato a Lisbona, figlio del re Luigi I del Portogallo e della principessa Maria Pia di Savoia, divenne re nel 1889. Dai contemporanei venne soprannominato \"il diplomatico\" (per le numerose visite che tenne a Madrid, Parigi e Londra, ricambiato con visite a Lisbona da parte di re Alfonso XIII di Spagna, di Edoardo VII del Regno Unito, del kaiser Guglielmo II di Germania e del presidente della Francia, \u00c9mile Loubet), \"il martire\" (in virt\u00f9 del fatto che venne assassinato), o \"l'oceanografo\" (per la sua passione per l'oceanografia, condivisa col padre e col principe Alberto I di Monaco).\nBiografia.\nInfanzia ed educazione.\nCarlo I era figlio di re Luigi del Portogallo e della principessa Maria Pia di Savoia, figlia di Vittorio Emanuele II, re d'Italia. Tra i suoi cugini primi erano, per parte paterna, Federico Augusto III di Sassonia, la principessa Maria Giuseppina di Sassonia, il principe Guglielmo di Hohenzollern-Sigmaringen e Ferdinando I di Romania e, per parte di madre, Vittorio Emanuele III di Savoia, Luigi Amedeo di Savoia-Aosta, Emanuele Filiberto di Savoia-Aosta.\nEbbe una solida educazione per essere preparato a essere un giorno un ottimo monarca costituzionale. Viaggi\u00f2 dal 1883 in Italia, Inghilterra, Francia e Germania, avendo cos\u00ec modo di incrementare le proprie conoscenze sulla civilizzazione del mondo del suo tempo. Nel 1883, 1886 e 1888 fu reggente per conto del padre che si trovava in viaggio all'estero.\nMatrimonio.\nLa prima candidata a sposare Carlo del Portogallo fu una delle figlie di Federico III di Germania, ma le differenze religiose rappresentavano un problema insormontabile, soprattutto per la pressione della diplomazia inglese che si opponeva a tale unione.\nPer questi motivi Carlo spos\u00f2, nel 1886, la principessa Amelia d'Orl\u00e9ans, figlia del conte di Parigi, a sua volta nipote ed erede di Luigi Filippo ed erede legittimo alla corona di Francia dalla morte del conte di Chambord, avvenuta il 24 agosto 1883. \nLe nozze, celebrate con fasto adeguato all'occasione, offrirono l'occasione al governo francese, guidato dal repubblicano Charles de Freycinet, per far votare una legge che decretava l'esilio per tutti i pretendenti al trono di Francia e per i loro primi eredi maschi, nonch\u00e9 l'espulsione dall'esercito di tutti i principi francesi. Ci\u00f2 costrinse il Conte di Parigi a emigrare in Inghilterra.\nRegno.\nAscesa al trono e crisi dell'Ultimatum del 1890.\nCarlo divenne re il 19 ottobre 1889 alla morte del padre. La sua incoronazione ebbe luogo il 28 dicembre 1889 con la partecipazione tra gli altri di Pietro II, deposto imperatore del Brasile, in esilio dal 6 di quello stesso mese.\nCarlo nella sua epoca era un uomo considerato intelligente, ma estremamente capriccioso e volubile e per questo il suo regno fu caratterizzato da crisi politiche costanti e conseguente insoddisfazione. Proprio all'inizio del suo governo il Regno Unito present\u00f2 al Portogallo l'ultimatum britannico del 1890 che intimid\u00ec la politica espansionistica coloniale del Portogallo, minacciando di dichiarare guerra tra i due Stati se non fossero stati liberati i confini tra Angola e Mozambico in breve tempo.\nI suoi rapporti col Regno Unito migliorarono proprio con la sigla di quel trattato che defin\u00ec i confini tra lo Zambesi e il Congo, stabilizzando cos\u00ec la situazione in Africa, sebbene questi contratti non fossero visti positivamente in Portogallo in quanto erano ritenuti svantaggiosi per il bene dello Stato. Come conseguenza gi\u00e0 dal 1891 scoppi\u00f2 una rivolta guidata dai repubblicani che per\u00f2 venne ben presto risolta.\nCarlo \"il Diplomatico\".\nNonostante la grave crisi che Carlo dovette affrontare all'inizio del suo regno con l'Inghilterra, il re seppe invertire la situazione e, grazie alle sue eccezionali doti diplomatiche, mise il Portogallo al centro della diplomazia europea del primo decennio del XX secolo, fatto al quale indubbiamente contribuirono le sue ramificate parentele. Pi\u00f9 volte colse l'occasione per spostarsi all'estero, rappresentando personalmente il Portogallo al funerale della regina Vittoria nel 1901. Una prova del successo del suo lavoro fu indubbiamente la prima visita all'estero che comp\u00ec il nuovo sovrano del Regno Unito, Edoardo VII, che fu proprio in Portogallo, dove fu ricevuto con tutta la pompa della circostanza nel 1903.\nNegli anni seguenti, Carlo ricevette a Lisbona le visite di Alfonso XIII, il giovane monarca spagnolo, della regina Alessandra (moglie di Edoardo VII), di Guglielmo II di Germania e, nel 1905, del presidente della Repubblica Francese, \u00c9mile Loubet. Tutte queste visite diedero un po' di colore alla corte di Lisbona, ma la visita del presidente francese colse l'occasione per far manifestare ancora una volta i repubblicani locali. Carlo e Amelia contraccambiarono queste visite in Spagna, Francia e Inghilterra, mentre gli fu impossibile raggiungere il Brasile nel 1908 come aveva programmato per celebrare il primo centenario dell'apertura dei porti brasiliani a causa della sua tragica morte.\nAmministrazione del regno.\nSul piano finanziario, Carlo I dovette per ben due volte (il 14 giugno 1892 e il 10 maggio 1902) dichiarare la bancarotta dello Stato, causando problemi nel campo industriale e favorendo il fervore socialista e repubblicano che muoveva a criticare la monarchia. \nQuesta crisi era derivata essenzialmente dalla maturazione del sistema politico noto col nome di \"rotativismo\" col quale i due principali partiti, il \"Partido Regenerator\" e il \"Partido Progresista\", si alternavano al potere. La situazione era difficile sia a livello gestionale sia per il continuo alternarsi dei primi ministri. , il partito di governo non riusciva mai completamente a raggiungere la vittoria elettorale e comunque otteneva dei risultati solo a fronte di promesse e compromessi coi dignitari locali.\nLa crisi economica che colp\u00ec il paese dal 1890 fu invece dovuta ai massicci investimenti in opere pubbliche e agli investimenti militari in Africa che seguivano i principi dettati dalla Conferenza di Berlino. A questo si aggiungevano scandali finanziari continui e i continui viaggi del sovrano che avevano un costo e che costituivano motivo di attacco da parte dell'opposizione. La mancanza di leader carismatici nei decenni precedenti sicuramente accentu\u00f2 le divisioni nei partiti tradizionali: nel 1901 si ebbe la prima scissione nel partito \"regenerator\", guidato da Jo\u00e3o Franco. Nel 1905 dal partito progressista si distacc\u00f2 Jose Maria Alpoim che ruppe coi suoi per le sue ambizioni personali.\nFranchismo.\nCarlo rispose ai suoi oppositori nominando il Jo\u00e3o Franco alla carica di primo ministro e successivamente accettando lo scioglimento del parlamento. La nomina di Franco ebbe l'appoggio immediato dei progressisti alla ricerca di un governo di coalizione.\n, Franco si dedic\u00f2 alla realizzazione delle riforme che aveva pensato, presentando al parlamento i conti pubblici con le responsabilit\u00e0 ministeriali, proponendo l'assoluta libert\u00e0 di stampa ma anche la repressione degli anarchici.\n e nel 1907 organizzarono scioperi che ebbero origine dall'Universit\u00e0 di Coimbra e che ben presto interessarono tutto il paese. Franco, pi\u00f9 volte attaccato dai suoi stessi parlamentari, chiese al re di sciogliere il parlamento e ritardare le elezioni per qualche tempo. Il re acconsent\u00ec a questa proposta rinnovando la propria fiducia nell'operato di Franco, ma nel contempo andando contro la prassi costituzionale almeno nel modo in cui era interpretata dai politici tradizionali, che vedevano cos\u00ec minacciata la democrazia.\nL'opposizione (non solo quella repubblicana, ma anche gli avversari politici di Franco) lanci\u00f2 una forte campagna antigovernativa, che coinvolse il re stesso, sostenendo che il paese era piombato in una dittatura in quanto effettivamente il governo si trovava a decidere senza il concorso del parlamento.\nCos\u00ec Carlo I scriveva all'amico principe di Monaco, Alberto I nel febbraio del 1907: \"Considerando che qui le cose non andavano bene, e vedendo gli esempi di buon governo provenienti da tutta Europa, ho deciso di fare un giro completo di tutte le procedure di governo del mio paese, una rivoluzione dall'alto, contribuendo a creare un nuovo governo di libert\u00e0 e di onest\u00e0, con idee moderne, di modo che non possa scoppiarmi una rivoluzione dal basso che certamente sarebbe la rovina del mio paese\". Nella stessa lettera, il re diede conto anche delle proprie paure che si verificarono poi dopo la sua morte: \"Finora, ci sono riuscito, e tutto va bene, anche meglio di quanto pensassi possibile, ma per questo bisogna di essere costantemente in riga e non posso abbandonare il governo nemmeno un minuto, perch\u00e9 so che il mio mondo si perderebbe per la mancanza di una direzione precisa, tornando subito indietro e anzi facendo di peggio che all'inizio\".\nContro il parere di Carlo (\"Il fuoco non si spegne per il semplice fatto di avergli sparato\"), Jo\u00e3o Franco riprese l'annosa questione degli anticipi (i debiti della Casa Reale) che in un primo momento aveva pensato di risolvere in Parlamento, ma che poi aveva pensato di affrontare per conto proprio. Lo studioso Rui Ramos ha ipotizzato che con questa mossa il primo ministro mirasse a ottenere l'appoggio del re per avere libert\u00e0 d'azione.\nIn questo contesto di crescente opposizione si inser\u00ec anche l'episodio dell'intervista rilasciata da Carlo I al giornale francese \"Le Temps\", dove il monarca ribad\u00ec il suo sostegno a Jo\u00e3o Franco, dicendo addirittura che aveva dovuto aspettare la nascita della dittatura per trovare qualcuno con carattere. Lo scopo di questa intervista era quello di rassicurare i mercati finanziari internazionali circa la stabilit\u00e0 del paese, ma in realt\u00e0 ebbe effetti molto negativi, soprattutto perch\u00e9 in quel \"carattere\" molti portoghesi interpretarono un attacco diretto al resto dei politici, ritenuti nell'ottica del re \"senza carattere\".\nNonostante l'opposizione, Franco riusc\u00ec a intessere quella solidit\u00e0 necessaria per riportare il paese alla normalit\u00e0 e a garantire la maggioranza in parlamento. In questo contesto i repubblicani decisero di agire con la forza, tentando un primo colpo di Stato il 28 gennaio 1908, che per\u00f2 si concluse con un nulla di fatto.\nRegicidio.\nAll'inizio del 1908 Carlo I si era recato come ogni anno al Palazzo di Vila Vi\u00e7osa, una delle residenze pi\u00f9 antiche della famiglia e la preferita di Carlo I. Qui Carlo I aveva riunito i suoi amici pi\u00f9 cari e con loro era andato a caccia per tutto il periodo.\nFu in questo periodo che si tenne il primo tentativo di attentato ai danni del re che port\u00f2 all'arresto di Ant\u00f3nio Jos\u00e9 de Almeida, di Luce Almeida, dei giornalisti Jo\u00e3o Chagas, Franco Borges, Jo\u00e3o Pinto dos Santos e Alvaro Poppe, del visconte di Ribeira Brava, del dotto Egas Moniz e di altri. Franco reag\u00ec con durezza a questo tentativo e prepar\u00f2 la deportazione nelle colonie o l'esilio all'estero per i congiurati. Il re ricevette la documentazione quando ancora era a Vila Vi\u00e7osa e si dice che firmandola abbia detto \"Sto firmando la mia condanna a morte, ma lo avete tanto desiderato...\".\nIl 1\u00ba febbraio 1908 la famiglia reale stava facendo ritorno dal palazzo di Vila Vi\u00e7osa a Lisbona. Viaggiando in treno da Barreiro, essa dovette attraversare il Tago in barca e per farlo dovette scendere dal piazzale della stazione, salire in carrozza e recarsi al porto. Mentre stavano compiendo questo tragitto, due attivisti repubblicani, Alfredo Costa e Manuel Bui\u00e7a, spararono alla famiglia reale, colpendo a morte Carlo I che rimase ucciso sul colpo e suo figlio, il principe ereditario Luigi Filippo, che mor\u00ec poco dopo, oltre a ferire al braccio l'infante Manuel, mentre la regina rimase miracolosamente illesa.\nGli assassini vennero uccisi sul posto dai membri della guardia reale e solo in seguito vennero riconosciuti come membri del movimento repubblicano.\nLa morte del re Carlo I e del principe ereditario del Portogallo, provocarono l'indignazione di tutta l'Europa, soprattutto dell'Inghilterra dove il re Edoardo VII deplor\u00f2 fortemente l'impunit\u00e0 dei responsabili dell'attentato. Questa impunit\u00e0 fu dovuta alla caduta di Jo\u00e3o Franco che venne accusato di non aver correttamente vigilato sul sovrano ma che in realt\u00e0 aveva perso il proprio appoggio al governo: si era tornati a ci\u00f2 che il defunto re aveva predetto nella sua lettera al Principe di Monaco, ovvero ai partiti tradizionali.\nIl trono, sette giorni pi\u00f9 tardi, fu affidato al figlio secondogenito della coppia, Emanuele (Manuel), che fu l'ultimo re del Portogallo prima della proclamazione della Repubblica nel 1910.\nMolti anni dopo, una donna afferm\u00f2 di essere figlia naturale di una relazione adulterina che Carlo I ebbe con Maria Am\u00e9lia de Lared\u00f3 e Mur\u00e7a, ottenne il cognome del re e per questo si present\u00f2 come pretendente al trono portoghese.\nPatrono delle scienze e delle arti.\nPatrono delle scienze e delle arti, il re Carlo I prese parte attiva alle celebrazioni, nel 1894, del 500\u00ba anniversario della nascita del principe Enrico il Navigatore. L'anno successivo decor\u00f2 personalmente il famoso poeta portoghese Jo\u00e3o de Deus in una cerimonia pubblica a Lisbona.\nCarlo si dimostr\u00f2 sempre un profondo conoscitore delle tecnologie che stavano emergendo nei primi anni del XX secolo: install\u00f2 appena possibile la luce al Pal\u00e1cio das Necessidades e programm\u00f2 l'elettrificazione delle strade di Lisbona. Grande amante della fotografia, fu il principale contributore della collezione fotografica della famiglia reale, collaborando anche col \"Boletim Fotogr\u00e1fico\" dal 1900. Carlo I era anche un pittore di talento, con preferenza per gli acquerelli e gli uccelli come soggetti, firmando i propri quadri semplicemente \"Carlos Fernando\". Questa scelta del tema rifletteva un'altra delle sue passioni, l'ornitologia. e diede prove notevoli di conoscenza del settore della produzione e della lavorazione della ceramica.\nCarlo aveva anche un interesse personale nelle esplorazioni marittime e promosse gli studi naturalistici nell'area portoghese in associazione con il principe Alberto I di Monaco, acquistando lo yacht \"Amelia\" per impegnarsi in campagne di studi in mare aperto. La collaborazione col principe di Monaco port\u00f2 alla nascita dell'Acquario Vasco da Gama di Lisbona, strutturalmente molto simile al Museo oceanografico di Monaco. Alcune ricerche compiute da Carlo in persona o da lui sponsorizzate si dimostrarono poi pionieristiche nel mondo dell'oceanografia e proprio per questo motivo oggi la marina portoghese dispone di una nave per le esplorazioni sottomarine chiamata appunto \"Dom Carlos I\".\nCarlo I era anche molto appassionato di agricoltura e per questo nelle residenze della Casa di Braganza avvi\u00f2 delle ottime e redditizie produzioni di vino, olio d'oliva, sughero e altri prodotti, oltre all'allevamento del bestiame e all'incoraggiamento della conservazione del prestigioso cavallo lusitano.\nDiscendenza.\nRe Carlo II e la principessa Amelia d'Orl\u00e9ans ebbero tre figli:"}
{"id": "79204", "revid": "1123126", "url": "https://it.wikipedia.org/wiki?curid=79204", "title": "Sion", "text": ""}
{"id": "79206", "revid": "110157", "url": "https://it.wikipedia.org/wiki?curid=79206", "title": "Urban M\u00fcller", "text": "Grande appassionato di Amiga, \u00e8 il creatore dell'archivio Aminet, nonch\u00e9 autore delle librerie di compressione XPK e del linguaggio di programmazione \"brainfuck\".\nAttualmente lavora presso search.ch, un motore di ricerca svizzero."}
{"id": "79207", "revid": "1684799", "url": "https://it.wikipedia.org/wiki?curid=79207", "title": "Zion", "text": ""}
{"id": "79208", "revid": "9", "url": "https://it.wikipedia.org/wiki?curid=79208", "title": "Nordic walking", "text": ""}
{"id": "79211", "revid": "547034", "url": "https://it.wikipedia.org/wiki?curid=79211", "title": "Dativo", "text": "Il caso dativo \u00e8 presente in varie lingue; in italiano \u00e8 limitato ad alcuni pronomi, mentre \u00e8 di uso esteso e frequente in molte lingue che conoscono una declinazione del nome o dell'aggettivo, come il latino, il greco, il russo o il tedesco. In queste ultime lingue, nelle grammatiche, occupa spesso, convenzionalmente, il terzo posto, dopo nominativo e genitivo.\nIl dativo esprime di regola l'oggetto indiretto / complemento di termine, ma \u00e8 spesso retto da preposizioni per esprimere diverse altre funzioni.\nItaliano.\nIn italiano, una declinazione del nome \u00e8 assente, per cui un vero caso dativo si ha solo con alcuni pronomi, in particolare quelli personali (nei quali, peraltro, solo le terze persone singolari hanno una forma di dativo distinta da quella dell'accusativo). \nUn altro pronome che possiede il dativo \u00e8 quello relativo (in cui peraltro la forma coincide con quella del genitivo): \"cui\".\nLatino.\nIn latino il dativo assume normalmente la funzione di complemento di termine (per esempio: \"do librum Marco, do il libro a Marco), di fine o anche di vantaggio (per esempio: \"pugno patriae, combatto per la patria). Pu\u00f2 avere anche altre funzioni, come ad esempio il \"dativo etico\", usato in espressioni a carattere affettivo (per esempio: \"vale mihi\", stammi bene).\nGreco antico.\nIn greco antico invece ha un uso molto pi\u00f9 ampio, a causa dell'assenza del caso strumentale nella lingua greca, per cui i complementi espressi dallo strumentale nelle lingue indeuropee sono confluiti nel greco al caso dativo, per un fenomeno di sincretismo: il dativo, dunque, rende ad esempio il complemento di mezzo, il complemento di causa ed il complemento di causa efficiente. Inoltre il dativo semplice anche in greco traduce il complemento di termine (a chi? a che cosa?); ancora, il dativo preceduto dalla preposizione \"\u1f10\u03bd\" traduce il complemento di stato in luogo (\u1f10\u03bd \u03c4\u1fa6 \u1f48\u03bb\u03cd\u03bc\u03c0\u1ff3 nell'Olimpo).\nTedesco.\nIn tedesco il dativo \u00e8 di norma impiegato per esprimere il complemento di termine. A causa della ridotta declinazione del sostantivo esso viene generalmente evidenziato con morfemi appositi nell'articolo o nell'aggettivo (\"das Kind\", il bambino; \"dem Kind\", al bambino). In alcuni casi, per lo pi\u00f9 arcaizzanti o letterari, viene conservata una terminazione di dativo anche nel nome, per esempio \"dem deutschen Volke\" \"al popolo tedesco\"). In altri casi, anch'essi di uso stereotipato, \u00e8 la semantica che fa capire la presenza del dativo anche in mancanza di marche formali: \"Gott sei Dank!\" \"grazie a Dio!\", lett. \"(a) Dio sia ringraziamento\").\nQuesto caso, in tedesco, \u00e8 retto inoltre da una serie di preposizioni ed \u00e8 usato per indicare lo stato in luogo."}
{"id": "79212", "revid": "287204", "url": "https://it.wikipedia.org/wiki?curid=79212", "title": "Liber abbaci", "text": "Il Liber abbaci, noto anche come Liber abaci, \u00e8 un trattato di argomento matematico. Scritto in latino medievale nel 1202 dal matematico pisano Leonardo Fibonacci, che nel 1228 ne pubblic\u00f2 una seconda stesura, ha svolto un ruolo fondamentale nella storia della matematica occidentale ed \u00e8 ritenuto uno dei libri pi\u00f9 importanti e fecondi del Medioevo.\nIl \"Liber abbaci\" \u00e8 un ponderoso trattato di aritmetica e algebra con il quale, all'inizio del XIII secolo, Fibonacci ha introdotto in Europa il sistema numerico decimale indo-arabico e i principali metodi di calcolo ad esso relativi. Il libro non tratta l'utilizzo dell'abaco, sicch\u00e9 il suo titolo pu\u00f2 essere tradotto in \"Libro del calcolo\": dato che abaco per i greci, i romani e i maestri d'abaco dei secoli precedenti era uno strumento di calcolo, secondo alcuni studiosi il titolo non sarebbe autoriale, per quanto non vi siano dubbi che il Fibonacci abbia in effetti riservato questa denominazione all'aritmetica-algebra applicativa in genere.\nSu questo trattato, per oltre tre secoli, si formeranno maestri e allievi della scuola toscana. L'equilibrio fra teoria e pratica era di fatto raggiunto. Fibonacci dice: \"Ho dimostrato con prove certe quasi tutto quello che ho trattato\".\nQuando Fibonacci scrisse il trattato, in Europa gli scritti di matematica avanzata erano quasi del tutto inesistenti, a parte le traduzioni delle opere classiche (gli \"Elementi\" di Euclide, per esempio), che per\u00f2 erano ancora molto poco diffuse, e i cosiddetti \"Algorismi\", scritti di aritmetica latina che prendevano il nome dal matematico al-Khwarizmi. Fibonacci comp\u00ec un'operazione unica, diversa da quelle degli Arabi, se non per l'originalit\u00e0 certo per la mole.\nLa prima edizione a stampa del \"Liber abbaci\" \u00e8 stata curata da Baldassarre Boncompagni Ludovisi nel 1857, che si bas\u00f2 su un manoscritto di XIV secolo recante al suo interno una versione databile al 1228.\nStruttura.\nIl trattato non ha precedenti in Europa ed \u00e8 al livello di quelli esistenti nel mondo islamico e classico; \u00e8 d'altronde evidente che Fibonacci trae molto dalle opere di matematici arabi quali al-Khwarizmi e Abu Kamil. \u00c8 il trattato pi\u00f9 noto e importante di Fibonacci, enorme (459 pagine nell'edizione in-quarto del Boncompagni), diviso in 15 capitoli:\nL'opera pu\u00f2 essere suddivisa in quattro parti: \nla prima, che comprende i primi sette capitoli, \u00e8 un'introduzione all'algebra e ai nuovi numeri, non fa riferimenti alla vita reale ma presenta esempi sempre pi\u00f9 complessi cos\u00ec da abituare il lettore ai nuovi numeri. Seguono poi quattro capitoli che presentano molti problemi nella mercatura; qui il lettore mette alla prova le nuove conoscenze e capisce la superiorit\u00e0 dell'algoritmo indiano rispetto a quello romano. Il dodicesimo capitolo \u00e8 il pi\u00f9 ampio, comprende problemi di matematica \"divertente\", uomini che trovano borse, conigli che si moltiplicano, divisione di cavalli ecc. La terza parte (che coincide con il tredicesimo capitolo) tratta il metodo della doppia falsa posizione, uno dei metodi pi\u00f9 potenti della matematica araba e medievale. L'ultima parte tratta questioni astratte, estrazione di radici, binomi recisi e proporzioni con la geometria. Vengono presentate le \"novem figure\" degli indiani e il \"signum 0\", operazioni su interi e le frazioni, criteri di divisibilit\u00e0, ricerca del massimo comune divisore e il minimo comune multiplo, regole di acquisto e di vendita, cambi monetari, regole del tre semplice e del tre composto ecc. La parte algebrica \u00e8 dedicata allo studio delle equazioni algebriche quadratiche secondo i metodi di al-Khwarizmi, Abu Kamil, al-Karaji. Fibonacci definisce tre termini primitivi dell'algebra - il termine noto (\"numerus\"), la radice quadrata (\"radix\" , il quadrato (\"census\") - che gli serviranno per studiare le equazioni di primo e di secondo grado, tratte dall'algebra di al-Khwarizmi, che introduce tramite le seguenti sei equazioni:\nStudier\u00e0 anche binomi e trinomi associati alle equazioni, l'algoritmo risolutivo e la sua relativa giustificazione geometrica e una novantina di problemi risolvibili con le conoscenze apprese nel libro. I nuovi algoritmi presentati da Fibonacci erano, per l'epoca, procedure di calcolo scritte in linguaggio colloquiale che intendevano facilitare la risoluzione dei problemi di calcolo evitando l'uso dell'abaco, fino ad allora insostituibile dato che si operava con il sistema numerico romano. La maggior parte dei metodi aveva inoltre fondamento teorico nel metodo principale delle proporzioni e negli altri algoritmi presentati negli \"Elementi\" di Euclide.\nFra i problemi trattati, 22 sono desunti da al-Khwarizmi e 53 da Abu Kamil. I quindici capitoli del libro contengono problemi di natura disparata. Il dodicesimo (dal titolo \"De Regulis Erractis\") \u00e8 quello pi\u00f9 ricco e vario: tratta i numeri perfetti e il problema della coppia di conigli, quello per cui \u00e8 diventato famoso: \"Determinare quanti conigli si avranno alla fine dell'anno partendo da una coppia che sar\u00e0 fertile a partire dal secondo mese\". \nLe fonti del \"Liber abbaci\".\nLa maggior parte degli studiosi concorda nel ritenere che il Fibonacci abbia avuto a disposizione una gran quantit\u00e0 di fonti latine, greche ed arabe, e che le abbia utilizzate per scrivere il suo \"Liber abbaci\". Alcune fonti possono essere identificate con una certa sicurezza: ad esempio, \u00e8 comunemente accettata l'ipotesi che il Pisano abbia mutuato il sistema di notazione delle frazioni continue ascendente dalla scuola matematica del Maghreb.\nNaturalmente non \u00e8 possibile stilare una lista completa di tutti i trattati in lingua latina, greca ed araba che il Pisano potrebbe aver conosciuto: egli, infatti, quasi mai cita gli scritti di altri autori all'interno del suo \"Liber abbaci\". Tuttavia, anche se il dibattito sulle fonti da lui utilizzate \u00e8 ancora in corso, su alcuni punti gli studiosi tendono ad essere d'accordo.\nQuasi sicuramente il nostro matematico ha avuto a disposizione una copia del \"Kitab al-fusul fi al-hisab al-hindi\" (Libro di capitoli sull'aritmetica indiana) del matematico al-Uqlidisi, di X secolo. Inoltre \u00e8 innegabile che egli abbia conosciuto l'opera aritmetica del matematico persiano al-Khwarizmi, vissuto nel IX secolo, che potrebbe aver letto nell'originale arabo. \nPer quanto riguarda la parte algebrica del \"Liber abbaci\", si ritiene che Leonardo abbia avuto un'ottima conoscenza non solo del \"Kitab al-jabr\" di al-Khwarizmi, ma anche del \"Kitab fil-jabr wa'l muqabala\" del matematico egiziano Abu Kamil, entrambi di argomento algebrico. Infine, tutti gli studiosi concordano nel riconoscere che Fibonacci dovette avere una grande familiarit\u00e0 anche con gli \"Elementi\" di Euclide, con il \"Liber embadorum\" di Platone da Tivoli, con il \"Libro sul rapporto e sulla proporzione\" di Ahmad ibn Yusuf al-Daya, con l'opera di argomento geometrico di Banu Musa e con il \"Liber mahamelet\".\nPer quel che concerne l'opera algebrica di Omar al-Khayyam, la maggior parte degli studiosi \u00e8 del parere che il Fibonacci non l'abbia conosciuta (o che, comunque, non l'abbia utilizzata). Vissuto a cavallo tra l'XI e il XII secolo, al-Khayyam si occup\u00f2 di aritmetica, algebra e musica, oltre che di poesia e di filosofia. La sua opera matematica pi\u00f9 conosciuta, dal titolo \"Algebra wa al-muqabala\" (Dimostrazioni di problemi di algebra), offre un'analisi avanzata delle equazioni polinomiali, che il Pisano non sembra prendere in considerazione nella stesura del suo \"Liber abbaci\". \nLa tradizione manoscritta del \"Liber abbaci\".\nLa tradizione manoscritta del \"Liber abbaci\" \u00e8 molto ampia e complessa. Attualmente si conoscono diciannove testimoni manoscritti dell'opera, ma bisogna tener presente che questo numero \u00e8 in costante aggiornamento. Alcuni di questi manoscritti tramandano l'opera in forma completa, mentre altri presentano al loro interno soltanto alcuni dei capitoli di maggior interesse. Si tratta, in particolare, dei capitoli conclusivi dell'opera, quelli che affrontano le cosiddette questioni erratiche, i numerosi problemi rappresentabili attraverso sistemi indeterminati, nonch\u00e9 alcune questioni teoriche di natura algebrica.\nLa fortuna del \"Liber abbaci\".\nVerso la fine del XIII secolo videro la luce molte opere di argomento aritmetico in lingua volgare, soprattutto in Toscana, dove fiorivano le botteghe dell'abaco. Queste opere, al pari del \"Liber abbaci\", spiegavano i numeri da 1 a 9 e l'utilizzo dello zero, le quattro operazioni fondamentali e una serie di questioni relative al commercio. Si tratta di scritti pi\u00f9 snelli rispetto al monumentale \"Liber abbaci\": essi sono raggruppabili sotto il titolo comune di \"Libri dell'abbaco\" e si caratterizzano per la scelta di utilizzare il volgare invece del latino.\nPer quanto la proliferazione dei libri d'abbaco sia stata davvero molto ampia, come osserva Keith Devlin nessuno si \u00e8 accorto della loro esistenza prima che lo storico Gino Arrighi iniziasse a pubblicare le trascrizioni dei loro contenuti. Nel 1980 lo storico Warren Van Egmond pubblic\u00f2 un catalogo di tutti i manoscritti italiani composti fino al 1600, e questo gli ha consentito di rilevare come la trattatistica dell'abaco si trasform\u00f2 rapidamente in un genere ben distinto, man mano che il numero degli scritti aumentava. Oggi la trattatistica dell'abaco \u00e8 uno dei campi di studio privilegiati degli storici della matematica e degli italianisti. \nL'esempio pi\u00f9 famoso della tradizione abbachistica vernacolare \u00e8 la \"Summa de arithmetica, geometria, proportioni e proportionalita\" di Luca Pacioli (1494). L'opera presenta molti punti in comune con il \"Liber abbaci\" di \"Leonardo Fibonacci\", da cui si differenzia per la scelta del volgare e per l'essere indirizzato a un pubblico per lo pi\u00f9 di mercanti."}
{"id": "79215", "revid": "2014155", "url": "https://it.wikipedia.org/wiki?curid=79215", "title": "Mehmet III", "text": "Biografia.\nFiglio primogenito di Murad III e di Safiye Sultan, un'albanese, dagli altipiani Dukagjin. Il suo bisnonno, Solimano il Magnifico, \u00e8 morto l'anno in cui \u00e8 nato e suo nonno \u00e8 diventato il nuovo sultano, Selim II. Suo nonno mor\u00ec quando Mehmed era un bambino e il padre di Mehmed, Murad III, divenne sultano nel 1574. Nel 1595, quando aveva 28 anni, successe al padre.\nMehmed ha trascorso la maggior parte del suo tempo a Manisa con suo padre Murad e sua madre Safiye, il suo primo insegnante fu Ibrahim Efendi. La sua circoncisione avvenne il 29 maggio 1582 quando aveva 16 anni.\nRegno.\nLotta di potere a Costantinopoli.\nAppena salito al trono fece assassinare i 16 fratelli, compresi quelli minorenni per evitare possibili pretese al trono. A quel tempo nell'impero ottomano l'usanza di uccidere i fratelli appena si era saliti al trono era tutt'altro che rara e anche i sultani precedenti l'avevano usata (per maggiori dettagli vedi \"legge del fratricidio\").\nMehmet III fu un sovrano inattivo, lasciando il governo a sua madre Safiye Sultan. Il suo primo problema principale era la rivalit\u00e0 tra due dei suoi visir, Serdar Ferhad Pasci\u00e0 e Koca Sinan Pasci\u00e0, e i loro sostenitori. Sua madre e suo cognato Damat Ibrahim Pasci\u00e0 supportarono Koca Sinan Pasci\u00e0, impedendo a Mehmed III di assumere il controllo del problema stesso. La situazione degener\u00f2 fino a causare gravi malcontenti fra i giannizzeri. Il 7 luglio 1595, Mehmed III finalmente licenzi\u00f2 Serdar Ferhad Pasci\u00e0 dalla carica di Gran Visir a causa del suo fallimento in Valacchia e lo ha sostituito con Sinan.\nMehmet lasci\u00f2 quasi tutta l'amministrazione dei territori in mano ai ministri e agli eunuchi di corte i quali approfittarono di questo per aumentare il loro potere.\nGuerra austro-ungarica.\nIl grande evento del suo regno \u00e8 stata la Guerra dei Tredici Anni d'Ungheria (1593-1606), chiamata anche \"Lunga Guerra\". Le sconfitte ottomane portarono Mehmet III a prendere il comando dell'esercito, il primo sultano a farlo dalla morte di Solimano I nel 1566. Comandati dal sultano, gli ottomani conquistarono Eger nel 1596. Infine gli ottomani decisero di affrontare il nemico e sconfissero gli Asburgo nella Battaglia di Keresztes.\nTuttavia, la vittoria nella Battaglia di Keresztes fu presto frenata da alcune perdite importanti, tra cui la perdita di Gy\u0151r e la sconfitta delle forze ottomane guidate da Haf\u0131z Ahmed Pasha dalle forze valacchi sotto Michele il Coraggioso a Nikopol nel 1599. Nel 1600, le forze ottomane sotto Tiryaki Hasan Pasci\u00e0 conquistarono Nagykanizsa dopo un assedio di 40 giorni.\nRivolte Celali.\nUn altro evento importante del suo regno furono le rivolte Celali in Anatolia. Karayaz\u0131c\u0131 Abd\u00fclhalim, un ex ufficiale ottomano, cattur\u00f2 la citt\u00e0 di Urfa e si dichiar\u00f2 sultano nel 1600. Le voci sulla sua rivendicazione al trono si diffusero a Costantinopoli e Mehmed ordin\u00f2 che i ribelli fossero trattati duramente per dissipare le voci, tra queste, era l'esecuzione di H\u00fcseyin Pasha, che Karayaz\u0131c\u0131 Abd\u00fclhalim defin\u00ec Gran Visir. Nel 1601, Abd\u00fclhalim fugg\u00ec nelle vicinanze di Samsun dopo essere stato sconfitto dalle forze di Sokulluzade Hasan Pasha, il governatore di Baghdad. Tuttavia, suo fratello, Deli Hasan, uccise Sokulluzade Hasan Pasha e sconfisse le truppe sotto il comando di Hadim H\u00fcsrev Pasha. Poi marci\u00f2 sulla citt\u00e0 di K\u00fctahya, che cattur\u00f2 ed incendi\u00f2.\nRelazioni con l'Inghilterra.\nNel 1599, il quarto anno del regno di Mehmed III, la regina Elisabetta I invi\u00f2 un convoglio di doni alla corte ottomana. Questi doni erano originariamente destinati al predecessore del sultano, Murad III, che era morto prima del loro arrivo. Incluso in questi regali c'era un grande organo a orologeria tempestato di gioielli che \u00e8 stato assemblato sul pendio del Il giardino privato reale da un gruppo di ingegneri tra cui Thomas Dallam. L'organo impieg\u00f2 molte settimane per essere completato e presentava sculture danzanti come uno stormo di merli che cantavano e agitavano le ali alla fine della musica. Tra i doni inglesi c'era anche una carrozza cerimoniale, accompagnata da una lettera della regina alla madre di Mehmed, Safiye Sultan. Questi doni avevano lo scopo di cementare le relazioni tra i due paesi, basandosi sull'accordo commerciale firmato nel 1581 che dava la priorit\u00e0 ai mercanti inglesi nella regione ottomana. Sotto la minaccia incombente della presenza militare spagnola, l'Inghilterra era ansiosa di garantire un'alleanza con gli ottomani, le due nazioni insieme avevano la capacit\u00e0 di dividere il potere. I doni di Elisabetta arrivarono in una grande nave mercantile da 27 cannoni che Mehmed ispezion\u00f2 personalmente, una chiara dimostrazione della forza marittima inglese che lo avrebbe spinto a costruire la sua flotta negli anni successivi del suo regno. L'alleanza anglo-ottomana non sarebbe mai stata consumata, tuttavia, poich\u00e9 le relazioni tra le nazioni divennero stagnanti a causa dei sentimenti antieuropei nati dal peggioramento della guerra austro-ottomana e dalla morte dell'interprete di Safiye Sultan e del capo filo-inglese Hasan Pasha.\nMorte.\nMor\u00ec il 22 dicembre 1603. Secondo una fonte, la causa della sua morte \u00e8 stato il disagio causato dalla morte di suo figlio, \u015eehzade Mehmet. Secondo un'altra fonte mor\u00ec di peste o di ictus.\nFamiglia.\nNessuna delle consorti di Mehmed \u00e8 elencata come \"Haseki\" negli archivi dei palazzi ottomani. Le consorti note sono state:\nFigli:\nFiglie:"}
{"id": "79217", "revid": "1993348", "url": "https://it.wikipedia.org/wiki?curid=79217", "title": "Tensione (meccanica)", "text": "In fisica, la tensione meccanica \u00e8 una forza esercitata su una unit\u00e0 di superficie. La tensione meccanica generica \u00e8 formata da componenti \"normali\" e tangenziali alla superficie (ad esempio quando parliamo di taglio e/o torsione). Per i fluidi si definisce il concetto analogo di pressione (nel caso di componente normale).\nDescrizione.\nNel calcolo della tensione di una corda, si considera come forza di tensione attiva la presenza dell'attrito dinamico se specificato.\nConsiderato un corpo soggetto a forze esterne in equilibrio, si effettui un taglio lungo un piano che divida il corpo in due sezioni.\nBisogna considerare adesso un punto A appartenente al piano di taglio, quindi appartenente ad entrambe le parti del corpo. La normale n condotta dal punto A sulla prima sezione \u00e8 chiaramente uguale ed opposta alla rispettiva normale sulla seconda sezione.\nUna volta effettuato il taglio, il corpo non si trover\u00e0 pi\u00f9 in uno stato di equilibrio. Per ripristinarlo \u00e8 infatti necessario che le due sezioni esercitino delle forze uguali ed opposte, dette forze interne, o tensioni.\nConsiderato un elementino su una delle due facce di superficie formula_1A con la sua normale n e la forza formula_1F possiamo indicare la tensione come:\nformula_3\nIndicando genericamente la tensione normale con formula_4 possiamo scrivere:\nformula_5 dove formula_6 \u00e8 la forza normale alla superficie, che d\u00e0 luogo, se il corpo subisce allungamenti, a uno sforzo di trazione, se il corpo subisce accorciamenti ad uno sforzo di compressione; indicando con formula_7 la generica tensione tangenziale possiamo scrivere analogamente a prima:\nformula_8 dove formula_9 \u00e8 la forza tangenziale alla superficie in esame che da luogo, invece, ad uno sforzo di taglio.\nNel caso della corda, nel momento in cui \u00e8 sotto tensione, esercita una forza sui corpi che sono legati alle sue due estremit\u00e0. \nLa tensione \u00e8 orientata lungo la corda nel verso di allontanamento dal corpo al quale \u00e8 legata (nell'ipotesi di considerare le corde e le pulegge prive di massa e attrito).\nPendolo.\nDato un pendolo semplice costituito da un punto materiale di massa formula_10 in movimento, appeso tramite un filo inestensibile di massa trascurabile, se formula_11 \u00e8 l'angolo spazzato dal filo in funzione del tempo, la tensione esercitata sul filo \u00e8:\nCarrucola.\nDati due piani scabri inclinati di angoli rispettivamente formula_12 e formula_13, sui quali si trovano due corpi in movimento di massa formula_14 e formula_15 (con coefficienti di attrito dinamico rispettivamente formula_16 e formula_17) collegati ad un filo inestensibile e di massa trascurabile che passa attraverso ad una carrucola senza attrito, la tensione del filo \u00e8:\nformula_18"}
{"id": "79223", "revid": "7", "url": "https://it.wikipedia.org/wiki?curid=79223", "title": "C'era una volta il west", "text": ""}
{"id": "79230", "revid": "193517", "url": "https://it.wikipedia.org/wiki?curid=79230", "title": "San Nicola (disambigua)", "text": ""}
{"id": "79232", "revid": "2036605", "url": "https://it.wikipedia.org/wiki?curid=79232", "title": "Astrolabio", "text": "L'astrolabio \u00e8 uno strumento astronomico tramite il quale \u00e8 possibile localizzare o calcolare la posizione del Sole e le stelle, legata al giorno dell'anno e all'ora, per una data latitudine\nIl nome deriva dal greco bizantino \"astrol\u00e1bion\", a sua volta proveniente dal sostantivo greco \"\u03b1\u03c3\u03c4\u03ae\u03c1\" \u00abast\u00e8r\u00bb (\u00abastro\u00bb) e dal verbo greco \u03bb\u03b1\u03bc\u03b2\u03ac\u03bd\u03c9 \u00ablamb\u00e0no\u00bb (\u00abprendere, afferrare\u00bb).\nComposizione e utilizzo.\nParti di un astrolabio.\nUn astrolabio \u00e8 formato da diverse parti:\nCosa \u00e8 un astrolabio.\nUn astrolabio \u00e8 un modello bidimensionale della sfera celeste, ovvero di quella sfera di raggio arbitrario su cui \u00e8 utile immaginare collocate le stelle fisse e il Sole, connesso con una rappresentazione bidimensionale del punto di vista terreno di un osservatore posto a una determinata latitudine.\nLa parte celeste dello strumento \u00e8 rappresentata tramite la \u00abrete\u00bb, che include una circonferenza che raffigura l'eclittica, il luogo dei punti percorsi dal Sole nello zodiaco, e una serie di \u00abfiamme\u00bb che indicano la posizione delle stelle nel cielo. La circonferenza dell'eclittica \u00e8 eccentrica rispetto alla madre, ed \u00e8 suddivisa nei 12 segni dello Zodiaco, ciascuno suddiviso in 30\u00b0: lo scopo di questa suddivisione \u00e8 indicare la posizione del Sole nel cielo nel corso dell'anno. La rete \u00e8 lavorata a traforo, e dunque le sue varie parti sono fisse, ma poich\u00e9 le posizioni relative delle stelle rispetto all'eclittica cambiano molto lentamente col tempo, a causa del fenomeno noto come precessione degli equinozi, \u00e8 possibile datare la rete in base alla posizione relativa delle stelle che raffigura. La rete \u00e8 costruita in modo da poter ruotare intorno al centro della madre, e questa rotazione rappresenta la rotazione della sfera celeste nel corso della giornata (una rotazione completa della rete rappresenta la rotazione della sfera celeste nel corso delle 24 ore della giornata).\nLa parte terrena dello strumento \u00e8 rappresentata tramite il \u00abtimpano\u00bb, su cui \u00e8 incisa la proiezione stereografica (calcolata per una data latitudine) del Tropico del Capricorno (il bordo esterno del timpano), dell'Equatore terrestre (che tocca l'eclittica in corrispondenza degli equinozi), e del Tropico del Cancro (la pi\u00f9 piccola circonferenza che tocca all'eclittica); sono poi tracciati i paralleli a latitudini regolari, che convergono in un punto che rappresenta lo zenit nel luogo in cui si trova l'osservatore, e spesso anche le linee azimutali. Completano il tracciato del timpano una serie di linee nella parte inferiore che rappresentano le ore temporarie (ore antiche), una linea orizzontale che indica l'orizzonte locale e una linea verticale che indica il meridiano locale.\nLa parte posteriore della madre ospita l'alidada, che pu\u00f2 essere ruotata su di una scala graduata, simile a un goniometro. Sospendendo l'astrolabio e ruotando l'alidada \u00e8 possibile traguardare una stella o il Sole e leggere poi l'altezza dell'astro sulla scala graduata. Questa altezza pu\u00f2 essere riportata sull'altra faccia della madre ruotando la rete finch\u00e9 la fiamma corrispondente a quella stella non tocca la curva corrispondente all'altezza voluta sul timpano.\nRuotando la rete sul timpano appropriato per la latitudine dell'osservatore, \u00e8 possibile determinare la posizione dei corpi celesti (Sole e stelle fisse) in diversi giorni dell'anno e a diverse ore del giorno; grazie a questa relazione, conoscendo due delle tre informazioni \u2013 ora, giorno e posizione di una stella o del Sole nel cielo \u2013 \u00e8 possibile calcolare la terza:\nStoria.\nL'invenzione dell'astrolabio \u00e8 talvolta ricondotta a Ipparco di Nicea (II secolo a.C.), uno dei massimi astronomi della storia, in quanto egli conosceva il principio della proiezione stereografica che \u00e8 alla base dell'astrolabio; Ipparco adoper\u00f2 infatti questa particolare proiezione per costruire l'orologio anaforico, un dispositivo che indicava l'ora e le posizioni degli astri rispetto a una rete di coordinate. Anche Claudio Tolomeo conosceva la proiezione stereografica e nel \"Planisfero\" ne espose l'applicazione in uno \u00abstrumento oroscopico\u00bb, munito di una \u00abrete\u00bb, ma non si trattava di un astrolabio, bens\u00ec di una sfera armillare.\nL'inventore dell'astrolabio \u00e8 stato identificato invece con il matematico Teone di Alessandria, vissuto nel IV secolo, che compose un trattato ora perduto su quello che all'epoca si chiamava \u00abpiccolo astrolabio\u00bb per distinguerlo dal \u00abgrande astrolabio\u00bb, la sfera armillare. Lo strumento era noto alla figlia di Teone, la matematica, astronoma e filosofa Ipazia, il cui discepolo Sinesio di Cirene costru\u00ec un astrolabio e ne fece dono a un amico, accompagnandolo a un trattato andato anch'esso perduto.\nIl pi\u00f9 antico trattato sull'astrolabio che si sia conservato \u00e8 opera di Giovanni Filopono, scienziato e filosofo del VI secolo, anch'egli di scuola alessandrina. Il secondo pi\u00f9 antico trattato conservatosi fu composto in lingua siriaca da Severo Sebokht, nel VII secolo. Da un'analisi comparata dei trattati di Filopono e di Sebokth \u00e8 possibile comprendere come fossero derivati dal trattato di Teone.\nA met\u00e0 dell'VIII secolo gli Arabi giunsero in Siria settentrionale e qui, ad Harran entrarono in contatto con i primi astrolabi; la civilt\u00e0 islamica adott\u00f2 questo strumento in quanto forniva risposte alle esigenze della nuova religione, con la necessit\u00e0 di determinare con precisione i momenti di preghiera nel corso della giornata, e lo svilupp\u00f2 a partire dalle basi greche dello strumento stesso. Sebbene l'astrolabio fosse comunque diffuso nell'Occidente greco e latino, gli strumenti islamici (magrebini, arabi e persiani) rimasero i pi\u00f9 avanzati tecnologicamente fino a tutto il XV secolo. A studiosi arabi sono dovuti trattati sulla costruzione e l'uso degli astrolabi, come quello dell'astronomo magrebino Abu Ali Hasan al-Marrakushi, ed evoluzioni tecnologiche come l'astrolabio sferico e varie forme di astrolabio universale. All'interno del mondo islamico si svilupparono diverse scuole regionali della costruzione degli astrolabi.\nLe basi teoriche matematiche furono gettate dall'astronomo mandeo Mu\u1e25ammad ibn J\u0101bir al-\u1e24arr\u0101n\u012b al-Batt\u0101n\u012b (Albatenius nelle fonti latine) nel suo trattato \"Kit\u0101b al-z\u012bj\" (c. 920 d.C.), che fu tradotto in latino da Plato Tiburtinus (\"De Motu Stellarum\"). Il pi\u00f9 antico astrolabio in nostro possesso \u00e8 datato 315 del Calendario islamico (ossia 927\u201328). Nel mondo islamico, astrolabi furono fabbricati per calcolare il tempo dell'alba o del tramonto delle cosiddette \"stelle fisse\", al fine di poter eseguire appropriatamente le preghiere canoniche della giornata. Nel X secolo, al-Sufi fu il primo a descrivere pi\u00f9 di 1000 differenti usi dell'astrolabio: astronomia, astrologia, navigazione, mappatura, calcolo del tempo, momenti di elezione della \u1e63al\u0101t (\"awq\u0101t\"), individuazione della corretta \"qibla\", e altro ancora.\nGli astrolabi furono introdotti nell'Europa latina nell'XI secolo, grazie al contatto con i regni musulmani della penisola iberica. A partire dal XIII secolo si svilupparono delle scuole regionali di costruzione degli astrolabi anche in Europa, e nel XVI secolo gli astrolabi pi\u00f9 avanzati tecnologicamente furono quelli prodotti in Europa, piuttosto che quelli prodotti nei paesi islamici. Nel XVII secolo gli europei iniziarono ad abbandonare gli astrolabi, preferendo sviluppare strumenti come il telescopio, mentre nei paesi musulmani si continuarono a produrre astrolabi fino al XIX secolo, malgrado la stagnazione tecnologica e scientifica di questo strumento."}
{"id": "79233", "revid": "324090", "url": "https://it.wikipedia.org/wiki?curid=79233", "title": "Antananarivo", "text": "Antananarivo (in francese: \"Tananarive\", chiamata in genere \"Tana\") \u00e8 la capitale, nonch\u00e9 la pi\u00f9 grande citt\u00e0 del Madagascar. \u00c8 anche capoluogo della provincia di Antananarivo e della regione di Analamanga.\nGeografia fisica.\nTerritorio.\nLa citt\u00e0 \u00e8 adagiata sul fianco di una lunga e stretta cresta rocciosa che si estende a nord e a sud per circa 4\u00a0km. Antananarivo \u00e8 posta a circa 1275\u00a0m sopra il livello del mare e domina su una pianura molto fertile.\n\u00c8 situata a 145\u00a0km dalla costa orientale e 215\u00a0km a ovest-sud-ovest di Toamasina, il principale porto dell'isola. La citt\u00e0 \u00e8 attraversata dai fiumi Ikopa e Betsiboka ed ospita il palazzo che fu la residenza della regina Ranavalona II.\nClima.\nSecondo la classificazione dei climi di K\u00f6ppen, Antananarivo ha un clima subtropicale montano caratterizzato da inverni miti e secchi ed estati calde e piovose. Le precipitazioni annuali avvengono in massima parte tra il mese di novembre e quello di aprile. I giorni di gelo sono rari in citt\u00e0, ma sono pi\u00f9 comuni a maggiori altitudini. Le temperature medie massime raggiungono poco meno di 28 \u00b0C a gennaio, mentre si abbassano fino a un minimo di circa 10 \u00b0C ad agosto.\nA titolo di esempio vengono riportati i dati relativi alla temperatura della citt\u00e0 (periodo 1971-2000).\nOrigini del nome.\nAntananarivo si trova dove in passato era situata la citt\u00e0 di Analamanga, che nel dialetto malgascio degli Altopiani Centrali del Madagascar significa \"foresta blu\". Analamanga fu fondata da una comunit\u00e0 di Vazimba, i primi abitanti dell'isola. Secondo la tradizione orale il re dei Merina Andrianjaka conquist\u00f2 la citt\u00e0 nel 1610 con una guarnigione di mille uomini per presidiarla e renderla la nuova capitale del regno. Analamanga mantenne il suo nome fino al regno di Andriamasinavalona, che la rinomin\u00f2 Antananarivo (\"citt\u00e0 dei mille guerrieri\") in onore dei soldati di Andrianjaka.\nStoria.\nDifferentemente da altre capitali del meridione dell'Africa, Antananarivo fu una grande citt\u00e0 gi\u00e0 prima dell'et\u00e0 coloniale. Dopo l'espulsione dei Vazimba (che fondarono la citt\u00e0 e si stabilirono anche sulla collina di Analamanga) da parte del re Andrianjaka, fu scelta come luogo di costruzione del rova, un complesso fortificato ampliato successivamente per contenere le tombe della nobilt\u00e0 del regno e includere il palazzo reale. L'anno della fondazione della citt\u00e0 \u00e8 incerto: le fonti si dividono tra il 1610 e il 1625. I primi re dei Merina fecero costruire tramite il fanampoana (lavori forzati) un enorme sistema di dighe e risaie intorno alla citt\u00e0 per garantire riserve adeguate di cibo alla crescente popolazione. La pi\u00f9 grande delle risaie, Betsimitatatra, continua assieme alle altre a produrre riso. \nAnalamanga continu\u00f2 a far parte del regno dei Merina durante il successivo regno di Andriamasinavalona. Durante il suo regno alla citt\u00e0 venne dato il nuovo nome di Antananarivo e fu costruita la piazza di Andohalo, dove da quel momento tutti i sovrani avrebbero tenuto i loro discorsi e annunci di fronte al popolo. I nomi assegnati a molte localit\u00e0 all'interno della citt\u00e0 si basarono su nomi di siti analoghi del vicino villaggio di Antananarivokely. Andriamasinavalona divise il territorio tra i due ceti sociali del tempo: gli hova (la gente comune) abitarono i quartieri della citt\u00e0 e gli andriana (i nobili) le campagne che la circondavano. Queste divisioni territoriali vennero fatte osservare rigorosamente: a ogni individuo era richiesto vivere nel territorio assegnatogli e di non risiedere in quello assegnato all'altro ceto per lunghi periodi. Vennero inoltre imposti numerosi fady (proibizioni) che vietarono la presenza di suini all'interno della citt\u00e0 e la costruzione di case in legno agli individui privi di un titolo nobiliare.\nIn seguito divenne anche capitale della colonia francese.\nPer molti anni \u00e8 stata la principale citt\u00e0 della casta degli \"uomini liberi\" \"Hova\". Nel 1793 \u00e8 stata dichiarata capitale del regno Merina. Con le conquiste del re Radama I, Antananarivo divenne la capitale di quasi tutto il Madagascar.\nFino al 1869 tutti gli edifici della citt\u00e0 erano costruiti prevalentemente con legno o giunchi, ma anche allora in citt\u00e0 erano presenti vari palazzi di notevoli dimensioni. La costruzione pi\u00f9 grande era alta 37 metri. Queste costruzioni coronavano la sommit\u00e0 della parte centrale del crinale roccioso, e il palazzo pi\u00f9 grande, con il suo tetto alto e le sue torri, \u00e8 visibile da ogni punto della citt\u00e0. \nDopo l'introduzione della pietra e dei mattoni, l'intera citt\u00e0 \u00e8 stata ricostruita e ora contiene numerose strutture in stile europeo, compresi i palazzi reali, le case appartenenti all'ex primo ministro, la residenza francese, la cattedrale cattolica e quella anglicana e diverse chiese in pietra.\nAntananarivo oggi.\nAntananarivo \u00e8 stata conquistata dai francesi nel 1895 ed incorporata nel loro protettorato di Madagascar. A seguito della conquista francese, la citt\u00e0, che contava una popolazione di circa 100.000 abitanti, si \u00e8 ampliata arrivando a toccare le 175.000 unit\u00e0 dal 1950. Antananarivo ha subito grandi trasformazioni urbanistiche. Sono state realizzate nuove strade a tutti i lati dell'area urbana.\nDopo l'indipendenza nel 1960 il ritmo di crescita \u00e8 aumentato rapidamente. La popolazione della citt\u00e0 ha raggiunto la cifra di 1,4 milioni.\nLa citt\u00e0 \u00e8 custodita da due fortezze costruite, rispettivamente, una sulle colline ad est e una a sud-ovest. Oltre alle gi\u00e0 citate cattedrali, ospita circa cinquanta chiese, cos\u00ec come una moschea musulmana. Antananarivo \u00e8 sede del campus dell'Universit\u00e0 del Madagascar e del Coll\u00e8ge rural d'Ambatobe.\nAntananarivo, gi\u00e0 organizzatrice della terza edizione dei Giochi della Francofonia, \u00e8 stata scelta come sede del XIII summit dell', nel 2010.\nInfrastrutture e trasporti.\n\u00c8 il pi\u00f9 importante nodo di comunicazione della nazione a livello stradale, ferroviario e aeroportuale.\n\u00c8 collegata al resto del paese da alcune delle pi\u00f9 importanti strade nazionali quali la RN 1, che la collega a Analavory a ovest, la RN 2, che la collega a Toamasina a est, la RN 3, che arriva sino al Lago Alaotra a nord-est, la RN 4, che la collega a Mahajanga a nord-ovest e la RN 7, lunga 980\u00a0km, che la collega a Toliara a sud-ovest.\n\u00c8 il capolinea della linea ferroviaria Tananarive-C\u00f4te Est (TCE) e della Tananarive-Antsirabe (TA).\nL'aeroporto di Antananarivo-Ivato \u00e8 lo scalo maggiore dell'isola, e funge da hub per la compagnia di bandiera Air Madagascar."}
{"id": "79235", "revid": "640541", "url": "https://it.wikipedia.org/wiki?curid=79235", "title": "Terna ordinata", "text": ""}
{"id": "79236", "revid": "1305772", "url": "https://it.wikipedia.org/wiki?curid=79236", "title": "Chianti Classico", "text": ""}
{"id": "79240", "revid": "226458", "url": "https://it.wikipedia.org/wiki?curid=79240", "title": "Espansione diadica", "text": "L'espansione diadica di un numero reale compreso tra 0 e 1 non \u00e8 altro che la sua scrittura binaria costituita dall'accostamento infinito delle sole cifre 0 e 1.\nDefinizioni formali.\nNel seguito denoteremo con formula_1 l'intervallo unitario formula_2 e con formula_3 un suo generico punto.\nGli intervalli di formula_4 verranno presi aperti a sinistra e chiusi a destra.\nInoltre denoteremo la lunghezza di un intervallo formula_5 con formula_6.\nEspansione diadica infinita.\nConsideriamo un qualsiasi numero di formula_1 nella sua notazione binaria, ad esempio formula_8, e indichiamo con formula_9, dove formula_10, la cifra binaria in posizione ennesima dopo il separatore della parte non intera.\nChiameremo espansione diadica infinita di formula_11 la serie:\nformula_12\nche risulter\u00e0 cos\u00ec associata alla successione binaria:\nformula_13.\nOsserviamo che, ad esempio, formula_14 pertanto i numeri razionali multipli di una potenza negativa di 2 (e solo loro) in formula_1 ammettono due espansioni diadiche: una, al pari degli altri numeri reali, infinita ed una finita (per finita si intende che da una certa posizione in poi troviamo tutti zeri), che trascureremo.\nOsserviamo, inoltre, che troncare un numero all'ennesima cifra dopo il separatore equivale a prendere la serie della sua espansione diadica e considerarne solo la somma parziale arrestata all'ennesimo termine.\nIntervallo diadico.\n\u00c8 intuitivo verificare che ogni formula_16 soddisfa la seguente diseguaglianza:\nformula_17\nOsserviamo che, fissato formula_18, l'insieme dei numeri formula_19 che hanno in comune con formula_18 i primi formula_21 termini dell'espansione diadica appartengono all'intervallo:\nformula_22\nChiameremo l'intervallo formula_23 intervallo diadico.\nAvendo stabilito che un'espansione binaria infinita non pu\u00f2 terminare con una sequenza di zeri, l'estremo sinistro di ogni intervallo diadico \u00e8 naturalmente escluso.\nNumeri normali.\nConsideriamo l'insieme formula_24 costituito dagli formula_3 che hanno nelle relativa espansione diadica tante cifre 0 quante cifre 1.\nGli elementi di formula_26 vengono detti numeri normali.\nEspansioni diadiche e probabilit\u00e0.\nL'associazione tra una sequenza infinita di lanci di una moneta e una successione binaria \u00e8 oltremodo immediata e naturale.\nTale associazione attribuisce alle espansioni diadiche e ai numeri normali un ruolo cruciale nello studio della probabilit\u00e0 numerabile ovvero dei fenomeni aleatori rappresentabili tramite uno spazio di probabilit\u00e0 numerabile.\nSe formula_27, dove gli intervalli formula_28 sono disgiunti e contenuti in formula_1, associamo ad formula_30 la probabilit\u00e0 formula_31.\nformula_32 avr\u00e0 senso soltanto se formula_30 \u00e8 l'unione finita e disgiunta di intervalli di formula_1.\nSe formula_30 e formula_36 soddisfano tale condizione e sono tra loro disgiunti allora anche formula_37 sar\u00e0 l'unione finita e disgiunta di intervalli di formula_1 e di pi\u00f9 formula_39\nPoich\u00e9 formula_40 \u00e8 immediato assegnare agli intervalli diadici la misura di probabilit\u00e0: formula_41.\nOsserviamo, inoltre, che:\nformula_42\nA titolo di esempio riportiamo la legge debole dei grandi numeri come risultato dello studio delle espansioni diadiche:\nformula_43"}
{"id": "79252", "revid": "1222", "url": "https://it.wikipedia.org/wiki?curid=79252", "title": "Ctenoforo", "text": ""}
{"id": "79254", "revid": "380654", "url": "https://it.wikipedia.org/wiki?curid=79254", "title": "Sin City", "text": "Sin City \u00e8 una serie di storie a fumetti realizzate da Frank Miller pubblicata negli Stati Uniti d'America dalla Dark Horse di genere noir. Tutte le storie si svolgono a Basin City, una citt\u00e0 nota anche come \"Sin City\", con personaggi ricorrenti e intrecci tra storie pur indipendenti tra di loro.\nDalle storie della serie sono stati tratti due lungometraggi cinematografici, \"Sin City\" (2005) e \"Sin City - Una donna per cui uccidere\" (2013). La serie, raccolta poi in volumi antologici, ha vinto numerosi premi come lo Eisner Award e l'Harvey Award.\nStoria editoriale.\nEdizione USA.\n ed \u00e8 per lo pi\u00f9 suddiviso in storie singole o mini-serie, comunque non inquadrate in una serie regolare. \nLa prima storia della serie apparve originariamente sul \"Dark Horse Presents\", rivista antologica della \"Dark Horse\", nei numeri dal 51 al 62 e nell'albo speciale \"5th Anniversary Special\", editi da aprile 1991 a giugno 1992, con il titolo \"Sin City\", serializzato in tredici parti. \nAlla prima storia, hanno fatto seguito altre di lunghezza variabile. Dal 1993 al 2000 vennero realizzate quattro miniserie, poi raccolte in volumi, un romanzo a fumetti, e numerosi racconti brevi, anch'essi raccolti poi in volume.\nLe singole storie sono state raccolte in sette volumi antologici:\nEdizione italiana.\nIn Italia sono state stampate pi\u00f9 volte negli anni da numerose case editrici come Star Comics, Comic Art, Play Press, Lexy Editore e Magic Press. Esord\u00ec in Italia edito dalla Star Comics nel mensile \"Hyperion\", da novembre 1992 a maggio 1993, con il primo racconto \"The Hard Goodbye\" seguito poi dalle successive storie. La Star Comics ha raccolto tali storie in un volume unico includendo anche 18 tavole inedite.\nLa \"Magic Press\" di Roma, fra il 2004 e il 2005, ha pubblicato una ristampa organica e completa dell'opera di Miller, suddivisa in sette volumi analoga a quella originale statunitense.\nPer la Lexy, nel 2003, usc\u00ec anche il volume \"The Art of Sin City\", uno speciale albo di illustrazioni; la raccolta fu pubblicata senza il permesso della Dark Horse, tuttavia la casa editrice si scus\u00f2 e onor\u00f2 in seguito gli impegni economici.\nNel 2012, in vista della futura uscita del secondo capitolo cinematografico, la Magic Press ha iniziato la pubblicazione di una nuova edizione in volumi brossurati della saga, con copertine realizzate ex-novo dall'autore.\nAltri media.\nTelevisione.\n\u00c8 attualmente in lavorazione una serie TV prodotta dalla Weinstein Company e che porter\u00e0 il mondo di \"Sin City\" sul piccolo schermo."}
{"id": "79257", "revid": "125987799", "url": "https://it.wikipedia.org/wiki?curid=79257", "title": "War (U2)", "text": "War \u00e8 il terzo album degli U2, pubblicato il 28 febbraio 1983. La rivista Rolling Stone l'ha inserito al 221\u00ba posto della sua lista dei 500 migliori album.\nIl disco.\n\"War\" \u00e8 il primo album degli U2 in cui inizia a intravedersi l'impegno politico e sociale della band di Dublino. Musicalmente, il disco non \u00e8 molto dissimile dai due precedenti, \"Boy\" ed \"October\". A spiccare sono sempre gli arpeggi della chitarra di The Edge e la potente voce di Bono.\nSebbene negli anni abbia guadagnato la nomea di album impegnato, in realt\u00e0 solo quattro tracce su dieci sono a sfondo politico: la celeberrima \"Sunday Bloody Sunday\", basata su un fatto di cronaca vero, ovvero la strage di pacifici civili nord-irlandesi da parte dell'esercito britannico a Derry, il 30 gennaio 1972; \"Seconds\", sul tema della paranoia nucleare (tre anni dopo sarebbe successo il disastro di Cernobyl); \"New Year's Day\", dedicata a Lech Walesa, e \"The Refugee\", che tratta di una bambina in un campo profughi. Il resto del disco prosegue sulla falsariga dei precedenti: spaccato di vita quotidiana (\"Surrender\", \"Red Light\"), riferimenti biblici (\"Drowning Man\", \"40\"), disagio giovanile (\"Like A Song\") nonch\u00e9 la prima canzone d'amore del gruppo (\"Two Hearts Beat As One\"). Il suo successo, quindi, pi\u00f9 che al contenuto pi\u00f9 o meno impegnato, \u00e8 dovuto a singoli come \"New Year's Day\" (il primo ad essere entrato nella Top 10 inglese e statunitense) e il loro cavallo di battaglia \"Sunday Bloody Sunday\". Alla pubblicazione dell'album seguir\u00e0 il War Tour e da alcune date di quest'ultimo sar\u00e0 tratto il primo live del quartetto irlandese, \"Under a Blood Red Sky\". Non a caso, \"War\" fu il primo album del gruppo a raggiungere la prima posizione della classifica di vendita del Regno Unito, ottenendo in tal modo un buon successo commerciale.\nCopertina.\nIl bambino sulla copertina \u00e8 Peter Rowen, a 8 anni, fratello di Guggi, amico di Bono. Peter \u00e8 anche presente sulle copertine di \"Three\" (1979), \"Boy\" (1980), \"The Best of 1980-1990\" (1998) e \"Early Demos\".\nEdizione rimasterizzata.\nNel 2008 viene prodotta una versione rimasterizzata, sotto la direzione di The Edge. Particolarit\u00e0 del CD \u00e8 il libretto in cui vi sono delle fotografie inedite scattate da Anton Corbijn, oltre che un'introduzione scritta da Niall Stokes in cui descrive le canzoni e commenta l'album a 25 anni di distanza.\nTour promozionale.\nPer promuovere l'album, il gruppo intraprese il War Tour, partito dalla Caird Hall di Dundee il 26 febbraio 1983, e conclusosi al Nakano Sun Puraza di Tokyo il 29 novembre dello stesso anno."}
{"id": "79261", "revid": "767487", "url": "https://it.wikipedia.org/wiki?curid=79261", "title": "Idi di marzo", "text": ""}
{"id": "79262", "revid": "486946", "url": "https://it.wikipedia.org/wiki?curid=79262", "title": "Idi di Marzo", "text": ""}
{"id": "79264", "revid": "339392", "url": "https://it.wikipedia.org/wiki?curid=79264", "title": "Vettore applicato", "text": ""}
{"id": "79265", "revid": "52054339", "url": "https://it.wikipedia.org/wiki?curid=79265", "title": "Vettore libero", "text": ""}
{"id": "79268", "revid": "102578122", "url": "https://it.wikipedia.org/wiki?curid=79268", "title": "Relazione di equipollenza", "text": "In geometria euclidea, la relazione di equipollenza \u00e8 una relazione binaria tra segmenti orientati.\nDue segmenti orientati \"(A,B)\" e \"(C,D)\" con \"A\"\u2260\"B\" e \"C\"\u2260\"D\" si dicono equipollenti se hanno:\nTutti i segmenti nulli si considerano equipollenti. Si verifica facilmente che questa relazione \u00e8 una relazione di equivalenza. Una singola classe di equivalenza (detta anche classe di equipollenza) \u00e8 detta \"vettore libero\"."}
{"id": "79270", "revid": "1005847", "url": "https://it.wikipedia.org/wiki?curid=79270", "title": "Grattacielo Pirelli", "text": "Il grattacielo (o palazzo) Pirelli \u00e8 l'edificio di Milano dove ha sede il Consiglio regionale della Lombardia. Spesso chiamato colloquialmente Pirellone, si innalza all'angolo sud-ovest di piazza Duca d'Aosta, dove si trova anche la stazione di Milano Centrale. Ha detenuto il record di edificio pi\u00f9 alto dell'Unione europea dal 1958 al 1966, anno di costruzione della Tour du Midi di Bruxelles.\nStoria e caratteristiche.\n\u00c8 un'opera architettonica importante, propria del razionalismo italiano; con i suoi 127 metri di altezza, distribuiti su 31 piani (altri 2 piani sono sotterranei) \u00e8 uno degli edifici in calcestruzzo armato pi\u00f9 imponenti al mondo.\nIl grattacielo Pirelli fu progettato nel 1950 e incluso nel nascente \"Centro Direzionale\".\nIn origine il palazzo era stato costruito per ospitare gli uffici della celebre azienda italiana di pneumatici Pirelli: nell'area su cui sorge esistevano degli stabilimenti del gruppo, distrutti dai bombardamenti aerei durante la seconda guerra mondiale. Nel 1977 il grattacielo \u00e8 stato acquistato dalla Regione Lombardia, che ne fece per circa 45 anni la propria sede principale, dopo una ristrutturazione a opera dell'architetto Bob Noorda.\nL'edificio \u00e8 stato costruito tra il 1956 e il 1960 su progetto di Gio Ponti, Giuseppe Valtolina, Pier Luigi Nervi, Antonio Fornaroli, Alberto Rosselli, Giuseppe Rinardi e Egidio Dell'Orto; Gio Ponti diresse anche tutte le fasi costruttive. L'aspetto strutturale venne curato da Giuseppe Valtolina, in collaborazione con i consulenti Pier Luigi Nervi, Arturo Danusso, Piero Locatelli e Guglielmo Meardi. \n&lt;br&gt;Il ruolo di Nervi fu fondamentale nella progettazione di una struttura che, per il suo ridotto rapporto larghezza/altezza, \u00e8 particolarmente soggetta alle azioni del vento e condusse a uno schema strutturale composto da setti rigidi triangolari alle estremit\u00e0, pilastri cavi, e quattro grandi pilastri-parete centrali, tutti in calcestruzzo armato. La realizzazione venne affidata all'impresa della Bonomi in collaborazione con Comolli e Silce. \nPeculiare \u00e8 stata la scelta progettuale dei materiali: l'intera struttura portante \u00e8 in calcestruzzo armato, materiale raramente preferito all'acciaio per edifici di considerevole altezza. Gli elementi verticali dell'ossatura sono quattro piloni, visibili anche dall'esterno poich\u00e9 percorrono a coppie l'altezza delle facciate. Sono pilastri rastremati: alla base sono larghi 2 metri, che diventano 50\u00a0cm in sommit\u00e0. Travi orizzontali, colleganti i pilastri, fungono da basi per i solai dei piani.\nL'ingresso all'edificio, che per molto tempo \u00e8 stato l'accesso principale, si trova in piazza Duca d'Aosta: \u00e8 rialzato rispetto al piano della piazza tramite una struttura detta \"collina\" che al suo interno contiene uno spazio adibito ad auditorium. Oggi si accede dal retro dell'edificio.\nLa superficie del grattacielo \u00e8 di 1.900\u00a0m\u00b2, la sua pianta \u00e8 lunga 75,5 metri e larga 20,5 metri. Si stima che per la sua costruzione siano stati usati 30.000\u00a0m\u00b3 di calcestruzzo e l'edificio complessivamente pesi 70.000 tonnellate per un volume di 125.324\u00a0m\u00b3.\nAll'epoca della sua costruzione, era il grattacielo in calcestruzzo armato pi\u00f9 alto d'Europa e il terzo nel mondo.\nIl Grattacielo Pirelli \u00e8 uno dei pi\u00f9 celebri simboli di Milano ed \u00e8 stato per quasi 50 anni l'edificio pi\u00f9 alto della citt\u00e0, superato nel 2010 dal Palazzo Lombardia alto 161\u00a0m, la nuova sede della Regione Lombardia, che sorge poco lontano, e nel 2011 dalla Torre Unicredit di piazza Gae Aulenti, alta 231 metri. Resta in ogni caso nel novero delle costruzioni pi\u00f9 alte d'Italia.\nIl design del grattacielo sarebbe stato inoltre d'ispirazione per la costruzione del Pan Am Building (oggi MetLife Building) a New York, della torre del Banco Atlantico di Barcellona e il grattacielo della Lonza Group di Basilea. &lt;br&gt;\u00c8 invece certo che gli architetti Schwebes e Schoszberger, dopo aver visitato il cantiere, ne rimasero impressionati e vi si ispirarono per il grattacielo Telefunken di Berlino.\nL'ultimo piano (32\u00ba) del grattacielo, raggiungibile tramite scale dal 31\u00ba piano (l'ultimo a cui arrivano gli ascensori), \u00e8 aperto al pubblico in alcune giornate speciali, funge da belvedere con ampia vista panoramica sulla citt\u00e0 e pu\u00f2 ospitare mostre temporanee come spazio multifunzionale.\nOggi il grattacielo, con i suoi 710 scalini \u00e8 inserito nelle corse \"run up\", in cui gli atleti gareggiano salendo di corsa fino all'ultimo piano del grattacielo lungo le scale.\nIncidente aereo e successivo ripristino.\nIl 18 aprile 2002 un aereo da turismo pilotato dall'italo-svizzero Luigi Fasulo, 67 anni, si schiant\u00f2 contro il 26\u00ba piano del palazzo a seguito di alcuni errori del pilota e guasti tecnici, danneggiando gravemente la struttura esterna e sventrando due piani. La collisione caus\u00f2 tre vittime: il pilota e due donne, dipendenti della Regione Lombardia. Oggi il 26\u00ba piano ospita il \"Luogo della memoria\" dedicato alle due vittime, Anna Maria Rapetti e Alessandra Santonocito.\nDall'edificio, dopo un completo restauro conservativo dei prospetti esterni in facciata continua e degli spazi interni, sono state rimosse le antenne radio e installate luci stroboscopiche di segnalazione agli aerei. Il grattacielo \u00e8 stato riaperto e da fine maggio 2005 \u00e8 tornato a ospitare il Consiglio regionale; la Giunta regionale invece si \u00e8 trasferita nel 2011 a Palazzo Lombardia. Al sesto piano l'edificio ospita la Biblioteca del Consiglio regionale della Lombardia.\nAltezza.\nLa tradizione vuole che nessun edificio a Milano possa essere pi\u00f9 alto della Madonnina del Duomo, tradizione che divenne negli anni trenta anche legge comunale, salvo deroghe. Quando fu realizzato l'edificio e quindi violata la tradizione, si decise di porvi in sommit\u00e0, in segno di rispetto, una piccola replica della statua che sovrasta i marmi di Candoglia del Duomo.\nDietro la sua costruzione sono sorti problemi tecnici e strutturali: pochi metri sotto la superficie della citt\u00e0 c'\u00e8 la falda freatica, presenza che aumenta i rischi di compattazione differenziale del sottosuolo: questo problema \u00e8 stato superato grazie all'adozioni di peculiari soluzioni progettuali."}
{"id": "79271", "revid": "78273", "url": "https://it.wikipedia.org/wiki?curid=79271", "title": "Settantatre", "text": ""}
{"id": "79272", "revid": "78273", "url": "https://it.wikipedia.org/wiki?curid=79272", "title": "Ottantatre", "text": ""}
{"id": "79274", "revid": "99185", "url": "https://it.wikipedia.org/wiki?curid=79274", "title": "Segmento orientato", "text": ""}
{"id": "79275", "revid": "92920", "url": "https://it.wikipedia.org/wiki?curid=79275", "title": "Margaret Mead", "text": "Biografia.\nNacque a Philadelfia, prima di quattro figli in una famiglia di religione quacchera originaria del Midwest. Il padre, Edward Sherwood Mead, era professore di economia all'Universit\u00e0 di Pennsylvania, sua madre, Emily Fogg, era invece una sociologa. Le due persone di riferimento per la sua crescita furono la madre e la nonna paterna che lei adorava. Dopo la scuola superiore fu ammessa alla DePauw University, l'universit\u00e0 che aveva frequentato il padre. Dopo un anno, nonostante l'opposizione di suo padre, si trasfer\u00ec presso il Barnard College, dove studi\u00f2 psicologia. Qui conobbe e divenne amica di Ruth Benedict, che la persuase a diventare antropologa. Durante gli studi conobbe uno studente di teologia, Luther Cressman, che spos\u00f2 nel 1923. Sognava di avere una famiglia numerosa, ma le venne comunicato che sfortunatamente non poteva avere figli.\nNel 1925 si rec\u00f2 a Ta'\u016b, isola samoana, dove si dedic\u00f2 allo studio delle adolescenti. Torn\u00f2 nel 1926, scrisse il suo primo libro (\"Coming of Age in Samoa\"), che venne tradotto in molte lingue e nel quale la Mead, tra le altre cose, concludeva che il disagio adolescenziale era appreso e non naturale e che era originato da aspetti culturali e non biologici. Nel 1928 divorzi\u00f2 e spos\u00f2 uno psicologo neozelandese, Reo Fortune. Si trasferirono in Nuova Guinea, dove la Mead si dedic\u00f2 allo studio dello sviluppo dei bambini e dei comportamenti degli adolescenti della popolazione dell'isola di Manus. Nel 1935 pubblic\u00f2 \"Sesso e temperamento\", basato sulle ricerche condotte in Nuova Guinea su tre popolazioni primitive: gli Arapesh, i Mundugumor e i Tchambuli. In questo, come in lavori successivi, afferm\u00f2 che i ruoli sessuali differivano fra le diverse societ\u00e0 ed erano pi\u00f9 influenzati da aspetti culturali che non da quelli biologici.\nNel 1936 si rec\u00f2 con il terzo marito, l'antropologo Gregory Bateson, a Bali. Nel 1939 nacque la figlia Mary Catherine. Nel 1942 pubblic\u00f2 un libro, \"Balinese Character: A Photo Analysis\", scritto con il marito Gregory, nel quale fece ampio uso di documenti fotografici apportando in questo modo un'innovazione negli studi antropologici. La seconda guerra mondiale interruppe i suoi studi nel Pacifico: nel 1944 fond\u00f2 con Ruth Benedict l'Institute for Intercultural Studies. Nel 1953 torn\u00f2 sull'isola di Manus per analizzare i cambiamenti avvenuti in seguito all'esposizione con altre culture e scrisse il libro \"New Lives for Old\". Nel 1959 pubblic\u00f2 il libro \"An Anthropologist at Work: Writings of Ruth Benedict\", uno studio sulla sua collega Ruth Benedict. Nel 1972 scrisse invece la sua autobiografia, \"Blackberry Winter\". Mor\u00ec di cancro a New York il 15 novembre del 1978. Margaret Mead scrisse 44 libri e pi\u00f9 di 1.000 articoli pubblicati in diverse lingue.\nImpostazione teorica.\nAllieva di Franz Boas, sosteneva l'idea di un approccio scientifico in linea con quello allora dominante negli Stati Uniti, fortemente incentrato sulla ricerca etnografica di tipo particolaristico, con grande cautela nelle comparazioni tra diverse culture e nelle teorizzazioni generali. Considerato fondamentale era l'approfondimento storico dell'evoluzione di ogni singola cultura, considerata irriducibile alle altre. In realt\u00e0 Mead, fin dalla famosissima ricerca nelle isole Samoa, segu\u00ec un metodo non pienamente in linea con questi propositi: scarso approfondimento storico e continui paralleli tra l'esperienza adolescenziale in America e quella da lei studiata delle giovani samoane. Inoltre, anche grazie alla sua formazione studentesca, sempre rilevante fu l'apporto di concetti della psicologia. Di conseguenza, assieme a Ruth Benedict, viene considerata principale esponente di una corrente di studi definita \"studi di cultura e personalit\u00e0\". In seguito si occup\u00f2 di studi di genere, e fu tra le prime a sostenere il carattere di costruzioni culturali dei ruoli basato sul sesso.\n\"L'adolescente in una societ\u00e0 primitiva\".\nLa ricerca pi\u00f9 celebre ed importante di Margaret Mead fu \"L'adolescente in una societ\u00e0 primitiva\" (\"Coming of Age in Samoa: A Psychological Study of Primitive Youth for Western Civilization\") del 1928, frutto di una ricerca effettuata tra il 1926 e il 1928 in Samoa, in cui sostiene che le difficolt\u00e0 personali incontrate dalle adolescenti occidentali, americane in particolare, non sono universali e necessarie, ma contingenti e generate prevalentemente dalla societ\u00e0. Le adolescenti samoane, al contrario, sarebbero lasciate libere di giungere alla maturit\u00e0 fisica, identitaria, sessuale, sociale, senza condizionamenti eccessivi e non soffrirebbero delle crisi e delle difficolt\u00e0 incontrate dalle occidentali. Queste tesi ebbero grandissima risonanza negli Stati Uniti e furono spesso contestate da parte dell'opinione pubblica.\nGli studi samoani della Mead divennero oggetto di controversia con l'antropologo neozelandese Derek Freeman, il quale visit\u00f2 le isole samoane tra il 1940 e il 1943 come insegnante e nel 1963, con lo specifico scopo di ritrovare le persone intervistate dalla Mead e verificare gli scritti del 1928. Freeman descrive incongruit\u00e0 tra la sua esperienza in Samoa e gli scritti della Mead, nelle sue conclusioni asserisce infatti che la Mead fosse stata ingannata da alcune sue compagne sulla vita samoana, in particolare sulle esperienze sessuali, portandola a conclusioni errate sull'influenza culturale e sul ruolo della biologia negli individui. Nel 1977 Freeman offri alla Mead di leggere le sue ricerche prima che venissero pubblicate, ma Margaret Mead era seriamente malata di cancro e mor\u00ec pochi mesi dopo aver ricevuto i documenti senza averli letti. Dopo varie stesure rifiutate Freeman pubblica le sue ricerche nel 1983 con il titolo \"Margaret Mead and Samoa: The Making and Unmaking of an Anthropological Myth\", scatenando un feroce dibattito negli antropologi e rovinando l'immagine della Mead.\nA sostegno di questa tesi, Freeman raccolse le testimonianze di una informatrice della Mead, Fa'apua'a Fa'amu (che anni dopo comparir\u00e0 in un video dichiarando di aver imbrogliato la Mead), ma le sue conclusioni furono contestate nel 1996 dall'antropologo Martin Orans, il quale dopo aver analizzato le note della Mead divenute di dominio pubblico, afferma le errate conclusioni di Freeman nel libro \" Not Even Wrong: Margaret Mead, Derek Freeman, and the Samoans\". Dall'analisi delle note, Orans dichiara che la Mead era cosciente dei frequenti scherzi dei samoani e che aveva formulato le conclusioni sulle esperienze sessuali prima di incontrare Fa'apua'a Fa'amu. Freeman \u00e8 stato inoltre accusato di manipolazione del dati da Paul Shankman, il quale analizzando gli archivi di Freeman dopo la morte di quest'ultimo, ha scoperto che l'intervista dell'informatrice chiave Fa'apua'a Fa'amu \u00e8 stata condotta in modo non oggettivo e pilotata in modo da pulire l'immagine licenziosa dei samoani descritta dalla Mead."}
{"id": "79277", "revid": "599013", "url": "https://it.wikipedia.org/wiki?curid=79277", "title": "Carmignano (vino)", "text": "Il Carmignano \u00e8 un vino rosso a \"Denominazione di Origine Controllata e Garantita\" (DOCG) prodotto in Toscana, nella fascia collinare tra i 250 ed i 400\u00a0m s.l.m. dei comuni di Carmignano e Poggio a Caiano in Provincia di Prato.\nTecniche di produzione.\nI vigneti devono rispondere ai requisiti esposti ai punti che seguono:\nPer i nuovi impianti e i reimpianti la densit\u00e0 non pu\u00f2 essere inferiore a ceppi/ha.\n\u00c8 vietata ogni pratica di forzatura.\n\u00c8 consentita l'irrigazione di soccorso.\nRichiede un invecchiamento almeno fino al 1\u00ba giugno del secondo anno successivo a quello di produzione delle uve.\nIl periodo di invecchiamento di cui sopra deve essere effettuato in botti di rovere e/o di castagno, per almeno otto mesi.\nTutte le operazioni di vinificazione, invecchiamento e imbottigliamento, debbono essere effettuate nella zona DOCG.\nCaratteristiche organolettiche.\nVin ruspo\nViene fatto con una miscela di vino di Carmignano DOCG attraverso una fermentazione breve la quale toglie leggermente il colore rosso delle bucce di uva. Viene spesso confuso dai non addetti con il vino ros\u00e9, o rosato, e come questo si serve a temperature dell'ordine dei 10 \u00b0C 14 \u00b0C.\nStoria.\nIl \"Carmignano\" \u00e8 uno dei vini pi\u00f9 antichi d'Italia.\nA Carmignano si produceva vino fin dall'epoca etrusca, come testimonia il ritrovamento di vasi di vino all'interno di alcune tombe etrusche sul Monte Albano.\nNell'Archivio di Stato di Firenze \u00e8 stato rinvenuto un contratto di affitto datato 804 che documenta come a Capezzana, nel comune di Carmignano, venissero coltivati olivi e viti per la produzione dell'olio e del vino.\nLa prima documentazione scritta in cui appare il nome di un vino \"Carmignano\" risale al 1396; si tratta di un documento in cui un notaio di Carmignano, Ser Lapo Mazzei, comunica ad un mercante di Prato, Marco Datini, di aver ordinato per la sua cantina quindici some di vino \"Charmignano\" pagandolo \"16 lire la soma\", un prezzo quattro volte superiore a quello dei vini della zona (il che ne dimostrava le superiori qualit\u00e0).\nNel XVII secolo il vino Carmignano viene citato anche dal poeta Francesco Redi, il quale nell'opera \"Bacco in Toscana\" ne esalta le qualit\u00e0:\n\"ma se Giara io prendo in mano / di brillante Carmignano, / cos\u00ec grato in sen mi piove, / ch'ambrosia e nettar non invidio a Giove. / Or questo, che still\u00f2 all'uve brune / di vigne sassosissime Toscane / bevi, Arianna, e tien da lui lontane / le chiomazzurre Naiadi importune / che saria / gran follia / e bruttissimo peccato / bevere il Carmignan quando \u00e8 innacquato.\"\nIl Carmignano pu\u00f2 essere considerato il \"progenitore\" dei cosiddetti vini \"Super tuscan\" (grandi vini toscani ottenuti aggiungendo al Sangiovese vitigni internazionali quali il o il Merlot); di fatto gi\u00e0 dal 1600 per la sua produzione si usava aggiungere al \"Sangioveto\" il \"Cabernet\", vitigno importato dalla Francia dai Medici (ed ancor oggi chiamato nella zona \"uva Francesca\", cio\u00e8 proveniente dalla Francia).\nLa zona di produzione del Carmignano \u00e8 stata definita fin dal 1716; infatti il 24 settembre di quell'anno a Firenze il Granduca Cosimo III de' Medici eman\u00f2 il Bando \"Sopra la Dichiarazione d\u00e9 Confini delle quattro Regioni Chianti, Pomino, Carmignano, e Val d'Arno di Sopra\", nel quale venivano specificati i confini delle zone entro le quali potevano essere prodotti i vini citati (in pratica una vera e propria anticipazione del concetto di Denominazione di Origine Controllata).\nDue mesi prima, il 18 luglio 1716, era uscito un bando che istituiva una Congregazione che avrebbe dovuto controllare i vini \u201c\"che sono commessi per navigare\"\u201d cio\u00e8 adatti a viaggiare per mare (Carmignano, Pomino, Chianti e Valdarno di sopra). La Congregazione doveva vigilare che essi non fossero manomessi e adulterati durante il viaggio. Quei vini erano infatti considerati importanti per il \u201c\"decoro della Nazione\"\u201d.\nSulla capacit\u00e0 del Carmignano a viaggiare troviamo altre informazioni: Lorenzo Biancardi di Livorno spedisce in data 31 marzo 1714, a mezzo nave olandese, diversi barili di vino Carmignano in Inghilterra e a Malta.\nTargioni Tozzetti, nel 1774, parla per la zona di Carmignano di \"\"vini e olii ottimi, annoverati tra i migliori della Toscana\".\nNel 1843 Emanuele Repetti scrive che nel territorio di Carmignano prosperano \"quelle viti che forniscono il brillante Carmignano, uno dei migliori e pi\u00f9 ricercati vini della Toscana\"\u201d. Inoltre \u201d\"l'area \u00e8 propizia anche all'ulivo ed a molte altre frutta delicate. Infatti la seconda risorsa de' possidenti di questo suolo consiste nell'olio, delle cui piante sono coperti i colli e le pi\u00f9 umili pendici del monte\"\"\nL'Amati, nel suo \"Dizionario geografico dell'Italia\" (1870) raccomanda, fra gli altri vini, il Carmignano \"squisito\". Il Cusmano (1889) nel \"Dizionario metodico-alfabetico di viticoltura ed enologia\" cita il Carmignano tra i vini migliori prodotti in Toscana. Il Palgiani (1891) nel \"Supplemento alla VI edizione della \"Enciclopedia Italiana\" afferma, alla voce \"Carmignano\" \"...tra il territorio bagnato dall'Arno e dall'Ombrone produce vini squisiti, dei migliori della Toscana\".\nNel 1932 il vino prodotto nella zona di Carmignano venne incluso nella zona di produzione dei vini del Chianti e successivamente (1967) venne compreso nella omonima \"Denominazione di Origine Controllata\" (DOC) come Chianti della sottozona Montalbano.\nTale classificazione comport\u00f2 una perdita delle caratteristiche originali, e quindi della qualit\u00e0, del vino prodotto (in quanto il disciplinare non consentiva l'uso del vitigno Cabernet); fu solo con il D.P.R. 28 aprile 1975 che al vino Carmignano venne riconosciuta un'autonoma Denominazione di Origine Controllata.\nPrecedentemente all'attuale disciplinare questo vino \u00e8 stato riconosciuto DOC con DPR 28.04.75 (G.U. 222-21.8.75) modificata con Dpr 13.10.82, successivamente \u00e8 stato riconosciuto DOCG con DPR 20.10.1990 (G.U. 59 - 11.03.1991), modificata con DM 09.07.1998 (G.U. 172 - 25.07.1998), di nuovo modificata con DM 30.11.2011 (Pubblicato sul sito ufficiale del Mipaaf Sezione Qualit\u00e0 e Sicurezza - Vini DOP e IGP)\nSecondo il disciplinare del 1990 il \" Carmignano\" risultava un vino ottenuto dalla fermentazione delle seguenti uve:\nE con le seguenti caratteristiche:\nAbbinamenti consigliati.\nIl Carmignano si abbina generalmente a piatti saporiti e dal gusto deciso, come cacciagione, arrosti di carni rosse e carne alla griglia. Si abbina anche a formaggi stagionati e saporiti. Temperatura di servizio 18-20 gradi.\nProduzione.\nTra le aziende storiche del Carmignano DOCG si annoverano:\nIl Carmignano docg rappresenta una delle docg pi\u00f9 piccole d'Italia con una superficie vitata totale di circa 220 ettari."}
{"id": "79278", "revid": "125935", "url": "https://it.wikipedia.org/wiki?curid=79278", "title": "R. Daneel Olivaw", "text": "R. Daneel Olivaw \u00e8 un personaggio nato dalla fantasia dello scrittore di fantascienza Isaac Asimov. \u00c8 un robot umanoide (la R. sta infatti per \"robot\") che compare per la prima volta nel romanzo \"Abissi d'acciaio\", ma che sar\u00e0 l'elemento legante di tutta una serie di romanzi successivi, includendo il ciclo dei Robot e i pi\u00f9 recenti episodi del ciclo della Fondazione. In un certo senso \u00e8 ci\u00f2 che lega tutte le serie di romanzi di Asimov tra di loro.\nStoria del personaggio.\nR. Daneel \u00e8 stato progettato e costruito da due esperti di robotica dei Mondi Spaziali, il dottor Han Fastolfe e il dottor Roj Nemennuh Sarton.\nNei primi tre libri del Ciclo dei Robot (\"Abissi d'acciaio\", \"Il sole nudo\" e \"I robot dell'alba\") R. Daneel svolge il ruolo di assistente investigativo del terrestre Elijah Baley, e le soluzioni di questi tre casi saranno la chiave che permetter\u00e0 alla Terra di liberarsi dal pesante dominio dei Mondi Spaziali e di (ri)cominciare a colonizzare la Galassia.\nFra la pubblicazione de \"Il sole nudo\" (1956) e \"I robot dell'alba\" (1983), Asimov scrisse un breve racconto con i personaggi di R. Daneel ed Elijah Baley, \"Immagine speculare\" (\"Mirror Image\", 1972, pubblicato la prima volta in Italia nel 1975 ne \"Il meglio di Asimov\", vol. II).\nNel quarto romanzo (\"I robot e l'Impero\") R. Daneel \u00e8 invece affiancato da un altro robot, R. Giskard Reventlov, mentre cercano di fermare un complotto che mira a distruggere la potenza della Terra e dei Coloni.\nR. Daneel torna poi nei due libri iniziali del ciclo della Fondazione nei panni di Eto Demerzel, il primo ministro (ed eminenza grigia) dell'Imperatore della Galassia Cleon I, nonch\u00e9 protettore del matematico Hari Seldon, a cui dar\u00e0 un aiuto nella sua ricerca della psicostoria, attraverso la figura di un giornalista Chetter Hummin, che altro non \u00e8 se non lo stesso R. Daneel in uno dei suoi alter ego. Lo stesso Seldon (in \"Preludio alla Fondazione\") nota che il nome Hummin \u00e8 una storpiatura di \"umano\". Durante quel periodo R. Daneel ha ormai raggiunto i ventimila anni di et\u00e0 e si sottopone regolarmente a sostituzioni di componenti (compreso il cervello positronico, il cui intero contenuto viene costantemente copiato in cervelli pi\u00f9 giovani e pi\u00f9 sofisticati).\nR. Daneel compare anche nell'ultimo capitolo di \"Fondazione e Terra\", dove enuncia il progetto di fondere la sua mente con quella di un essere umano ermafrodita, per permettergli di sopravvivere ancora e di liberarsi da alcuni vincoli delle tre leggi della robotica.\nRiguardo al luogo di origine di R. Daneel, Asimov fornisce informazioni contraddittorie. In \"Abissi d'acciaio\" R. Daneel afferma di essere stato costruito sulla Terra. Nell'ultimo romanzo del ciclo, \"Fondazione e Terra\", dichiara invece di essere stato fabbricato sul pianeta Spaziale di Aurora.\nCapacit\u00e0.\nDurante le avventure narrate nel romanzo \"I robot e l'Impero,\" R. Daneel mostra la dote di apprendere e modificare le proprie tecniche di ragionamento. In pi\u00f9 punti del libro viene sottolineato dallo stesso R. Daneel come lui stesso cerchi di ragionare ed ottenere delle informazioni nello stesso modo in cui le avrebbe ottenute l'amico Elijah Baley, ovvero deducendole da informazioni scarse ed apparentemente scollegate tra di loro. Questo mostra come il cervello positronico di R. Daneel abbia la propriet\u00e0 di modificare i propri collegamenti interni con lo scopo di migliorare i propri ragionamenti e le proprie deduzioni.\nParticolare interessante, nel primo libro Asimov lo dota di sensori che gli permettono di esaminare, anche se in modo approssimativo, lo stato emotivo degli umani che lo circondano. In tutti gli episodi successivi non si far\u00e0 pi\u00f9 alcuna menzione di questa caratteristica.\nInvece in \"I robot e l'Impero\" R. Daneel riceve da R. Giskard il potere di percepire \"direttamente\" le menti umane (una sorta di telepatia) e di influire su di esse modificandole a livello emotivo e di memoria. Daneel \u00e8 per\u00f2 bloccato nell'utilizzo di questi poteri dal fatto che c'\u00e8 un rischio di danneggiare gli umani che dipende dall'importanza dell'intervento.\nR. Daneel, essendo un robot, risponde alle tre leggi della robotica, alle quali per\u00f2, riflettendo assieme a R. Giskard su una frase detta in punto di morte da Elijah Baley, ne aggiunge un'altra, chiamata \"legge zero della robotica\". Questa afferma che \"Un robot non pu\u00f2 nuocere all'umanit\u00e0 o, tramite l'inazione, permettere che l'umanit\u00e0 riceva danno\" e modifica le tre leggi originali posponendo ad ognuna di esse il comma \"purch\u00e9 non sia in contrasto con la legge zero\".\nAspetto fisico.\nR. Daneel Olivaw \u00e8 un androide e in quanto tale \u00e8 fisicamente indistinguibile dall'essere umano. Costruito ad immagine del suo costruttore, il dottor Sarton, R. Daneel \u00e8 alto e magro, pelle chiara, occhi azzurri, capelli corti e di colore arancione-rosso. \u00c8 in grado di svolgere alcune funzioni tipiche degli esseri umani, quali mangiare (grazie ad un sacchetto nell'addome che dovr\u00e0 essere in un secondo tempo svuotato) o avere rapporti sessuali.\n\u00c8 un androide altamente evoluto e ha subito nel tempo innumerevoli sostituzioni di componenti."}
{"id": "79281", "revid": "767487", "url": "https://it.wikipedia.org/wiki?curid=79281", "title": "Numero di Knudsen", "text": "Il numero di Knudsen (Kn) \u00e8 un gruppo adimensionale, utilizzato in diversi campi della chimica e della fisica, definito come il rapporto tra il cammino libero medio molecolare \"\u03bb\" e una lunghezza caratteristica (\"L\") del fenomeno fisico osservato. Il nome deriva dal fisico danese Martin Knudsen (1871 - 1949).\nDefinizione matematica.\nPu\u00f2 essere definito come:\nin cui:\nPu\u00f2 inoltre essere ricavato come rapporto dei numeri di Mach e Reynolds.\nInterpretazione fisica.\nA seconda del valore del numero di Knudsen si identificano 3 diversi regimi di flusso:\nApplicazioni.\nIl numero di Knudsen viene usato, in particolare in fluidodinamica, per definire il campo di validit\u00e0 dell\"'ipotesi del continuo\" nel fluido e quindi l'applicabilit\u00e0 delle equazioni di Navier-Stokes. Problemi per cui tale numero risulta essere di ordine di grandezza unitario o superiore non possono essere studiati con queste leggi.\nUn esempio di applicazione si ha nel trasporto di materia all'interno di solidi porosi, per esempio nel processo di adsorbimento su catalizzatori eterogenei: nel caso in cui il cammino libero medio di una molecola di soluto sia comparabile con il diametro dei pori del catalizzatore, infatti la diffusivit\u00e0 di materia viene determinata in maniera differente rispetto al caso in cui i pori del catalizzatore hanno una larghezza molto maggiore della molecola di soluto.\nNei sistemi da vuoto ha una grande importanza il numero di Knudsen, in quanto le pompe da vuoto\nsono completamente diverse tra il regime viscoso e quello molecolare."}
{"id": "79287", "revid": "124123", "url": "https://it.wikipedia.org/wiki?curid=79287", "title": "Anastasio Guzm\u00e1n", "text": "Biografia.\nDella sua attivit\u00e0 in terra di Spagna non si hanno notizie certe, troviamo invece tracce (fonte Estrella, 1988) del suo viaggio di studio in Sud America, sbarcato a Buenos Aires si rec\u00f2 dapprima in Cile e poi in Per\u00f9 dove trascorse molto tempo con Juan Jos\u00e9 Tafalla altro naturalista spagnolo, nel 1801 si rec\u00f2 a Quito (Ecuador) per continuare i suoi studi naturalistici e di chimica, finanziando il viaggio e le ricerche con fondi personali. Mor\u00ec nel 1807 durante una spedizione nella Cordigliera di Los Llanganates in Ecuador, alla ricerca del tesoro perduto degli Inca. Il botanico ecuadoriano Jos\u00e9 Mej\u00eda del Valle y Lequerica e la vedova Guzm\u00e1n cercarono invano di recuperare il copioso materiale del naturalista; per anni si pens\u00f2 che fosse andato totalmente perduto, recentemente (sempre Estrella, 1988) si ritiene che parte del suo materiale sia ancora conservato a Quito. Qualche tempo dopo la sua morte, Tafalla sugger\u00ec a Ruiz e Jos\u00e9 Antonio Pav\u00f3n il nome per il genere \"Guzmania\", anche Kunth dedic\u00f2 il nome di una pianta al naturalista spagnolo, il \"Ranunculus guzmanii\"."}
{"id": "79288", "revid": "287204", "url": "https://it.wikipedia.org/wiki?curid=79288", "title": "Anastasio Guzman", "text": ""}
{"id": "79289", "revid": "78273", "url": "https://it.wikipedia.org/wiki?curid=79289", "title": "Pleco", "text": ""}
{"id": "79290", "revid": "78273", "url": "https://it.wikipedia.org/wiki?curid=79290", "title": "Pesce ventosa", "text": ""}
{"id": "79291", "revid": "1534511", "url": "https://it.wikipedia.org/wiki?curid=79291", "title": "Scalare", "text": ""}
{"id": "79294", "revid": "599013", "url": "https://it.wikipedia.org/wiki?curid=79294", "title": "Caf\u00e9 Lumiere", "text": ""}
{"id": "79296", "revid": "78273", "url": "https://it.wikipedia.org/wiki?curid=79296", "title": "Centocinquantatre", "text": ""}
{"id": "79297", "revid": "125930021", "url": "https://it.wikipedia.org/wiki?curid=79297", "title": "Tahar Ben Jelloun", "text": "Biografia.\nTahar Ben Jelloun nasce a F\u00e8s, nell'allora Marocco francese, il 1\u00ba dicembre del 1944 in un'agiata e antica famiglia della citt\u00e0. Ben Jelloun trascorre la sua adolescenza a Tangeri e compie gli studi di filosofia presso l'Universit\u00e0 di Rabat, dove comincia a scrivere le sue prime poesie in francese, raccolte poi sotto il titolo di \"Hommes sous linceul de silence\" (1971). In patria, ha svolto per diversi anni il ruolo di docente di filosofia ma, a causa dell'arabizzazione dell'insegnamento (e non essendo egli abilitato alla pedagogia in lingua araba), si \u00e8 trovato costretto nel 1971 a emigrare in Francia, a Parigi, dove tre anni dopo ha conseguito un dottorato in psichiatria sociale, sulla confusione mentale degli immigrati ospedalizzati, la cui tesi verr\u00e0 in seguito pubblicata col titolo \"L'estrema solitudine\". La sua esperienza di psicoterapeuta sar\u00e0 poi riversata nel romanzo \"La R\u00e9clusion solitaire\" (\"La reclusione solitaria\", 1976). Nel frattempo continua a scrivere, sempre esclusivamente in francese, collaborando regolarmente col quotidiano \"Le Monde\". Oggi vive a Parigi ed \u00e8 padre di quattro figli.\nIl suo primo romanzo, \"Harrouda\", \u00e8 del 1973. Con il Premio Goncourt assegnatogli per \"La Nuit sacr\u00e9e\" nel 1987, \u00e8 divenuto lo scrittore straniero francofono pi\u00f9 conosciuto in Francia. Interviene con dibattiti e articoli sui problemi della societ\u00e0, soprattutto sul problema della periferia urbana e del razzismo. Nel 1993 ha vinto il Premio Giornalistico Archivio Disarmo-Colombe d'oro per la Pace nell'ambito della nona edizione. Nel 2004 ha ricevuto il Premio Letterario Internazionale Giuseppe Tomasi di Lampedusa per \"Amori stregati.\" Con il libro \"Il razzismo spiegato a mia figlia\" e per il suo profondo messaggio gli \u00e8 stato conferito dal segretario delle Nazioni Unite il \"Global Tolerance Award\" e nel 2006 ha vinto il Premio Internazionale Trieste Poesia.\nTahar Ben Jelloun \u00e8 lo scrittore in lingua francese pi\u00f9 tradotto al mondo. \"The Sand Child\" (Threshold, 1985) e \"The Sacred Night\" (Prix Goncourt, 1987) sono stati tradotti in quarantatr\u00e9 lingue, incluse (oltre alle lingue araba, inglese e altre europee) quella indonesiana, vietnamita, hindi, ebraica, giapponese, coreana, cinese, e altre ancora. \"Il razzismo spiegato a mia figlia\" (un bestseller di oltre 400.000 copie), \u00e8 tradotto in trentatr\u00e9 lingue, incluse tre delle undici lingue principali del Sudafrica (afrikaans, swati e 'ixixhosa), bosniaco ed esperanto. La maggior parte dei suoi libri sono stati tradotti in arabo, alcuni dallo stesso autore. Dal 2011 \u00e8 membro della giuria del premio letterario Guillaume-Apollinaire. Nel 2013 ha vinto il Premio Nazionale Vincenzo Padula - Sezione \"Narrativa Internazionale\"."}
{"id": "79299", "revid": "125876758", "url": "https://it.wikipedia.org/wiki?curid=79299", "title": "Maribor", "text": "Maribor (in tedesco \"Marburg an der Drau\", in italiano storico \"Marburgo sulla Drava\") \u00e8 una citt\u00e0 di abitanti della Slovenia, secondo centro pi\u00f9 popoloso del paese dopo la capitale Lubiana nonch\u00e9 capoluogo e maggiore citt\u00e0 della regione della Stiria slovena.\nImportante nodo ferroviario e industriale nonch\u00e9 centro di produzione di vino e mele, \u00e8 situata nel nord-est del paese, sul fiume Drava, nel punto in cui si incontrano i monti Pohorje, la Valle della Drava, la Piana della Drava e le catene collinari del Kozjansko e del Slovenske gorice ed \u00e8 noto anche per la sua stazione sciistica sulle Pohorje ed il suo festival culturale di nome Festival Lent.\nCapitale europea della cultura per il 2012 assieme a Guimar\u00e3es, ha come stemma un piccione verde che scende in volo verso un castello bianco con due torri e un cancello, su un campo rosso.\nStoria.\nLa prima menzione della citt\u00e0 risale al XIII secolo. Maribor venne assediata nei secoli XVI e XVII due volte dagli invasori turchi, ma la citt\u00e0 rimase sotto il controllo degli Asburgo fino alla fine della prima guerra mondiale, quando lo sloveno Rudolf Maister organizz\u00f2 un'operazione militare che assicur\u00f2 Maribor e l'area circostante all'appena costituito Regno dei Serbi, Croati e Sloveni.\nNel 1910, prima della Grande Guerra, l'80,9% della cittadinanza dichiar\u00f2 come lingua d'uso il tedesco: molti tra questi erano sloveni germanizzati, che venivano chiamati dai loro ex connazionali col termine dispregiativo di \"Nem\u010duri\". Quasi il 20% invece dichiar\u00f2 come lingua d'uso lo sloveno, ma gran parte del capitale e della vita pubblica era in mano tedesca. L'area circostante era popolata in grande maggioranza da sloveni, anche se molti tedeschi vivevano in piccoli centri come Ptuj.\nDurante la prima guerra mondiale, molti sloveni in Carinzia e Stiria furono imprigionati in quanto considerati nemici dello Stato, il che avrebbe provocato successivi conflitti tra austriaci tedeschi e sloveni. Dopo la caduta dell'Impero austro-ungarico, Maribor fu contesa tra lo Stato degli Sloveni, Croati e Serbi (di vita effimera, venne sostituito alla fine del 1918 dal Regno dei Serbi, Croati e Sloveni) e dalla Prima Repubblica Austriaca. Tra fine ottobre e novembre 1918, l'ex maggiore austriaco di etnia slovena Rudolf Maister occup\u00f2 la citt\u00e0, sciolse la giunta cittadina e proclam\u00f2 l'annessione di Maribor e di tutta la Bassa Stiria al neonato Stato SHS.\nIl 27 gennaio 1919, mentre la popolazione attendeva nella piazza principale l'arrivo di una delegazione statunitense che aveva l'incarico di verificare la situazione etnica per le successive trattative di pace, le truppe slovene al comando di Maister chiusero gli accessi alla piazza e aprirono il fuoco, causando 13 morti e oltre 60 feriti tra i civili. La giornata viene tradizionalmente ricordata nelle fonti tedesche come \"Marburger Blutsonntag\" (Domenica di sangue di Marburgo). Le fonti slovene tendono a rovesciare la responsabilit\u00e0 sui germanofoni, affermando che ci fu un attacco dei dimostranti contro le truppe slovene, le quali comunque non lamentarono morti o feriti.\nSuccessivamente, la citt\u00e0 fu assegnata al Regno di Jugoslavia, e gi\u00e0 nel primo censimento post-bellico del 1921 la percentuale dei germanofoni di Maribor scese al 25%, oscillando su questa percentuale durante tutti gli anni trenta, quando la citt\u00e0 fu comunque teatro di una massiccia immigrazione di sloveni della Venezia Giulia che espatriavano per motivazioni economiche e politiche. Il contributo dei nuovi arrivati fu fondamentale per la trasformazione della fisionomia nazionale della citt\u00e0, che fin\u00ec per diventare un borgo prevalentemente slavo. La politica del neonato Stato jugoslavo fu fortemente discriminatoria contro i tedeschi, tendendo alla loro rapida \"slovenizzazione\". Pur in un contesto cos\u00ec sfavorevole, vennero mantenuti alcuni diritti quali l'insegnamento nella propria lingua nativa (fortemente contrastato), e alcune famiglie germanofone di Maribor rimasero fra le pi\u00f9 preminenti della citt\u00e0.\nNell'aprile del 1941 dopo l'aggressione da parte delle forze dell'Asse alla Jugoslavia, l'intera parte jugoslava della Stiria venne annessa al Terzo Reich. Adolf Hitler visit\u00f2 la citt\u00e0 e ordin\u00f2 ai suoi seguaci di \"rendere questa terra di nuovo tedesca\", scatenando un'ondata di violenza contro gli sloveni. Maribor - maggior centro industriale della regione, con un'estesa industria degli armamenti - venne bombardata sistematicamente dagli Alleati durante la seconda guerra mondiale.\nDopo la liberazione del 1945, tutti i tedeschi vennero espulsi dalla citt\u00e0 e dal circondario e molti vennero trucidati. Maribor capitalizz\u00f2 la sua vicinanza all'Austria e la sua manodopera esperta, e si svilupp\u00f2 come un importante centro di transito, industriale e culturale della Slovenia orientale. \nDopo la secessione della Slovenia dalla Jugoslavia nel 1991, la perdita del mercato iugoslavo mise a dura prova l'economia cittadina, basata sull'industria pesante, producendo dei livelli record di disoccupazione di quasi il 25%. La situazione \u00e8 migliorata a partire dalla met\u00e0 degli anni novanta, con lo sviluppo della piccola e media impresa.\nDi Maribor \u00e8 originaria la famiglia italiana di religione ebraica Morpurgo, espulsa dalla citt\u00e0 nel XVI secolo e rifugiatasi a Gradisca.\nSociet\u00e0.\nEventi e ricorrenze.\nMaribor \u00e8 sede di una universit\u00e0, fondata ai tempi dell'ex Jugoslavia nel 1976.\nVi si trova inoltre la pi\u00f9 vecchia pianta di vite del mondo, chiamata \"Stara trta\", che ha pi\u00f9 di 500 anni.\nOgni gennaio, la stazione sciistica di Maribor (Mariborsko Pohorje), situata alla periferia della citt\u00e0 sui declivi del monte Pohorje, ospita gare di slalom speciale e slalom gigante femminile valide per la Coppa del Mondo di sci alpino, note come \"Zlata lisica\" (La volpe dorata).\nOgni giugno, per due settimane, si tiene il Festival Lent (il nome deriva dal nome del quartiere sul fiume), con centinaia di eventi musicali, teatrali e di altro genere.\nSport.\nCalcio.\nLa squadra principale della citt\u00e0 \u00e8 il Nogometni Klub Maribor, il club pi\u00f9 titolato dell\u2019intera Slovenia."}
{"id": "79302", "revid": "287204", "url": "https://it.wikipedia.org/wiki?curid=79302", "title": "Letteratura francofona", "text": "Si definisce letteratura francofona tutta la letteratura in lingua francese, scritta sia da autori francesi che appartenenti ad altre nazionalit\u00e0. La categoria include:\nProblemi tassonomici.\nQuesta definizione tiene conto di un \"criterio linguistico\", l'uso della lingua francese, e di un \"criterio territoriale\", ovvero la provenienza degli scrittori da un luogo diverso dalla Francia. Questi principi non descrivono la situazione in maniera precisa, perch\u00e9 le letterature francofone si sviluppano spesso in \"contesti plurilinguistici\", i quali influiscono sull'uso della lingua francese. Inoltre alcuni autori francofoni risultano effettivamente francesi, avendo una doppia nazionalit\u00e0.Tuttavia \u00e8 utile basarsi su questa definizione, che rivela come lo studio delle letterature francofone non possa prescindere da uno dei due criteri. Un approccio puramente \"etnografico\", rischia di ignorare l'aspetto artistico delle opere, che risiede in parte in un uso innovativo della lingua. Uno studio esclusivamente linguistico invece, porta a disinteressarsi delle tematiche esposte e quindi della causa stessa della letteratura.Una prima grande distinzione va fatta tra i paesi Europei, dove la lingua francese \u00e8 originaria, ed i paesi ex coloniali (dell'America, dell'Africa e dell'Asia), dove essa \u00e8 stata importata. I primi hanno una tradizione letteraria consolidata, anche se spesso non adeguatamente distinta da quella francese, e una storia della letteratura che segue a grandi linee quella delle altre letterature europee. Le letterature francofone non europee invece sono da molti considerate \"letterature emergenti\", sia a causa della nascita recente di alcuni degli stati da cui provengono, sia per il riconoscimento tardivo di questi stati come rappresentanti di una cultura in grado di produrre una propria letteratura. Inoltre, se nel caso delle francofonie originarie, l'utilizzo del francese \u00e8 scontato, in altri paesi esso \u00e8 frutto di una \"scelta\" o di un \"compromesso\" tra il francese ed una o pi\u00f9 altre lingue. Questa scelta pu\u00f2 avvenire per motivazioni identitarie (la lingua come strumento privilegiato di autorappresentazione) o per motivi utilitaristici, tra i quali l'ottenimento di una maggiore visibilit\u00e0, grazie alla pi\u00f9 ampia diffusione del veicolo linguistico.\nIn Europa.\nIn Europa il francese, oltre che in Francia, \u00e8 parlato in Belgio, dai Valloni e da parte dei Brussellesi, e in Svizzera, dove \u00e8 la lingua ufficiale o una delle lingue ufficiali in sette dei cantoni. Si ha per le letterature francofone europee un processo di assimilazione, da parte della letteratura francese propriamente detta, che si appropria degli autori pi\u00f9 rappresentativi: molti ignorano che Jean-Jacques Rousseau, Isabelle de Charri\u00e8re, Madame de Sta\u00ebl, Benjamin Constant e Blaise Cendrars fossero svizzeri o che Maurice Maeterlinck, Marguerite Yourcenar e Georges Simenon fossero belgi. In questi casi l'importanza delle opere sovrasta l'identit\u00e0 nazionale dell'autore, la cui cultura e formazione sono erroneamente equiparate a quelle francesi. Quando invece un autore vuole sottolineare la sua alterit\u00e0 culturale rispetto alla Francia, come accade per Charles De Coster, i suoi scritti vengono sottovalutati a causa del \"regionalismo\" che li caratterizza. \u00c8 difficile per un autore belga affermare la propria identit\u00e0 e allo stesso tempo accedere all'universale. Siccome questa problematica \u00e8 in gran parte dovuta ad un fattore linguistico, \u00e8 contro la lingua che si ribellano molti scrittori belgi. Una prima caratteristica consiste nell'introduzione nelle opere di parole che i dizionari francesi riportano come \"belgismi\" da parte di molti scrittori valloni. Altre reazioni sono l'irregolarizzazione e la folklorizzazione del linguaggio, ad esempio in Michel De Ghelderode o la dissoluzione del legame tra significante e significato nel simbolista Maeterlinck. Infine si ha, nel caso di Henri Michaux, il rifiuto della letterariet\u00e0 del segno linguistico.\nIn America del Nord.\nIn America settentrionale il francese si parla in Canada, dove \u00e8 lingua ufficiale in Quebec e la lingua di una minoranza in alcune delle province dell'Acadia e nella Louisiana.\nIl francese del Quebec \u00e8 diverso da quello della Francia. Esso ha infatti mantenuto alcune forme e strutture del francese ottocentesco, a causa dell'interruzione nel XIX secolo dei rapporti politici e culturali con lo Stato madre. Inoltre ha subito alcune interferenze dall'inglese, lingua ufficiale delle province canadesi limitrofe. Specialmente in alcuni ambiti popolari questa lingua, denominata joual risulta quasi incomprensibile per un francofono dell\"'exagone\", a causa degli arcaismi, degli anglicismi e della pronuncia particolare.\nIl Canada francofono vive in bilico tra l'autonomia e la dipendenza sia nei confronti della Francia, sia nei confronti del Canada anglofono. La lontananza geografica ed il joual differenziano i Quebecchesi dai Francesi, mentre la cultura di origine francese e la religione cattolica, differenziano i Canadesi francofoni da quelli anglofoni. La Chiesa cattolica in particolare ha avuto un impatto notevole nella cultura e nella letteratura quebecchese. Il Canada francofono rest\u00f2 perlopi\u00f9 estraneo alla rivoluzione francese, e alla filosofia illuminista e questo imped\u00ec per molto tempo la secolarizzazione della cultura e dei costumi del paese, che rimase fino agli anni sessanta profondamente legato ad una morale cattolica intransigente e reazionaria. Ancora nella prima met\u00e0 del Novecento la Francia veniva vista con sospetto in quanto \"paese dove si tagli\u00f2 la testa al re\". Anche la letteratura francese, specialmente il romanzo, era considerata licenziosa e corruttrice di coscienze, in quanto la Chiesa accettava le opere letterarie in base alla loro moralit\u00e0 e all'utilit\u00e0. Per questo fino alla \"rivoluzione tranquilla\", la letteratura quebecchese \u00e8 spesso stata poco originale e per nulla innovativa, essendo i testi che si discostavano dal canone imposto, prontamente stroncati dalla critica. Gi\u00e0 negli anni trenta e quaranta la letteratura si apre alla critica sociale attraverso l'opera di Gabrielle Roy, ma \u00e8 solo negli anni sessanta che si emancipa dalla norma sia dal punto di vista contenutistico (trattando temi tab\u00f9 come l'adulterio, l'omosessualit\u00e0, l'aborto) sia da quello formale (violando la sintassi, ignorando le regole grammaticali e ricorrendo a neologisimi). La ribellione di alcuni autori si manifesta attraverso la volont\u00e0 di scandalizzare, attraverso visioni originali della natura del linguaggio o della letteratura, attraverso la frammentazione del testo, l'intertestualit\u00e0 e altri procedimenti tipici delle letterature contemporanee.\nIn America centrale.\nIn America Centrale il francese \u00e8 parlato soprattutto nelle isole caraibiche, dove costituisce la lingua principale assieme alla lingua creola delle Antille basata sul francese. Le Antille sono state fortemente condizionate, sia economicamente che culturalmente, dalla colonizzazione e questo ha ostacolato per lungo tempo la formazione di una propria identit\u00e0, tanto che solo negli anni '30 del novecento, ad opera principalmente di Aim\u00e9 C\u00e9saire, gli scrittori antillesi hanno potuto rivendicare la propria autonomia letteraria. C\u00e9saire fonda, assieme al senegalese L\u00e9opold S\u00e9dar Senghor il movimento ideologico e letterario della negritudine, con l'obiettivo di rendere manifesto che essere di colore significa per molti essere \"negri\", nella misura in cui ci\u00f2 indica il disprezzo da parte dei bianchi e l'emarginazione letteraria e culturale. C\u00e9saire ribalta questo concetto affermando \"\"\u00c8 bello, buono e legittimo essere negro\", e fonda nel 1932 la rivista \"Tropique\", nella cui prefazione scrive \"Noi siamo quelli che dicono di no all'ombra\"\", rivendicando la visibilit\u00e0 di un nuovo soggetto culturale. Le idee di C\u00e9saire e Senghor ebbero grande importanza nel raggiungimento dell'emancipazione culturale e dell'indipendenza politica delle ex colonie francesi, permettendo alla letteratura dei decenni successivi di distinguersi per l'originalit\u00e0 dei contenuti e delle forme.\nNell'Africa subsahariana.\nNell'Africa equatoriale si parlano centinaia di dialetti regionali e il francese, sebbene lingua imposta dal colonizzatore, \u00e8 quella che permette la comunicazione alla maggior parte della popolazione. Gli scrittori francofoni di questa zona, rifacendosi alla negritudine di C\u00e9saire e Senghor, utilizzano il francese nella loro letteratura per riaffermare la loro identit\u00e0 culturale, incontrando per\u00f2 difficolt\u00e0 sia nella ricezione in Francia (a causa della presenza nei loro testi di parole o forme estranee alla lingua francese) sia nel loro paese, a causa del diffuso analfabetismo. \u00c8 certo anche per diffondere la letteratura presso la popolazione analfabeta che molti dei testi letterari contemporanei sono opere teatrali, che rievocano la storia del paese, come le opere del congolese Tchicaya U Tam'si, o che trattano temi socialmente utili come la prevenzione dell'AIDS o gli infortuni sul lavoro.\nNel Maghreb.\nNei paesi del Maghreb il francese non \u00e8 la lingua ufficiale, ma \u00e8 usato parallelamente all'arabo e al berbero. Il francese era in epoca coloniale, la lingua del commercio, dell'amministrazione e della cultura, La letteratura maghrebina francofona nasce negli anni trenta e quaranta del novecento, quando per opera di alcuni scrittori algerini (Mohamed Dib, Mouloud Mammeri e Mouloud Feraoun), tunisini (Albert Memmi) e marocchini (Ahmed Sefrioui), questi paesi riscoprono la loro identit\u00e0 culturale, riproponendo e traducendo le forme pi\u00f9 antiche come la poesia berbera e cimentandosi in forme nuove, come il romanzo autobiografico. Questo genere in particolare \u00e8 molto frequentato dagli scrittori maghrebini che ne rinnovano la forma, scrivendo l'autobiografia non di un singolo individuo, ma di un'intera comunit\u00e0. La cultura di questi paesi privilegia la collettivit\u00e0 al singolo e l'opera letteraria non \u00e8 in funzione dello scrittore, ma racconta un intero contesto sociale, soffermandosi su pi\u00f9 storie, dando spazio al vociare collettivo.\nNegli ultimi decenni il fenomeno dell'emigrazione ha portato alla nascita in Francia della letteratura omonima, di difficile classificazione. \u00c8 il caso ad esempio di Tahar Ben Jelloun, scrittore e giornalista marocchino popolare in Francia e in altri paesi europei.\nIn altri paesi.\nIn molti altri paesi, africani e asiatici, lavorano scrittori di lingua francese. In Egitto, Turchia e Siria, dove, seppur per breve tempo, operarono le scuole francesi, il francese \u00e8 percepito come la lingua della cultura.\nIn Libano il francese ha una grande diffusione nella televisione e sui giornali, mentre nella lingua parlata convive con l'arabo (lingua ufficiale) e l'inglese. Alcuni scrittori: il poeta e drammaturgo Georges Schehad\u00e9, le poetesse Andr\u00e9e Chedid, Nadia Tu\u00e9ni, V\u00e9nus Khoury-Ghata e lo scrittore Amin Maalouf.\nInoltre il francese \u00e8 parlato in alcune citt\u00e0 dell'India e in alcuni arcipelaghi della Polinesia francese.\nAccade spesso che le opere di questi autori, una minoranza rispetto agli artisti che si esprimono in altre lingue, siano pi\u00f9 vicine alla cultura francese che a quella del loro paese.\nNon mancano infine esempi di singoli casi di francofoni che lavorano in paesi con cui la Francia ha avuto rapporti economici o diplomatici, come nel caso della giapponese Am\u00e9lie Nothomb. Anche in questi autori \u00e8 fondamentale il tema della ricerca dell'identit\u00e0 linguistica e culturale."}
{"id": "79303", "revid": "767487", "url": "https://it.wikipedia.org/wiki?curid=79303", "title": "Serpica Naro", "text": "Serpica Naro \u00e8 un meta-brand fittizio nel campo della moda, lanciato in occasione di una sfilata di alta moda e accreditato presso gli organizzatori della Settimana della moda a Milano per la giornata conclusiva delle sfilate il 26 febbraio 2005. Serpica Naro, anagramma di \"San Precario\", era stata descritta come una giovane artista e stilista anglo-nipponica.\nDurante la finta protesta organizzata contro la stilista, Serpica Naro \u00e8 stata accusata di aver contribuito all'estinzione di un anfibio, la \"rana persico\", usando la sua pelle squamosa per produrre stivali. In realt\u00e0 l'anfibio non esiste, e il suo nome \u00e8 un altro anagramma di \"San Precario\".\nSecondo gli organizzatori, che fanno parte del collettivo \"Chainworkers\" ed hanno creato appositamente un sito, il marchio rimarr\u00e0 per rappresentare \u00abun luogo di incontro di creativit\u00e0 autoprodotte e di condivisione dei saperi\u00bb.\nNel 2006 il marchio \u00e8 stato liberato con la stesura della prima licenza Creative Commons BY-NC-SA per un marchio che da individuale \u00e8 diventato collettivo. Le condizioni cui deve sottostare chi vuole utilizzare il marchio sono riassumibili nella dicitura \"precarity free\", cio\u00e8 libera dal precariato, nel senso che l'intera filiera produttiva non deve utilizzare manodopera precaria."}
