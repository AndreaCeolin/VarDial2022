{"id": "69566", "revid": "1005847", "url": "https://it.wikipedia.org/wiki?curid=69566", "title": "Guerra sovietico-giapponese (1945)", "text": "La guerra sovietico-giapponese (in russo \"\u0421\u043e\u0432\u0435\u0442\u0441\u043a\u043e-\u044f\u043f\u043e\u043d\u0441\u043a\u0430\u044f \u0432\u043e\u0439\u043d\u0430\", in giapponese \"\u8607\u65e5\u6230\u722d\") fu il conflitto combattuto tra Unione Sovietica e Impero giapponese tra l'8 agosto e il 2 settembre 1945 durante la seconda guerra mondiale. Esso ebbe inizio con la dichiarazione di guerra da parte dell'Unione Sovietica l'8 agosto 1945 ed ebbe termine con la resa del Giappone alle forze alleate il 2 settembre dello stesso anno. L'attacco sovietico avvenne quando mancavano circa otto mesi alla scadenza del patto nippo-sovietico di non aggressione.\nL'intervento sovietico in Estremo Oriente era stato sollecitato fin dal 1942 dalle potenze anglosassoni che avevano ritenuto che un'offensiva dell'Armata Rossa contro il grande esercito giapponese schierato in Manciuria fosse importante per accelerare la disfatta nipponica. L'offensiva sovietica, sferrata con grandi forze meccanizzate e motorizzate, raggiunse in pochi giorni notevoli successi e si concluse con la disfatta completa dell'armata giapponese del Kwantung e con l'occupazione della Manciuria, di parte della Corea e di alcune isole nipponiche. La vittoria sovietica contribu\u00ec alla sconfitta finale del Giappone e alla sua decisione di arrendersi incondizionatamente.\nAntefatti.\nLa situazione tra i due paesi nel periodo prebellico.\nIl Giappone aveva manifestato la sua forte ostilit\u00e0 verso il nuovo stato bolscevico fin dal 1918; l'esercito giapponese aveva partecipato con grandi forze all'intervento delle grandi potenze vincitrici della prima guerra mondiale contro i comunisti sovietici e aveva mantenuto l'occupazione di vasti territori dell'Estremo Oriente fino ai primi anni venti. Dopo la nascita e il consolidamento dell'Unione Sovietica la tensione tra le due potenze era rimasta alta; la minaccia giapponese era aumentata con la ripresa dell'espansionismo nipponico incominciata nel 1931 con l'occupazione della Manciuria. Negli anni trenta le cospicue forze militari ammassate dalle due potenze nell'Estremo Oriente sovietico, Mongolia e Manciuria ingaggiarono frequenti battaglie e scontri minori. L'ostilit\u00e0 crebbe dopo l'inizio dell'invasione giapponese della Cina nel 1937; l'Unione Sovietica diede appoggio politico e militare ai cinesi che erano supportati anche dalle potenze anglosassoni.\nMentre crescevano le minacce di un nuovo conflitto globale a causa dell'espansionismo della Germania nazista in Europa, l'Unione Sovietica dovette impegnarsi a contrastare anche l'aggressivit\u00e0 del Giappone in Asia; nell'estate 1938 il maresciallo Vasilij Bljucher inflisse una dura sconfitta all'esercito giapponese nella battaglia del lago Chasan. L'anno successivo, nell'estate 1939, in contemporanea con lo scoppio della guerra in Europa, l'Armata Rossa e l'Armata del Kwantung combatterono per alcuni mesi sul confine della Mongolia; il cosiddetto incidente di Nomonhan, noto anche come battaglia di Khalkhin Gol, vide impegnati anche carri armati e aerei e si concluse con una netta vittoria dell'esercito sovietico guidato dal generale Georgij \u017dukov. I giapponesi, non sostenuti dalla Germania che aveva appena concluso con l'Unione Sovietica un patto di non aggressione, dovettero sospendere le loro infiltrazioni e divennero consapevoli della superiorit\u00e0 tecnica dell'avversario sovietico.\nI tentativi di negoziato del Giappone.\nNel gennaio del 1945 le sorti della guerra per il Giappone apparivano irrimediabilmente segnate e l'imperatore Hirohito, in accordo con il fratello, il principe Yasuhito Chichibu, incominci\u00f2 a considerare la possibilit\u00e0 dell'avvio di trattative per la pace ma il ministro degli esteri K\u014dki Hirota espresse l'opinione che anche gli Stati Uniti d'America fossero allo stremo delle forze e il generale Hideki T\u014dj\u014d dimostr\u00f2 ottimismo sul prosieguo della guerra; questi in particolare sostenne con l'Imperatore che non bisognava preoccuparsi dell'Unione Sovietica, in quanto impegnata totalmente contro la Germania.\nDiversa opinione venne espressa dal principe Fumimaro Konoe, il quale ammise che la guerra era ormai perduta, ma consider\u00f2 come pericolo principale la possibilit\u00e0 di un colpo di Stato comunista nel paese, mentre il Primo ministro, l'ammiraglio Kantar\u014d Suzuki, propose di avviare trattative di pace con la mediazione dell'Unione Sovietica, sfruttando la posizione di neutralit\u00e0 che il Giappone aveva mantenuto con il paese per tutta la durata della guerra. Le trattative incominciarono a cavallo tra maggio e giugno, nello stesso periodo nel quale i capi di stato maggiore alleati approvarono le direttive per l'operazione Olympic, il piano di invasione del territorio metropolitano giapponese che avrebbe dovuto prendere il via il 1\u00ba novembre.\nI primi contatti avvennero tra Hirota e l'ambasciatore sovietico a Tokyo Jakov Malik ma si conclusero in un nulla di fatto e lo stesso Stalin in precedenza, con decisione resa pubblica il 5 aprile, aveva annunciato la sua intenzione di non rinnovare il patto di non aggressione con il Giappone, patto che tuttavia avrebbe dovuto in ogni caso estinguersi il 5 aprile 1946, in quanto le clausole ivi inserite prevedevano il preavviso di almeno un anno per poter incominciare qualunque azione ostile verso l'altro paese. Il 20 giugno Hirohito convoc\u00f2 i 6 membri del suo \"Consiglio supremo per la direzione della guerra\" per porre termine al conflitto nel tempo pi\u00f9 breve possibile ma se su questo tutti concordarono, si videro disposti ad accettare la resa incondizionata proposta dagli Alleati solamente il Primo ministro, il Ministro degli esteri e il Ministro della marina, mentre il ministro dell'esercito e i capi di stato maggiore sostennero la necessit\u00e0 di protrarre il conflitto il pi\u00f9 a lungo possibile, allo scopo di strappare agli Alleati condizioni pi\u00f9 favorevoli.\nIl Consiglio decise quindi di inviare Konoe a Mosca, il quale ricevette segretamente da Hirohito istruzioni sull'ottenimento della pace a qualsiasi costo, e questi notific\u00f2 ufficialmente il 13 luglio, giorno della dichiarazione di guerra dell'Italia al Giappone, il desiderio di pace dell'Imperatore ai sovietici; Stalin ricevette la notizia mentre si trovava in viaggio per recarsi alla conferenza di Potsdam e fece rispondere che la proposta non era sufficientemente chiara per essere presa in considerazione, ma ne inform\u00f2 comunque il primo ministro del Regno Unito Winston Churchill, il quale rifer\u00ec al presidente degli Stati Uniti Harry Truman, suggerendo di considerare la possibilit\u00e0 di modificare la richiesta di resa incondizionata.\nUn ulteriore tentativo fu compiuto due settimane dopo ma la risposta del dittatore sovietico fu identica alla precedente e, analogamente a quanto avvenuto in precedenza, ne inform\u00f2 sia il nuovo primo ministro britannico Clement Attlee sia Truman, il quale tuttavia era gi\u00e0 al corrente dell'intenzione del Giappone di porre termine alla guerra grazie alle intercettazioni del servizio segreto militare statunitense, rimanendo comunque deciso a utilizzare la bomba atomica. L'8 agosto, tra il primo e il secondo dei due bombardamenti atomici di Hiroshima e Nagasaki, il ministro degli esteri sovietico Vja\u010deslav Michajlovi\u010d Molotov convoc\u00f2 l'ambasciatore nipponico Naotake Sat\u014d per comunicargli lo stato di guerra tra Unione Sovietica e Giappone, motivandolo con il rifiuto giapponese all'ultimatum di Potsdam e la conseguente necessit\u00e0 dell'intervento per abbreviare le sofferenze del popolo giapponese.\nLe prospettive di Stalin.\nI propositi di pace, espressi a pi\u00f9 riprese dall'Imperatore dall'inizio del 1945, non furono accolti da Stalin, che intendeva scendere in campo contro il Giappone prima del termine della guerra allo scopo di assicurare all'Unione Sovietica una posizione di preminenza nello scacchiere dell'Estremo Oriente, e a conferma di questo egli non fece parola con Washington e Londra in merito ai primi contatti avvenuti tra i due paesi, mentre a Potsdam inform\u00f2 gli Alleati della proposta di Tokyo di indurre l'Unione Sovietica a essere mediatrice nelle trattative per porre termine alla guerra. Tale atteggiamento era da ricercarsi nella convenienza per Stalin di un Giappone sconfitto senza condizioni, piuttosto che il crearsi di una situazione che avrebbe potuto portare in tempi brevi a una sua alleanza con gli Stati Uniti; tale timore era velatamente emerso durante la conferenza di Potsdam, dove egli espresse chiaramente l'intenzione, contrastata dagli Stati Uniti, di partecipare all'occupazione del Giappone.\nLe forze in campo.\nUnione Sovietica.\nL'Armata Rossa schier\u00f2 per l'attacco contro i giapponesi 1 558 000 uomini, suddivisi in tre gruppi di armate, dotati di circa 26 000 cannoni e mortai, 5 500 tra carri armati e cannoni semoventi e 3 900 aerei tra caccia e bombardieri.\nGiappone.\nLe forze giapponesi presenti nella zona di operazioni erano rappresentate dall'Armata del Kwantung che, al momento dell'attacco sovietico, disponeva di circa 700 000 effettivi. Parte di questi uomini erano inquadrati in quattro reggimenti carri, di cui due creati solamente quattro giorni prima dell'offensiva sovietica.\nTerreno.\nIl teatro di operazioni sul quale era previsto l'attacco verso le forze giapponesi oltre la frontiera della Manciuria faceva parte delle regioni di Chabarovsk e di Zabajkal'e e il terreno era costituito da una pianura lunga circa 2 000 chilometri che, partendo da Blagove\u0161\u010densk, giungeva fino a Port Arthur. Il terreno era delimitato a settentrione dal fiume Amur e dalle montagne del Khingan e a oriente dal fiume Ussuri e dalla catena montuosa di Kunlun.\nPiani operativi.\nLe forze dell'Armata Rossa incaricate dell'offensiva di terra verso la Manciuria occupata dalle forze nipponiche furono poste al comando del maresciallo Aleksandr Michajlovi\u010d Vasilevskij e vennero divise in tre gruppi di armate: a ovest il gruppo del maresciallo Rodion Jakovlevi\u010d Malinovskij, affiancato dall'esercito della Mongolia Esterna, con il compito di sfondare le linee giapponesi ai lati del lago Dalai-Nor e successivamente di valicare la catena montuosa del Grande Khingan per poi ridiscendere e avanzare nella pianura mancese con obiettivo le citt\u00e0 di Harbin e Hsinking; sulla frontiera di nord-est erano schierate le forze del 2\u00ba fronte dell'estremo oriente, comandate dal generale Maksim Purkaev, appoggiate dalla flotta fluviale dell'Amur, con il duplice compito di oltrepassare i fiumi Amur e Ussuri per congiungersi con le truppe di Malinovskij a Harbin e di occupare il lato meridionale dell'isola di Sachalin per poi sbarcare nell'arcipelago delle isole Curili; il terzo gruppo, comandato dal maresciallo Kirill Afanas'evi\u010d Mereckov, aveva il compito di convergere da nord-est su Harbin e Hsinking. Le forze di terra erano appoggiate dalla Flotta del Pacifico, comandata dall'ammiraglio Ivan Stepanovi\u010d Juma\u0161ev, con l'ulteriore incarico di sbarcare truppe nei porti della Corea del Nord.\nL'attacco.\nL'8 agosto i sovietici incominciarono l'offensiva senza incontrare significativa resistenza e senza preparazione di artiglieria; il 7\u00ba Corpo meccanizzato e il 5\u00ba Corpo meccanizzato della Guardia penetrarono direttamente in Manciuria con una velocit\u00e0 che raggiunse punte di 40 chilometri all'ora. Le truppe sovietiche soffrirono per il clima torrido e le difficolt\u00e0 nei rifornimenti; gi\u00e0 dall'11 agosto manc\u00f2 il carburante e occorsero 1 755 voli per rifornire le colonne. La 36\u00aa Armata riprese l'avanzata raggiungendo il 18 agosto Hailar e facendola capitolare il giorno stesso.\nLa 39\u00aa Armata lott\u00f2 contro unit\u00e0 giapponesi della 107\u00aa Divisione a Wangyehmiao, che cadde solo il 21, non essendo a conoscenza della resa del 15 agosto. Alcuni gruppi giapponesi continuarono a opporre resistenza in quella zona, e sebbene il 24 agosto 7 850 soldati si arresero, la resistenza dur\u00f2 isolatamente fino al 30 agosto. Dal 24 al 29 agosto la 9\u00aa Armata carri occup\u00f2 Shenyang (nota un tempo come Mukden, dove il 34\u00ba Reggimento carri giapponese si arrese senza combattere) e Dalian (nota anche col nome giapponese di Dairen e con quello inglese di Porth Arthur) dopo aver percorso 1 120 chilometri ed essere stata fermata soltanto dalla mancanza di carburante.\nSul 1\u00ba fronte dell'Estremo Oriente parecchie citt\u00e0 furono occupate nei primi due giorni e altre caddero nei giorni seguenti. Linkou nella provincia del Heilongjiang resistette dall'11 al 14 agosto, ma infine dovette capitolare. Fu-achin resistette dal 17 al 25 agosto e il generale Purkaev dovette impegnarsi a fondo per conquistarla. Mentre sul fronte occidentale la 2\u00aa Armata sovietica avanzava celermente, il maresciallo Vasilevskij decise di occupare l'isola di Sachalin. I sovietici sbarcarono l'11 agosto, ma cozzarono contro un'accanita resistenza da parte dei 20 000 difensori giapponesi. La conquista dell'isola fu solo parziale e fu completata soltanto con la comunicazione della capitolazione.\nIl 18 agosto, tre giorni dopo la resa del Giappone, le truppe sovietiche invasero anche le isole Curili, conquistandole a una a una. In questa guerra di soli ventidue giorni, secondo le stime sovietiche, l'Armata Rossa sub\u00ec 11 120 morti e 911 dispersi, . Riguardo alle perdite giapponesi, le valutazioni sono discordi: i sovietici stimarono 83 736 perdite, oltre a 594 000 prigionieri, mentre le stime giapponesi parlano di soli 21 000 morti."}
{"id": "69567", "revid": "339392", "url": "https://it.wikipedia.org/wiki?curid=69567", "title": "Sousse", "text": ""}
{"id": "69570", "revid": "1305772", "url": "https://it.wikipedia.org/wiki?curid=69570", "title": "PDA", "text": ""}
{"id": "69571", "revid": "28592", "url": "https://it.wikipedia.org/wiki?curid=69571", "title": "Accademia Nazionale dei XL", "text": ""}
{"id": "69572", "revid": "339392", "url": "https://it.wikipedia.org/wiki?curid=69572", "title": "Computer Palmare", "text": ""}
{"id": "69573", "revid": "339392", "url": "https://it.wikipedia.org/wiki?curid=69573", "title": "Personal Digital Assistant", "text": ""}
{"id": "69574", "revid": "1369234", "url": "https://it.wikipedia.org/wiki?curid=69574", "title": "Magna Carta", "text": "La Magna Carta libertatum (dal latino medievale, \"Grande Carta delle libert\u00e0\"), comunemente chiamata Magna Carta, \u00e8 una carta reale dei diritti accettata il 15 giugno 1215 dal re Giovanni d'Inghilterra a Runnymede, nei pressi di Windsor. Redatta dall'Arcivescovo di Canterbury Stephen Langton per cercare, senza successo, di raggiungere la pace tra l'impopolare re e un gruppo di nobili ribelli, essa doveva garantire la tutela dei diritti della chiesa, la protezione dei civili dalla detenzione ingiustificata, offrire una rapida giustizia e limitare i diritti di tassazione feudali della corona. Nessuna delle due parti mantenne i propri impegni e la Carta fu annullata da papa Innocenzo III, facendo precipitare il paese nella prima guerra dei baroni.\nDopo la morte di Giovanni, il governo di Guglielmo il Maresciallo, reggente del giovane Enrico III, eman\u00f2 nuovamente la Carta nel 1216, priva tuttavia di alcuni dei suoi contenuti pi\u00f9 radicali, in un tentativo fallito di ottenere un sostegno politico; l'anno seguente, alla fine della guerra, la Carta fece parte del trattato di pace concordato a Lambeth. A corto di fondi, Enrico la ripubblic\u00f2 ancora una volta nel 1225 in cambio di nuove tasse; suo figlio, Edoardo I, lo fece nel 1297, questa volta confermandola come parte della legge statutaria dell'Inghilterra. La carta conflu\u00ec dunque nella vita politica inglese venendo rinnovata da ogni sovrano, sebbene il passare del tempo e le nuove leggi del Parlamento d'Inghilterra l'avessero privata di una fetta del suo significato pratico.\nAlla fine del XVI secolo, vi fu una notevole crescita nell'interesse verso la \"Magna Carta\". All'epoca si diffuse l'ipotesi tra avvocati e storici che esistesse un'antica costituzione inglese, risalente ai tempi degli anglosassoni, volta a proteggere le libert\u00e0 individuali dei cittadini dell'isola. Stando a questa tesi, l'invasione normanna del 1066 si era resa responsabile della cancellazione di questi diritti, ragion per cui la \"Magna Carta\" nacque verosimilmente con l'intento di ripristinarli su una spinta popolare. Sebbene tale ricostruzione fosse largamente lontana dalla realt\u00e0, giuristi come Sir Edward Coke ricorsero ampiamente alle disposizioni della \"Magna Carta\" all'inizio del XVII secolo, allo scopo di confutare il diritto divino dei re promosso dai sovrani della dinastia Stuart. Il mito politico della \"Magna Carta\" e la sua protezione delle antiche libert\u00e0 personali persistettero anche dopo la Gloriosa Rivoluzione del 1688 e fino al XIX secolo inoltrato, influenzando pure i primi coloni americani delle Tredici Colonie e la redazione della Costituzione degli Stati Uniti. Gli studi degli storici di epoca vittoriana dimostrarono come la carta originale del 1215 riguardasse il rapporto medievale tra monarca e nobilt\u00e0, piuttosto che i diritti del popolo comune. Ciononostante, l'atto rimase un documento dal valore iconico e culturale assai forte, bench\u00e9 quasi tutte le sue clausole furono abrogate nel XIX e XX secolo. Considerata comunque Carta fondamentale della monarchia britannica, al 2021 restano in vigore le clausole 1, 9 e 29 dell'ultima versione, quella del 1297.\nLa \"Magna Carta\" costituisce ancora oggi un importante simbolo della libert\u00e0, spesso citata da politici e attivisti, gode di un grande rispetto nelle comunit\u00e0 giuridiche britanniche e statunitensi. Nel XXI secolo sopravvivono quattro esemplari, o copie conformi, della carta originale del 1215, due conservate nella British Library, una presso il Castello di Lincoln e una nella Cattedrale di Salisbury. Le carte originali furono scritte su fogli di pergamena usando penne d'oca in un latino medievale fortemente abbreviato, un'abitudine per i documenti legali a quel tempo. Ciascun esemplare era autenticato con il grande sigillo reale (realizzato in cera d'api e ceralacca in resina), ma pochissimi di questi sono sopravvissuti. Sebbene gli studiosi facciano solitamente riferimento alle 63 \"clausole\" numerate della \"Magna Carta\", si tratta di un moderno sistema di classificazione, introdotto da Sir William Blackstone nel 1759; la carta originale era costituita da un unico e lungo testo ininterrotto.\nStoria.\nXIII secolo.\nAntefatti.\nLa \"Magna Carta\" venne concepita nel 1215 come un tentativo di raggiungere la pace tra la monarchia inglese e le fazioni ribelli dei baroni del regno. A quel tempo, l'Inghilterra era governata da re Giovanni, il terzo monarca della casa dei Plantageneti, e nonostante il regno godesse di un sistema amministrativo robusto, la natura e le prerogative della dinastia dei plantageneti apparivano mal definiti e incerti. Essi governarono sulla base principio della \"vis et voluntas\" (o \"forza e volont\u00e0\"), in virt\u00f9 del quale i regnanti disponevano del potere esecutivo e arbitrario poich\u00e9 ritenuti al di sopra della legge. Gi\u00e0 i predecessori di Giovanni avevano sperimentato gravi momenti di tensione con i propri nobili: se il primo sovrano plantageneto, Enrico II d'Inghilterra, aveva dovuto fronteggiare i nobili insorti contro le sue riforme giuridiche che avevano conferito uno smisurato potere alla corona, il figlio Riccardo I aveva suscitato malcontenti a causa della pesante pressione fiscale da lui imposta per finanziare la terza crociata.\nAllo scopo di difendere e poi riconquistare gli antichi possedimenti dei Plantageneti in Normandia, Giovanni dovette ingaggiare una guerra con il regno di Francia finanziata grazie ad una sostanziale tassazione dei suoi baroni che ne denunciarono pubblicamente l'arbitrariet\u00e0, segnalando in particolare gravi abusi nell'applicazione dello \"scutagium\", l'imposta dovuta da chi non partecipava personalmente al servizio militare. A causa della dura disfatta delle truppe inglesi, alleate a quelle dell'imperatore tedesco Ottone IV, nella battaglia di Bouvines nel 1214, Giovanni si trov\u00f2 obbligato a dover pagare un consistente risarcimento per ottenere la pace. In quella fase, la popolarit\u00e0 del monarca tra i suoi baroni, gi\u00e0 bassa, cal\u00f2 ancora maggiormente, alimentando una situazione di forte sfiducia tra entrambe le parti. Rientrato sconfitto dalla Francia, re Giovanni scopr\u00ec che i baroni ribelli nel nord e nell'est dell'Inghilterra si erano coalizzati contro di lui.\nAl fine di cercare di alleggerire la situazione, Giovanni tenne un consiglio a Londra nel gennaio 1215 per discutere di possibili riforme, mentre in primavera, ad Oxford, si confrontarono i suoi delegati con i ribelli. Entrambe le parti fecero appello a papa Innocenzo III perch\u00e9 potesse fare da arbitro nella disputa. Durante i negoziati, i baroni insorti redassero un primo documento, chiamato dagli storici \"Ignota Carta delle libert\u00e0\", in cui vennero messe per iscritto, in 12 clausole, le richieste da sottoporre a Giovanni gran parte delle quali gi\u00e0 presenti nello statuto delle libert\u00e0 concesso da Enrico I d'Inghilterra nel 1100. Tale documento, successivamente riproposto nella carta dei Baroni, rappresent\u00f2 un prototipo di quella che sar\u00e0 la \"Magna Carta\".\nGiovanni sperava che il papato gli potesse fornire assistenza giuridica e morale e, di conseguenza, lo coinvolse; una simile strategia and\u00f2 perseguita in quanto il re stesso, due anni prima, si era dichiarato vassallo della massima autorit\u00e0 del cristianesimo. In un'ulteriore tentativo volto ad assicurarsi il sostegno del pontefice, Giovanni fece voto di diventare un crociato, una mossa che gli diede una protezione politica aggiuntiva ai sensi del diritto ecclesiastico, anche se in molti dubitano della sincerit\u00e0 di tale proposito.\nLe lettere di sostegno a Giovanni da parte di Innocenzo III giunsero nel mese di aprile, ma a quel punto i baroni ribelli si erano gi\u00e0 organizzati in una fazione militare. A maggio si riunirono a Northampton, dove sciolsero i loro legami feudali con Giovanni e marciarono verso Londra, Lincoln ed Exeter. Messo alle strette, re Giovanni cerc\u00f2 di apparire moderato e conciliante, proponendo di sottoporre la questione a un comitato di arbitraggio con a capo papa Innocenzo, ma ci\u00f2 non riusc\u00ec a scalfire la determinazione della fazione a lui avversa. Stephen Langton, arcivescovo di Canterbury, si confront\u00f2 con i baroni sulle loro richieste e, dopo che fu esperito ogni tentativo di arbitrato, ricevette dallo stesso re Giovanni l'incaric\u00f2 di proporre un trattato di pace.\nLa Carta del 1215.\nIl 10 giugno 1215, Giovanni incontr\u00f2 i capi dei ribelli a Runnymede, una marcita posta sulla riva meridionale del Tamigi. Runnymede era un luogo tradizionale per le assemblee situato su un terreno neutrale, tra la fortezza reale del castello di Windsor e la sede dei ribelli a Staines, offrendo dunque ad entrambe le parti la sicurezza di non trovarsi in una situazione di svantaggio militare. Inoltre, la conformit\u00e0 del suolo, in gran parte acquitrinoso, scongiurava l'ipotesi di attacchi armati. Qui gli insorti presentarono a Giovanni le loro richieste di riforma formulate nella cosiddetta carta dei Baroni, un documento di 48 clausole e una \"formula di garanzia\" che ne obbligava l'osservanza da parte del re. I pragmatici sforzi di mediazione compiuti da Stephen Langton nei successivi giorni trasformarono queste iniziali richieste in una carta reale, composta di 63 clausole, che sintetizzava l'accordo di pace proposto; pochi anni dopo, quest'intesa assunse il nome di \"Magna Carta\". Entro il 15 giugno, il testo definitivo dell'atto fu pronto e il 19 giugno, in un clima di festa, i ribelli rinnovarono i loro giuramenti di fedelt\u00e0 a Giovanni mentre le copie della Carta furono formalmente pubblicate.\nCome ha notato lo storico David Carpenter, sebbene la Carta \u00abnon perse tempo occupandosi di teoria politica\u00bb, essa and\u00f2 oltre le semplici richieste baronali, costituendo invero una proposta pi\u00f9 ampia di riforma politica. Con la stessa si garantivano la tutela dei diritti della Chiesa, la protezione dalla detenzione illegale, l'obbligo ad un equo e rapido processo e, soprattutto, si introducevano delle limitazioni in materia di tassazione e altre gabelle feudali verso la corona, prevedendo che la promulgazione di alcune imposte fiscali necessitasse del consenso dei baroni. La Carta sanciva anche la promozione di alcuni diritti della persona per tutti, in particolare per i baroni, ma anche i diritti dei servi della gleba vennero presi in considerazione nelle clausole 16, 20 e 28. Il suo stile e il suo contenuto riflettevano lo Statuto delle libert\u00e0 concesso da Enrico I, cos\u00ec come un pi\u00f9 ampio corpo di tradizioni giuridiche.\nNella \"clausola 61\", o \"clausola di sicurezza\", si stabil\u00ec che un consiglio di 25 baroni sarebbe stato istituito per monitorare e garantire la futura adesione del re alle disposizioni della Carta. Se il monarca non le avesse rispettate, entro 40 giorni dalla notifica di una trasgressione da parte del Consiglio dei 25 baroni, essi sarebbero stati autorizzati a impossessarsi dei suoi castelli e delle sue terre fino a che, a loro giudizio, non avesse ottemperato all'inadempienza. In un certo senso, si trattava di una disposizione senza precedenti: bench\u00e9 altri re avessero in passato concesso il diritto di resistenza individuale ai loro sudditi, da avocare nel caso in cui il monarca stesso non avesse adempiuto ai suoi obblighi, la \"Magna Carta\" risult\u00f2 il primo documento che costituiva un mezzo formalmente riconosciuto per costringere collettivamente la corona. A giudizio di Wilfred Warren, una simile disposizione avrebbe reso quasi inevitabile una guerra civile, se si considerano \u00abla rudimentale formulazione con cui era stata redatta e il margine di applicabilit\u00e0 potenzialmente illimitato\u00bb. Con questa clausola i baroni contavano di forzare Giovanni a rispettare le disposizioni della Carta, malgrado questa fosse cos\u00ec fortemente sbilanciata contro il re che egli non avrebbe potuto sopravvivere.\nGiovanni e gli aristocratici ribelli non si fidavano l'uno dell'altro e nessuna delle due parti tent\u00f2 seriamente di rispettare l'accordo di pace. I 25 baroni nominati per il consiglio furono tutti rivoltosi scelti tra coloro che si erano posti nelle posizioni pi\u00f9 estreme e molti di loro addussero svariate motivazioni per mantenere mobilitati i rispettivi eserciti a disposizione. Ulteriori controversie iniziarono presto a emergere anche tra i baroni ribelli e quelli della fazione realista.\nLa clausola 61 della \"Magna Carta\" conteneva anche l'impegno del re a chiedere \u00abnulla a nessuno, n\u00e9 per noi [cio\u00e8 la corona] n\u00e9 per altri, per cui alcuna di queste concessioni o libert\u00e0 possa essere revocata o diminuita\u00bb. Nonostante ci\u00f2, gi\u00e0 il mese successivo alla promulgazione, il re fece appello a papa Innocenzo sostenendo che la Carta ponesse a rischio il suo rapporto in veste di feudatario. A onor del vero, nonostante ai sensi dell'intesa di pace i baroni a Londra avrebbero dovuto deporre le armi entro il 15 agosto, essi si rifiutarono di farlo. Nel frattempo, i commissari papali scomunicarono i baroni insorti e, all'inizio di settembre, sospesero Langton dalla sua carica. Acquisita conoscenza dei dettagli della Carta, il papa invi\u00f2 una dettagliata risposta in una lettera datata il 24 agosto e giunta oltremanica a fine settembre, ritenendola \u00abnon solo vergognosa e umiliante, ma anche illegale e ingiusta\u00bb, in quanto Giovanni aveva dovuto \u00abaccettarla sotto costrizione\u00bb e, quindi, essa doveva essere considerata \u00abnulla e priva di ogni effetto per sempre\u00bb. Pertanto, sotto la minaccia di scomunica, il re non osserv\u00f2 le disposizioni della Carta, n\u00e9 i baroni cercarono di farla rispettare.\nFallita la pace, da quel momento scoppiarono violenze tra le due fazioni che portarono alla prima guerra dei baroni. I nobili ribelli dedussero che instaurare un dialogo con Giovanni fosse impossibile e si rivolsero al figlio del re Filippo II di Francia, il futuro Luigi VIII, per chiedere aiuto, offrendogli nel contempo il trono inglese di cui poteva vantare delle legittime, sebbene flebili, rivendicazioni. La guerra presto si tramut\u00f2 in una situazione di stallo. Il re si ammal\u00f2 e mor\u00ec nella notte del 18 ottobre 1216, lasciando Enrico III, di soli nove anni, come suo erede.\nSotto il governo di Enrico III: la Carta del 1216.\nNonostante la Carta del 1215 si fosse rivelata un fallimento come trattato di pace, essa risorse sotto il governo del giovane Enrico III d'Inghilterra. Sul letto di morte, re Giovanni aveva nominato un consiglio di tredici esecutori testamentari al fine di aiutare il giovane successore a recuperare il controllo del regno, chiedendo inoltre che fosse messo sotto la tutela di Guglielmo il Maresciallo, uno dei pi\u00f9 famosi cavalieri inglesi. Il 28 ottobre il cardinale Guala Bicchieri, legato papale, supervision\u00f2 alla sua incoronazione presso la Cattedrale di Gloucester.\nIl giovane re eredit\u00f2 una situazione difficile, con oltre la met\u00e0 dell'Inghilterra occupata dai ribelli. Tuttavia, egli poteva contare sul sostegno del cardinale Guala Bicchieri, intenzionato a vincere il conflitto e a punire gli insorti. Guala, dunque, cerc\u00f2 di rafforzare i legami tra l'Inghilterra e il papato iniziando dall'incoronazione, durante la quale Enrico omaggi\u00f2 il pontefice riconoscendolo, come in precedenza aveva fatto suo padre, suo signore feudale. Dal canto suo, Papa Onorio III dichiar\u00f2 Enrico suo vassallo e che il legato pontificio avesse completa autorit\u00e0 al fine di proteggere il sovrano e il suo regno. Come misura aggiuntiva, il re prese la croce, dichiarandosi un crociato e, quindi, avente diritto ad una speciale protezione da Roma.\nLa guerra non progrediva bene per i lealisti, ma anche il principe Luigi e i baroni ribelli dovettero affrontare diverse difficolt\u00e0 nel compiere ulteriori progressi. Il governo di Enrico, desideroso di raggiungere una pace, prov\u00f2 a convincere i baroni ribelli a far ritorno alla fedelt\u00e0 in cambio della restituzione delle loro terre. Come atto di pacificazione, venne emanata una nuova versione della Carta del 1215, anche se priva di alcune clausole come quelle sfavorevoli al papato e la clausola 61 con la quale era stato istituito il consiglio dei baroni. Essendo Enrico ancora troppo giovane e quindi privo del Gran Sigillo Reale, la nuova carta venne autenticata con i sigilli personali di Guala e Guglielmo. Tale iniziativa non riscosse, tuttavia, il successo sperato e l'opposizione al nuovo governo di Enrico si fece pi\u00f9 incallita.\nTerza stesura: la Carta del 1217 e la Carta della Foresta.\nNel mese di febbraio 1217, Luigi VIII salp\u00f2 per la Francia per radunare rinforzi utili per la sua guerra in Inghilterra. In sua assenza scoppi\u00f2 una disputa tra i seguaci cisalpini di Luigi e quelli inglesi, mentre il cardinale Guala dichiar\u00f2 che la guerra di Enrico contro i rivoltosi e i francesi poteva essere paragonata a una crociata, ragion per cui chiunque avesse partecipato avrebbe ricevuto il perdono per i propri peccati come se avesse combattuto contro gli infedeli. Questa premessa provoc\u00f2 una serie di defezioni nel movimento ribelle e le sorti del conflitto volsero in favore del plantageneto Enrico. Alla fine di aprile Luigi fece ritorno in Inghilterra, ma le sue forze del nord subirono una sconfitta il mese seguente da Guglielmo il Maresciallo nella battaglia di Lincoln.\nNel frattempo, in Francia venne ridotto il supporto per la campagna del principe Luigi, il quale fu costretto a iniziare a considerare persa la guerra in Inghilterra. Il cardinale Guala dette dunque inizio ai negoziati, proponendo a Luigi di rinunciare alla sua velleitaria rivendicazione del trono inglese in cambio della restituzione delle terre ai suoi seguaci e alla revoca delle sentenze di scomunica. Dal canto suo, il governo di Enrico si sarebbe impegnato a rispettare la Carta precedente. L'accordo proposto venne giudicato, da parte di alcuni fedelissimi, come troppo generoso verso i ribelli, in particolare nei confronti del clero che aveva aderito alla ribellione.\nCon i negoziati in stallo, Luigi rimase a Londra con le sue rimanente truppe speranzoso dell'arrivo di rinforzi dalla Francia. In agosto, quando giunse la flotta attesa inviatagli dalla madre Bianca di Castiglia, questa venne intercettata e surclassata dai lealisti nella battaglia di Sandwich, ponendo fine a qualsiasi ambizione del giovane principe cisalpino. Luigi fu dunque costretto ad entrare nei negoziati di pace giungendo all'accordo sul trattato di Lambeth, noto anche come trattato di Kingston, sottoscritto tra il 12 e il 13 settembre 1217. Il trattato era simile alla prima offerta di tregua, ma in questa nuova versione dell'atto restava escluso il clero ribelle, che dovette rinunciare alle proprie terre. Come concordato, Luigi lasci\u00f2 l'isola per andare a combattere nella crociata albigese nel sud della Francia, chiudendo cos\u00ec la prima guerra dei baroni.\nTra ottobre e novembre, per fare il punto della situazione post-bellica, si convoc\u00f2 a Westminster il \"Magnum Concilium\"; si ritiene che questo \"concilium\" formul\u00f2 ed emise la Carta del 1217, ovvero la terza stesura della \"Magna Carta\". Simile a quella del 1216, anche se si aggiunsero alcune clausole che proteggevano i diritti dei baroni sui loro sudditi, questa stemperava alcune restrizioni sulla capacit\u00e0 della Corona di imporre tassazioni. Restava, tuttavia, una serie di divergenze intorno alla gestione delle foreste reali, le quali appartenevano a un sistema giuridico speciale e rappresentavano una fonte di reddito notevole per la suprema carica. Per ovviare al problema si eman\u00f2 un emendamento complementare, la Carta della Foresta, al fine di alleggerire le sanzioni previste per chi avesse cacciato di frodo nelle foreste del re a vantaggio della popolazione pi\u00f9 povera; inoltre, si imposero maggiori controlli ai tribunali forestali per limitarne il potere e vennero rivisti i confini delle aree verdi della corona. Per distinguere le due carte, la designazione \"Magna Carta libertatum\" venne utilizzata per riferirsi al precedente e pi\u00f9 vasto documento che, in seguito, divenne noto semplicemente come \"Magna Carta\".\nUna quarta stesura, il testo definitivo: la Carta del 1225.\nDurante la giovinezza di Enrico III, la \"Magna Carta\" si integr\u00f2 sempre di pi\u00f9 nella vita politica inglese. Mentre il re cresceva, il suo governo inizi\u00f2 lentamente a riprendersi dalla guerra civile, riacquisendo il controllo delle contee e aumentando nel contempo le proprie entrate finanziarie, ponendo per\u00f2 attenzione a non oltrepassare i termini sottoscritti nelle intese. Nel 1223, alla corte divennero evidenti alcune tensioni riguardo all'interpretazione delle norme quando il governo di Enrico tent\u00f2 di riaffermare i propri diritti sulle propriet\u00e0 e sui ricavi nelle contee. A queste pretese si opposero le resistenze di molte comunit\u00e0 che sostenevano, anche se non sempre correttamente, che le carte proteggessero le proprie posizioni. Tali pareri provocarono un dibattito circa la facolt\u00e0 in capo il re di rispettare o meno i termini degli accordi, visto che aveva dovuto accettarli in modo imperativo. In quest'occasione, Enrico forn\u00ec tuttavia alcune assicurazioni verbali sul fatto che si considerasse vincolato dalle disposizioni contenute nelle carte.\nDue anni pi\u00f9 tardi la questione dell'impegno di Enrico riemerse, cio\u00e8 quando Luigi VIII di Francia invase le province inglesi in Francia: il Poitou e la Guascogna. Le truppe di Enrico di stanza in Poitou, povere di risorse, capitolarono ben presto e la regione venne rapidamente persa. Non fu difficile comprendere come la medesima sorte sarebbe presto toccata anche alla Guascogna in caso di mancato invio di rinforzi dall'oltremanica. Per scongiurare questo scenario, nei primi mesi del 1225, il Grande Consiglio approv\u00f2 un'esosa tassa di sterline, atta a finanziare una spedizione che mise presto in sicurezza la Guascogna. In cambio del sostegno dimostrato ad Enrico, i baroni chiesero che il re emanasse nuovamente la \"Magna Carta\". Il contenuto della nuova pubblicazione, la quarta, fu quasi identico a quello del 1217, ma nella nuova versione il re dichiar\u00f2 che la Carta fosse stata emessa in base alla propria \u00abspontanea e libera volont\u00e0\u00bb. Questa stesura \u00e8 quella che nei secoli seguenti sar\u00e0 di riferimento per i sovrani e i giuristi.\nI baroni, tuttavia, nutrirono alcuni dubbi riguardo al fatto che il monarca avrebbe sempre rispettato i dettami del documento, il quale imponeva peraltro di tenere in grande considerazione il parere della nobilt\u00e0. L'incertezza continu\u00f2 e, nel 1227, quando raggiunse la maggiore et\u00e0 e fu quindi in grado di governare autonomamente, la suprema autorit\u00e0 annunci\u00f2 che le future carte avrebbero dovuto essere rilasciate con il proprio sigillo. Questo port\u00f2 a mettere in discussione la validit\u00e0 delle carte precedenti, ovvero quelle emesse durante la sua minore et\u00e0. Nel 1253, Enrico conferm\u00f2 ancora una volta i patti in cambio di ulteriori imposizioni fiscali.\nDurante il suo mandato, Enrico III pose particolare attenzione sulla ricostruzione simbolica dell'autorit\u00e0 reale, ma il suo tentativo venne relativamente circoscritto dalla \"Magna Carta\". Egli generalmente ag\u00ec sotto le limitazioni imposte dalle clausole che impedivano alla Corona di agire contro i baroni al di fuori di un regolare processo, comprese le sanzioni pecuniarie e le espropriazioni che furono, invece, frequenti con suo padre Giovanni.\nNonostante le varie disposizioni, l'amministrazione della giustizia appariva incoerente e guidata perlopi\u00f9 dalle esigenze immediate della politica: talvolta venivano affrontate le legittime denunce baronali mentre, in altre occasioni, lo stesso problema poteva venire semplicemente ignorato. Le corti reali che giravano il paese per amministrare la giustizia a livello locale erano dotate di poca forza, circostanza che consentiva ai pi\u00f9 forti baroni di dominare il sistema giudiziario locale. Il sistema giudiziario di Enrico divenne cos\u00ec lassista e incurante, con una conseguente riduzione potere reale nelle province e, in ultima analisi, il crollo della sua autorit\u00e0 a corte.\nNel 1258, un gruppo di baroni prese il potere grazie ad un colpo di Stato, citando la necessit\u00e0 di applicare rigorosamente la \"Magna Carta\" e la Carta della Foresta, dando vita un nuovo governo baronale che promuovesse delle riforme attraverso le disposizioni di Oxford. Ad ogni modo, i baroni ribelli non si trovavano in una condizione militare sufficientemente florida da conseguire una vittoria decisiva e cos\u00ec, tra il 1263 e il 1264, fecero appello al re Luigi IX di Francia perch\u00e9 facesse da arbitro sulle loro proposte riformiste. Gli aristocratici basarono le loro richieste sui termini della \"Magna Carta\", sostenendo che fosse una fonte inviolabile del diritto inglese e che il re fosse andato contro i suoi dettami. \nCon il \"dit d'Amiens\", il re cisalpino si schier\u00f2 fermamente in favore della monarchia, con il risultato che l'arbitrato francese non riusc\u00ec a raggiungere la pace con i ribelli che, per tutta risposta, rifiutarono di accettare il verdetto. L'Inghilterra sprofond\u00f2 nella seconda guerra dei baroni, alla fine vinta dal figlio di Enrico, il principe Edoardo I. Anche quest'ultimo invoc\u00f2 la \"Magna Carta\" nel giustificare la sua causa, sostenendo che i riformatori stessi avessero agito in contrasto con essa. In seguito alla sconfitta dei baroni, nel 1267, Enrico, con un gesto conciliante, emise lo Statuto di Marlborough, che comprendeva un nuovo impegno a rispettare i termini della \"Magna Carta\".\nRiconferma sotto Edoardo I: la Carta del 1297 e del 1300.\nNel 1297, re Edoardo I rieman\u00f2 le Carte del 1225, con gli stessi contenuti, in cambio dell'imposizione di una nuova tassa necessaria per sostenere le sue campagne militari contro il Galles e la Scozia. Questa \u00e8 la versione che persiste come disposizione normativa ancora oggi, anche se la maggioranza delle clausole \u00e8 stata abrogata nel tempo (rimangono tuttora in vigore la 1, la 9 e la 29). Alla carta del 1297 venne apposto il sigillo utilizzato quando il sovrano era assente, detto \"seal of absence\", in quanto al momento della promulgazione Edoardo si trovava nelle Fiandre.\nLo stesso anno fu pubblicata dallo stesso Edoardo I la \"Confirmatio Cartarum\", un documento di conferma delle carte redatto in lingua normanna. Avendo la costante necessit\u00e0 di recuperare denaro per la guerra, re Edoardo aveva imposto nuovi dazi alla nobilt\u00e0, la quale aveva risposto prendendo le armi contro di lui e lo costrinse ad emettere tali conferme sotto minaccia di una nuova guerra civile. Gli aristocratici cercarono altres\u00ec di aggiungere un'altra postilla, il \"De Tallagio\"; tuttavia, il governo di Edoardo I non fu disposto a concederlo, limitandosi a confermare il principio che la tassazione dovesse essere imposta solo successivamente al consenso, anche se non venne chiarito come questo consenso si potesse stabilire.\nNel 1300, un ulteriore documento di 17 clausole venne concesso, l\"Articuli super Cartas\", come ulteriore tentativo di risolvere l'annosa questione del rispetto delle disposizioni delle carte. Con esso si stabil\u00ec anche una nuova concessione della \"Magna Carta\", da consegnare allo sceriffo di ognuna delle circa trenta contee del regno dove sarebbe stata letta quattro volte l'anno, in occasione delle riunioni dei tribunali locali. Ogni regione avrebbe dovuto istituire un comitato di tre uomini con il compito di raccogliere le lamentele circa le violazioni delle disposizioni in esse contenute. Quest'ultima pubblicazione fu l'ultima ad essere emessa con il Gran Sigillo reale: in seguito, ad ogni occasione in cui un sovrano avesse dovuto fare riferimento ad una delle clausole della \"Magna Carta\", lo avrebbe fatto tramite lettere patenti, senza dover redigere e promulgare nuove carte.\nPapa Clemente V prosegu\u00ec la politica di sostegno ai monarchi, che nella visione cristiana del tempo governavano per grazia divina, e nel 1305 abrog\u00f2 la \"Confirmatio Cartarum\". Edoardo I interpret\u00f2 la bolla papale annullando anche gli \"articuli super-cartas\", malgrado questi non fossero stati specificamente menzionati. L'anno successivo il sovrano inglese colse l'opportunit\u00e0 data dal sostegno del pontefice per riaffermare la legge della Foresta su vaste aree. Sia Edoardo che il Papa vennero accusati da alcuni cronisti a loro contemporanei di \u00abspergiuro\u00bb e si ritiene che, nel 1312, Roberto I di Scozia rifiut\u00f2 la pace con il figlio di Edoardo I, Edoardo II, con la seguente giustificazione: \u00abCome pu\u00f2 il re d'Inghilterra mantenere fede a me, dal momento che non osserva le promesse giurate fatte ai suoi vassalli...\u00bb.\nL'influenza della \"Magna Carta\" sul diritto medioevale inglese.\nPer tutto il corso del medioevo la \"Magna Carta\" venne richiamata durante il dibattimento dei casi legali. Ad esempio, nel 1226, i cavalieri del Lincolnshire sostennero che il loro sceriffo operasse in disaccordo con la prassi riguardo ai tribunali locali, \u00abcontrariamente alle loro libert\u00e0 di cui essi avrebbero dovuto godere secondo la Carta del re signore\u00bb. Nella pratica, i casi di violazione delle carte non venivano portati contro il sovrano, ma era possibile istruire una causa contro i suoi ufficiali (ad esempio proprio gli sceriffi) presentando come giustificazione la circostanza che essi agivano in contrasto con le libert\u00e0 concesse dal monarca nei documenti storici.\nInoltre, i giudizi medievali si rifacevano alle clausole della \"Magna Carta\" al riguardo di alcuni temi specifici, quali la tutela e la dote, il recupero dei crediti e la gratuit\u00e0 della navigazione fluviale. Tuttavia, a partire dal XIII secolo alcune clausole della \"Magna Carta\" iniziarono ad essere utilizzate sempre meno frequentemente nelle cause legali, in quanto i temi in questione non erano pi\u00f9 cos\u00ec rilevanti nella pratica o perch\u00e9 tali disposizioni erano state nel frattempo sostituite da normative pi\u00f9 rilevanti e pi\u00f9 complete. Intorno al 1350, circa la met\u00e0 delle disposizioni contenute nella \"Magna Carta\" non trovava pi\u00f9 utilizzo nella pratica.\nXIV-XV secolo.\nDurante il regno di Edoardo III vennero emessi, tra il 1331 e il 1369, i \"Sei Statuti\", documenti concepiti per tentare di chiarire alcune parti delle Carte. In particolare il terzo statuto del 1354 ridefin\u00ec la clausola 29 modificando \u00abuomo libero\u00bb con \u00abnessun uomo, di qualsiasi Stato o condizione che egli possa essere\u00bb e introdusse la frase \u00abprocedura prevista dalla legge\u00bb per il \u00abgiudizio legale dei suoi pari o la legge della terra\u00bb.\nSecondo Sir Edward Coke, tra i secoli XIII e XV, la \"Magna Carta\" venne riconfermata almeno 32 volte e probabilmente anche per ben 45 volte. Spesso i lavori del parlamento inglese iniziavano con una lettura pubblica della Carta seguita da una sua riaffermazione e una conferma da parte del monarca.\nA partire dalla met\u00e0 del XV secolo, la \"Magna Carta\" cess\u00f2 di occupare un ruolo centrale nella vita politica inglese, rimanendo tuttavia un testo utilizzato dai giuristi, in particolare come protettrice dei diritti di propriet\u00e0.\nXVI secolo.\nNel corso del XVI secolo si modific\u00f2 l'interpretazione della \"Magna Carta\" e della guerra dei primi baroni. Enrico VII prese il potere alla fine dei disordini conseguenti alla guerra delle due rose, a cui segu\u00ec Enrico VIII d'Inghilterra; entrambi si prodigarono nel promuovere la legittimit\u00e0 del trono e di rendere illegale qualsiasi tipo di ribellione contro il potere reale. Da sovrana assoluta per diritto divino, Maria I volle ripristinare un'Inghilterra cattolica con una spietata repressione dei protestanti.\nLa prima edizione stampata meccanicamente della \"Magna Carta\" fu probabilmente la \"Magna Carta cum aliis Antiquis Statutis\", realizzata nel 1508 da Richard Pynson, anche se le prime versioni stampate del XVI secolo erroneamente attribuirono la versione originale della Carta a quella di Enrico III, piuttosto che a quella del 1215 di Giovanni del 1215. Una redazione abbreviata in lingua inglese venne pubblicata da John Rastell nel 1527. Thomas Berthelet, successore di Pynson come stampatore, rese disponibile tra il 1531 e il 1540 un'edizione del testo corredato da altri \"antichi statuti\". Nel 1534, George Ferrers pubblic\u00f2 la prima edizione integrale in lingua inglese della \"Magna Carta\" in cui la divise in 37 clausole numerate.\nAlla fine del XVI secolo in Inghilterra si assistette ad un aumento nell'interesse verso lo studio della storia. Questo lavoro concluse che una serie di antiche usanze e leggi inglesi, rovesciate temporaneamente dall'invasione normanna del 1066, furono recuperate nel 1215 e che furono riportate nella \"Magna Carta\". Gli storici moderni notano che, anche se questa narrazione \u00e8 fondamentalmente errata, molti si riferiscono ad essa come un \"mito\" e che assunse una grande importanza tra gli storici del diritto del tempo.\nLo storico William Lambarde, per esempio, pubblic\u00f2 ci\u00f2 che credeva fossero i codici di diritto anglosassone e normanni, tracciando le origini del Parlamento inglese del XVI secolo in questo periodo, anche se fraintese le date dei molti documenti in questione. Francis Bacon sosteneva che la clausola 39 della \"Magna Carta\" fosse la base del sistema di giuria e dei processi giudiziari del XVI secolo. Gli storici Robert Beale, James Morice e Richard Cosin sostenevano che la Carta fosse una dichiarazione di libert\u00e0 e un diritto fondamentale, ovvero la legge suprema che legittimava il governo inglese. Chi mise in dubbio queste conclusioni, tra cui il deputato Arthur Hall, pat\u00ec delle sanzioni.\nXVII e XVIII secolo.\nTensioni politiche.\nNei primi anni del XVII secolo, la \"Magna Carta\" divenne un documento politico sempre pi\u00f9 importante al riguardo dell'autorit\u00e0 della monarchia inglese. Mentre i re Giacomo I e Carlo I cercarono di porre una maggiore autorit\u00e0 alla Corona, sostenendo la dottrina del diritto divino dei re, la Carta venne ampiamente citata dai loro avversari.\nSi soleva dire che la \"Magna Carta\" riconoscesse e proteggesse la libert\u00e0 dei singoli inglesi, assoggettando il re al diritto comune della terra e conferendo autorit\u00e0 al Parlamento. Anche se gli argomenti relativi alla Magna Carta restano storicamente inesatti, essi le hanno comunque conferito un potere simbolico, tanto che storici come Sir Henry Spelman la descrissero come \u00abil pi\u00f9 maestoso ancoraggio sacrosanto delle libert\u00e0 degli inglesi\u00bb.\nSir Edward Coke fu molto attivo in questo frangente storico nell'utilizzo della \"Magna Carta\" quale strumento politico. Operando sempre con la versione del 1225 del testo, poich\u00e9 l'originale del 1215 della Carta venne ritrovata solamente nel 1610, Coke rese la Carta l'argomento preponderante delle sue fatiche. Nelle sue operazioni trov\u00f2 come strenuo oppositore Lord Ellesmere, ma anche gli storici moderni, tra cui Ralph Turner e Claire Breay, hanno sostenuto il suo \u00abfraintendimento\u00bb degli intenti della Carta originale: infatti, la sua analisi, ritenuta \u00abanacronistica e acritica\u00bb, lo aveva portato a un approccio \u00abmolto selettivo\u00bb del documento. Pi\u00f9 indulgente il giudizio di J. C. Holt, il quale ha osservato che la storia di quegli atti avente valore legale aveva gi\u00e0 patito una \u00abdistorsione\u00bb al momento in cui Coke svolse il suo lavoro.\nNel 1621, venne presentato un disegno di legge al Parlamento al fine di rinnovare la \"Magna Carta\", un tentativo che tuttavia non riusc\u00ec. Il giurista John Selden, durante il caso di Darnell, sostenne che i diritti dell\"'habeas corpus\" trovassero una loro ragion d'essere gi\u00e0 nella \"Magna Carta\". Coke, dal canto suo, promosse la \"Petition of Right\" del 1628, in cui cit\u00f2 la \"Magna Carta\" nel suo preambolo, sperando di estendere le sue disposizioni e renderle vincolanti per la magistratura. La monarchia rispose asserendo che la situazione giuridica storica era molto meno netta rispetto al periodo di emissione del documento: in seguito, la Corona scelse di limitare lo studio della Magna Carta alle sole ragioni di tipo storico e ordin\u00f2 l'arresto Coke per tradimento, che si vide tra l'altro pure distruggere il suo libro sulla \"Magna Carta\". Inizialmente Carlo non fu d'accordo con il \"Petition of Right\" e rifiut\u00f2 di confermare la \"Magna Carta\" a prescindere, temendo che potesse ridurre la sua indipendenza come regnante.\nNel 1640, l'Inghilterra cadde nella guerra civile che port\u00f2 all'esecuzione di Carlo I nove anni pi\u00f9 tardi. Sotto il successivo protettorato di Cromwell, alcuni misero in dubbio se la \"Magna Carta\", essendo frutto di un accordo raggiunto con un monarca, fosse ancora vigente. Un \"pamphlet\" pubblicato nel 1660 e intitolato \"The English devil\" indirizzato contro Cromwell e la sua scelta di condannare il documento all'oblio, critic\u00f2 molto questa visione restrittiva.\nI gruppi radicali che fiorirono durante quest'epoca supportarono diverse opinioni sulla \"Magna Carta\". I Livellatori ne respinsero la storia e il diritto come presentati dai loro contemporanei, favorendo invece un punto di vista \u00abanti-normanno\u00bb. John Lilburne, per esempio, ipotizz\u00f2 che la \"Magna Carta\" contenesse solo alcune delle libert\u00e0 che presumibilmente esistevano gi\u00e0 sotto gli anglosassoni prima di essere abolite dal giogo dei Normanni. Il livellatore Richard Overton descrisse la Carta come \u00abun lavoro meschino che contiene molti segni di intollerabile schiavit\u00f9\u00bb. Entrambi i partiti intravidero nella \"Magna Carta\" un'utile dichiarazione delle libert\u00e0 che, in mala fede, poteva essere utilizzata contro i governi a loro avversi.\nGloriosa rivoluzione e illuminismo.\nUn primo tentativo di analizzare il documento secondo canoni pi\u00f9 affini alla storiografia venne intrapreso da Robert Brady, il quale confut\u00f2 la presunta antichit\u00e0 del Parlamento e credette nella continuit\u00e0 immutabile della legge. Brady si rese conto che le libert\u00e0 della Carta erano limitate e le consider\u00f2 una concessione del re. Ponendo la \"Magna Carta\" nel contesto storico, instill\u00f2 il dubbio circa la sua rilevanza politica contemporanea; la sua comprensione storica non sopravvisse alla Gloriosa Rivoluzione, che, secondo lo storico J.G.A. Pocock, \u00absegn\u00f2 una battuta d'arresto nel corso della storiografia inglese\u00bb.\nSecondo l'interpretazione Whig della storia, la Gloriosa Rivoluzione rappresent\u00f2 un esempio di recupero delle antiche libert\u00e0. Sulla base dei concetti Locke, i Whig ritennero che la costituzione dell'Inghilterra fosse un contratto sociale, basato su documenti quali la \"Magna Carta\", il \"Petition of Right\" e il \"Bill of Rights\". L'uscita delle \"English Liberties\" (1680 circa), un libro del propagandista Whig Henry Care, suscit\u00f2 varie polemiche, ma l'opera divenne tanto influente da essere ristampata a grande richiesta sia nelle colonie americane sia in Gran Bretagna.\nIn generale, il dibattito relativo alla natura del diritto affront\u00f2 dei mutamenti. Una volta approvato il \"Septennial Act 1716\", questo port\u00f2 una serie di conseguenze. In primo luogo, essa dimostr\u00f2 che il Parlamento non ritenesse i precedenti statuti inattaccabili, in quanto essa prevedeva una legislatura massima di sette anni, mentre il \"Triennial Acts\" del 1694, emanato meno di un quarto di secolo prima, prevedeva un periodo massimo di un triennio.\nInoltre, si constat\u00f2 di come essa avesse notevolmente esteso i poteri del Parlamento. Con questa nuova costituzione, l'assolutismo monarchico fu sostituito dalla supremazia parlamentare la quale venne sostenuta da attivisti del calibro di Granville Sharp. Sharp consider\u00f2 la \"Magna Carta\" come parte fondamentale della costituzione e sostenne che sarebbe stato un tradimento di abrogare una qualche sezione di essa. Inoltre, volendo sottolineare la modernit\u00e0 dell'atto, dichiar\u00f2 che la Carta vietava la schiavit\u00f9.\nLa \"Magna Carta\" fu oggetto di particolare interesse durante l'epoca illuministica. Nel 1759, sir William Blackstone pubblic\u00f2 un'edizione critica del Carta del 1215, in cui utilizz\u00f2 il sistema di numerazione usato ancora oggi. Nel 1763, il membro del Parlamento John Wilkes venne arrestato per aver scritto un \"pamphlet\" accusatorio in cui cit\u00f2 continuamente il documento di epoca medievale. Lord Camden denunci\u00f2 il trattamento subito da Wilkes come una violazione della \"Magna Carta\" stessa. Thomas Paine, nel suo \"I diritti dell'uomo\", avrebbe ignorato la \"Magna Carta\" e i \"Bills of Rights\" per il fatto che essi non rappresentavano una costituzione scritta redatta da rappresentanti eletti, una necessit\u00e0 questa ritenuta una \"conditio sine qua non\" per una carta fondamentale propriamente detta.\nNelle tredici colonie e negli Stati Uniti.\nQuando i coloni inglesi partirono per il Nuovo Mondo, portarono con s\u00e9 le carte reali a fondamento dei territori d'oltreoceano. Ad esempio, la Carta della colonia della Massachusetts Bay dichiarava che i suoi abitanti avrebbero \u00abavuto e goduto di tutte le libert\u00e0 e le immunit\u00e0 dei soggetti liberi e naturali\u00bb. La Carta della Virginia del 1606, per gran parte redatta da Sir Edward Coke, dichiarava che i coloni avrebbero goduto della stessa \u00ablibert\u00e0, diritto di voto e immunit\u00e0\u00bb, delle persone nate in Inghilterra. Poich\u00e9 il \"Massachusetts Body of Liberties\" conteneva somiglianze con la clausola 29 della \"Magna Carta\" e al momento della redazione, la Corte Generale del Massachusetts interpret\u00f2 l'atto di epoca medievale come la base della \"common law\" inglese; le altre colonie avrebbero seguito tale esempio. Nel 1638, il Maryland tent\u00f2 di riconoscere la \"Magna Carta\" nell'ambito della sua costituzione, ma una simile richiesta and\u00f2 respinta da Carlo I.\nNel 1687, William Penn pubblic\u00f2 \"The Excellent Privilege of Liberty and Property: being the birth-right of the Free-Born Subjects of England\", che conteneva la prima copia della \"Magna Carta\" stampata sul suolo americano. I commenti di Penn riflettono l'idea di Coke riguardo alla convinzione che la \"Magna Carta\" fosse una legge fondamentale. I coloni attinsero sovente ai libri di legge inglese, un'azione che tuttavia li condusse ad un'interpretazione anacronistica della \"Magna Carta\", ritenendo che essa garantisse il processo con giuria e l\"'habeas corpus\".\nLo sviluppo della supremazia parlamentare nelle isole britanniche non influenz\u00f2 costituzionalmente le Tredici Colonie, che mantennero un'aderenza alla \"common law\" inglese, ma interess\u00f2 direttamente il rapporto tra Londra e le sue colonie. Per spiegare meglio il fenomeno, quando i coloni americani combatterono contro la Gran Bretagna, essi ritenevano di non battersi tanto per la nuova libert\u00e0, ma per preservare i diritti che essi ritenevano sanciti nella \"Magna Carta\".\nAlla fine del XVIII secolo, la Costituzione degli Stati Uniti divenne la legge suprema del paese: poich\u00e9 tale risultato fu percepito alla stregua di una conquista, risult\u00f2 facile associare l'evento storico alla sottoscrizione della \"Magna Carta\" di diversi secoli fa. Nel quinto emendamento della Costituzione viene garantito che \u00abnessuno pu\u00f2 essere privato della vita, della libert\u00e0 o della propriet\u00e0, senza un giusto processo di legge\u00bb, una frase derivata dalla \"Magna Carta\". Inoltre, la Costituzione incluse un atto simile nella clausola di sospensione, la clausola 1, paragrafo 9: \u00abIl privilegio del writ di habeas corpus non sar\u00e0 sospeso se non quando, in caso di ribellione o di invasione, lo richieder\u00e0 la pubblica sicurezza\u00bb.\nL'analisi di Lord Coke sulla \"Magna Carta\" \u00e8 stata esplicitamente ripresa anche dalla Corte Suprema degli Stati Uniti, che vi ha fatto riferimento elevandola a una profetica visione sul diritto a un rapido processo sancito dal Sesto Emendamento.\nDal XIX al XXI secolo.\nInterpretazione.\nInizialmente, durante il XIX secolo l'interpretazione dei Whig della \"Magna Carta\" e del suo ruolo nella storia costituzionale rimase dominante. Lo storico William Stubbs nella sua \"Constitutional History of England\", pubblicata nel 1870, rafforz\u00f2 questa visione, sostenendo che essa fosse stata un importante passo nella formazione della nazione inglese, ritenendo che i baroni del 1215 a Runnymede non rappresentassero solo la nobilt\u00e0, ma il popolo d'Inghilterra nel suo insieme schierato contro la tirannia di re Giovanni. Tuttavia, un simile filone inizi\u00f2 a perdere rilevanza col tempo: il giurista e storico di epoca tardo-vittoriana Frederic William Maitland forn\u00ec una visione alternativa pi\u00f9 aderente alle sue vere radici storiche. Nel 1904, Edward Jenks pubblic\u00f2 una clausola intitolato \"Il mito della Magna Carta\" che mise in discussione la visione tradizionale dell'antico documento. Storici coke Albert Pollard concordano con Jenks nel concludere che Edward Coke fosse stato, nel XVII secolo, in gran parte l'\"inventore\" del mito della \"Magna Carta\", asserendo che l'atto del 1215 non facesse alcun riferimento alle libert\u00e0 della gente in generale, ma piuttosto alla sola tutela dei diritti baronali.\nQuesto punto di vista divenne popolare anche in circoli pi\u00f9 ampi e, nel 1930, Sellar e Yeatman pubblicarono una loro parodia sulla storia inglese, \"1066 and All That\", in cui derisero la presunta importanza della \"Magna Carta\" e le sue promesse di libert\u00e0 universale scrivendo: \u00abOrbene, la Magna \"Charta\" rappresent\u00f2 una tappa principale nell'affermazione della democrazia in Inghilterra: pertanto, si rivel\u00f2 una buona cosa per tutti (tranne che per la gente comune)\u00bb.\nIn ogni caso, in molte opere letterarie riguardanti il medioevo inglese, la \"Magna Carta\" \u00e8 considerata un fondamento dell'identit\u00e0 nazionale. Alcuni autori hanno sottolineato le radici medievali del documento come argomento per preservare lo \"status quo\" sociale, mentre altri l'hanno indicata come sfida alle ingiustizie economiche. Nel 1898 venne istituito l'\"Ordine Baronale della \"Magna Carta\"\" al fine di promuovere gli antichi principi e i valori che venivano associati alla Carta. I giuristi inglesi e statunitensi continuarono a conferire alla \"Magna Carta\" un'elevata considerazione, tanto da formare alcune associazioni per la sua protezione. Nel 1956, il noto avvocato Lord Denning descrisse la Carta come \u00abil pi\u00f9 grande documento costituzionale di tutti i tempi - il fondamento della libert\u00e0 dell'individuo contro l'autorit\u00e0 arbitraria del despota\u00bb.\nAbrogazione delle clausole.\nAlcuni giuristi di stampo radicale, incluso Sir Francis Burdett, credevano che la \"Magna Carta\" non potesse essere abrogata. In realt\u00e0, nel XIX secolo alcuni commi apparivano oramai obsoleti o in disuso nella prassi. L'abrogazione espressa della clausola 26, avvenuta nel 1829 grazie al \"Offences against the Person Act 1828\", costitu\u00ec la prima occasione in cui una disposizione del documento di epoca medievale affrontava una procedura di cancellazione. Nel corso dei successivi 140 anni, quasi tutto il documento sub\u00ec un percorso di asciugatura e di esautorazione, con le sole clausole 1, 9 e 29 (del 1297) rimaste attualmente ancora in vigore in Inghilterra e Galles.\nEredit\u00e0 moderna.\nLa \"Magna Carta\" continua a esercitare un notevole valore simbolico all'interno della societ\u00e0 britannica, venendo frequentemente menzionata da politici e giuristi a sostegno delle proprie tesi. Una recente affermazione particolarmente eclatante avvenne il 14 giugno del 2008, quando il politico Tony Blenn etichett\u00f2 quella data come \u00abil giorno in cui la \"Magna Carta\" viene abrogata\u00bb. In quel frangente era in corso un dibattito sull'opportunit\u00e0 di aumentare da 28 a 42 giorni la custodia cautelare in carcere per i sospettati di terrorismo, ma Blenn aveva fatto leva sul documento di epoca medievale sottolineando la presunta tutela che, in teoria, esso garantiva ad alcuni diritti civili. Bench\u00e9 raramente citata nei tribunali dell'era moderna, nel 2012 i manifestanti di \"Occupy London\" tentarono di ricorrere alla \"Magna Carta\" per resistere al proprio sgombero dal cimitero di St. Paul da parte delle autorit\u00e0 della Citt\u00e0 di Londra. Tuttavia, nel suo giudizio, il \"Master of the Rolls\" osserv\u00f2 che, sebbene la clausola 29 fosse considerata da molti il fondamento dello stato di diritto in Inghilterra, non la si potesse considerare direttamente pertinente al caso di specie, non essendo altres\u00ec nemmeno possibile considerare le altre due clausole non abrogate, inerenti ai diritti della Chiesa e della Citt\u00e0 di Londra. Pertanto, non potevano trovare in quella sede applicazione.\nLa \"Magna Carta\" ha uno scarso valore giuridico nella Gran Bretagna moderna, poich\u00e9 il grosso delle sue clausole sono state abrogate e i relativi diritti sono garantiti da altre disposizioni. Ciononostante, lo storico James Holt ha osservato che la sopravvivenza della Carta del 1215 nella vita nazionale \u00e8 un \u00abriflesso del continuo sviluppo del diritto e dell'amministrazione inglese\u00bb oltre a rappresentare un simbolo delle molte lotte tra l'autorit\u00e0 e il diritto nel corso dei secoli. Lo storico W. L. Warren ha osservato: \u00abIn quasi tutte le epoche, molte persone che hanno citato la Carta ne conoscevano a malapena il contenuto n\u00e9 si curavano di sopperire a tale mancanza, ragion per cui \u00e8 lecito desumere che il richiamo all'atto, effettuato quando si voleva sostenere una \"giusta causa\", avveniva in quanto esso assume un valore simbolico che va oltre il testo scritto\u00bb.\nLa Carta rimane anche un argomento di grande interesse per gli storici: Natalie Fryde l'ha descritta pittorescamente come \u00abuna delle vacche pi\u00f9 sacre nella storia medievale inglese\u00bb, rilevando come sia improbabile che possano terminare i dibattiti sulla sua interpretazione e significato. Per molti versi ancora un \"testo sacro\", la \"Magna Carta\" \u00e8 generalmente considerata parte della costituzione non codificata del Regno Unito; in un discorso del 2005, il Lord Chief Justice, Lord Harry Woolf, la descrisse come \u00abil primo di una serie di strumenti oggi ritenuti dotati di uno status costituzionale speciale\u00bb.\nLa \"Magna Carta\" venne ristampata in Nuova Zelanda nel 1881 come uno degli Atti imperiali in vigore. La clausola 29 del documento rimane ancora valida come parte del diritto neozelandese.\nNegli Stati Uniti la Carta continua ad essere considerata il precursore della Costituzione e del \"Bill of Rights\". Nel 1976, il Regno Unito prest\u00f2 una delle quattro copie sopravvissute della \"Magna Carta\" del 1215 agli Stati Uniti per le celebrazioni del bicentenario, donandogli per l'occasione una vetrina decorata. L'originale \u00e8 stata restituita dopo un anno, ma una replica e la vetrina sono ancora in mostra nella cripta del Campidoglio a Washington.\nDescrizione.\nFormato.\nNumerosi esemplari, note come esemplificazioni (copie conformi), vennero realizzati delle varie carte, e molte di essi sopravvivono ancora oggi. Lo stato di conservazione varia da esemplare ad esemplare, perlopi\u00f9 si trovano in ottimo o buono stato e facilmente leggibili mentre una piccola minoranza \u00e8 pesantemente danneggiata. La prima stesura venne scritta in latino medievale abbreviato, lingua ufficiale della burocrazia del tempo, ma furono realizzate anche traduzioni in lingua francese, con una scrittura chiara realizzata con penne d'oca su fogli di pergamena prodotta da pelle di pecora con dimensioni diverse. Gli inchiostri, che appaiono oggi di colore marrone acceso, vennero prodotti mescolando sali di ferro con un estratto di galla. Le copie furono sigillate con il grande sigillo reale da un funzionario chiamato \"spigurnel\", utilizzando cera d'api e ceralacca. Sulla carta del 1215 non vi furono apposte n\u00e9 le firme n\u00e9 i sigilli dei baroni presenti. Originariamente le carte non vennero numerate o divise in paragrafi; il sistema di numerazione usato oggi fu introdotto dal giurista Sir William Blackstone nel 1759.\nEsemplari.\nEsemplari della Carta del 1215.\nSi presume che almeno tredici esemplari (copie conformi) della Carta del 1215 furono emesse dalla cancelleria reale in quello stesso anno, di cui sette distribuite il 24 giugno e altre sei successivamente. Queste vennero inviate agli sceriffi e ai vescovi della contea, probabilmente incaricati del privilegio. Esistono lievi variazioni tra le copie sopravvissute e probabilmente non esisteva una singola \"copia principale\". Di questi esemplari, solo quattro esistono ancora al 2021, tutti conservati in Inghilterra: due alla British Library, uno presso la Cattedrale di Salisbury e uno, di propriet\u00e0 della Cattedrale di Lincoln, in prestito permanente al Castello di Lincoln. Ognuna di queste versioni \u00e8 leggermente diversa per dimensioni e contenuto del testo e ciascuna di esse \u00e8 considerata dagli storici ugualmente autorevole.\nLe due copie del 1215 di propriet\u00e0 dalla British Library, note come \"Cotton MS. Augustus II.106\" e \"Cotton Charter XIII.31A\", furono acquistate dall'antiquario Sir Robert Bruce Cotton nel XVII secolo. La prima era stata trovata da Humphrey Wyems, un avvocato londinese, che potrebbe averla scoperta in una sartoria e che poi la diede a Cotton nel gennaio 1629. La seconda fu trovata nel castello di Dover nel 1630 da Sir Edward Dering. La carta di Dering era tradizionalmente ritenuta la copia inviata nel 1215 ai Cinque Ports, ma nel 2015 lo storico David Carpenter ha sostenuto che fosse pi\u00f9 probabile che si trattasse di quella inviata alla Cattedrale di Canterbury, in quanto il suo contenuto era identico a una trascrizione del 1290 eseguita nella cattedrale. Questa copia \u00e8 stata danneggiata a seguito di un incendio verificatosi nel 1731 nella biblioteca Cotton il cui calore ha gravemente compromesso il sigillo. La pergamena appare un po' raggrinzita ma per il resto relativamente illesa e una sua copia del tutto simile venne realizzata da John Pine nel 1733. Nel 1830, tuttavia, un tentativo maldestro di pulizia e conservazione rese il manoscritto in gran parte illeggibile all'occhio nudo. Nonostante tali difetti, questa \u00e8 comunque l'unica copia sopravvissuta del 1215 ad avere ancora attaccato il suo grande sigillo.\nLa copia della Cattedrale di Lincoln era quella indirizzata alla contea. Fino al 1846 era esposta nella cattedrale per poi essere trasferita in un altro edificio. Tra il 1939 e il 1940 fu esposta nel Padiglione Britannico all'esposizione universale del 1939 a New York e alla Biblioteca del Congresso. Quando scoppi\u00f2 la seconda guerra mondiale, Winston Churchill era intenzionato a donarla al popolo americano, sperando che questo avrebbe incoraggiato gli Stati Uniti, allora neutrali, a entrare nel conflitto contro le potenze dell'Asse, ma i vertici della cattedrale si opposero e l'idea venne abbandonata. Dopo il dicembre 1941, la copia fu conservata per motivi di sicurezza a Fort Knox, ne Kentucky, prima di essere rimessa in mostra nel 1944 e restituita, due anni pi\u00f9 tardi, alla Cattedrale di Lincoln. Nel 1976 venne esposta nella biblioteca medievale della cattedrale. Successivamente \u00e8 stata messa in mostra a San Francisco per poi trascorrere un periodo di restauro conservativo prima di un'altra esposizione negli Stati Uniti nel 2007, prima al Contemporary Art Center of Virginia e poi al National Constitution Center di Philadelphia. Nel 2009 \u00e8 tornata a New York per essere esposta al Fraunces Tavern Museum. Attualmente \u00e8 in prestito permanente al David P. J. Ross Vault presso il Castello di Lincoln, insieme a una copia originale della carta della Foresta del 1217.\nLa quarta copia, ritrovata nel 1812, fu consegnata per la prima volta nel 1215 alla cattedrale di Old Sarum e poi spostata in quella di Salisbury che ne ha preso il posto. \u00c8 forse la meglio conservata delle quattro, grazie anche ad un restauro avvenuto negli anni 1940, tuttavia si possono notare piccoli fori di spillo probabilmente causati da una sua affssione. La grafia su questa versione \u00e8 diversa da quella delle altre tre, suggerendo che non \u00e8 stata scritta da uno scriba reale, ma piuttosto da un amanuense della cattedrale, avvezzo alla copiatura, che l'ha poi fatta autentificare dalla corte reale.\nEsemplari delle carte successive.\nAltre successive copie conformi delle carte sono giunte fine a noi. Della Carta del 1216 ne \u00e8 sopravvissuta una soltanto ed \u00e8 conservata nella cattedrale di Durham, mentre della Carta del 1217 esistono ancora quattro copie, tre di queste conservate presso la biblioteca Bodleiana dell'universit\u00e0 di Oxford e una nella Cattedrale di Hereford. Sia le copie del 1216 che del 1217 erano provviste dei sigilli di Guala Bicchieri e di Guglielmo il Maresciallo, reggenti durante la minore et\u00e0 di Enrico III d'Inghilterra, oggi non pi\u00f9 presenti ma \u00e8 possibile notare le strisce di pergamena su cui erano appuntati. Una delle copie della biblioteca Bodleiana \u00e8 stata esposta, nel 2011, al \"California Palace of the Legion of Honor\" di San Francisco.\nDella carta del 1225 sopravvivono oggi quattro copie conformi: la British Library ne conserva una precedentemente ospitata presso l'Abbazia di Lacock fino al 1945. Anche la cattedrale di Durham ne conserva una copia, mentre la biblioteca Bodleiana ne tiene una terza. La quarta copia era conservata presso il museo dell'Archivio Pubblico ed \u00e8 ora, al 2021, conservata presso l'Archivio Nazionale del Regno Unito. La Societ\u00e0 degli Antiquari di Londra detiene anche una bozza della carta del 1215 (scoperta nel 2013 in un registro della fine del XIII secolo proveniente dall'abbazia di Peterborough), una copia della terza stesura del 1225 (trovata all'interno di una raccolta di statuti dell'inizio del XIV secolo) e una copia in rotolo della ristampa del 1225.\nSolo due esemplari della \"Magna Carta\" si trovano fuori dall'Inghilterra, entrambi risalenti al 1297. Uno di questi fu acquistato nel 1952 dal governo australiano per \u00a3 dalla King's School di Bruton in Inghilterra. Questa copia \u00e8 ora esposta a Canberra nella Camera dei deputati del Parlamento. La seconda era originariamente detenuta dalla famiglia Brudenell, conti di Cardigan, prima che la vendessero nel 1984 alla Fondazione Perot statunitense che, a sua volta, nel 2007 la vendette all'uomo d'affari David Rubenstein per 21,3 milioni di dollari. A proposito del suo acquisto, Rubenstein ha commentato: \u00abHo sempre creduto che questo fosse un documento importante per il nostro Paese, anche se non \u00e8 stato redatto qui. Penso che fosse stato la base per la Dichiarazione d'indipendenza e per la Costituzione\u00bb. Questa copia \u00e8 ora in prestito permanente ai \"National Archives\" di Washington. Solo altri due esemplari del 1297 esistono al 2021, una delle quali \u00e8 conservata negli Archivi Nazionali del Regno Unito, l'altra nella Guildhall di Londra.\nDalla versione del 1300, promulgata durante il regno di Edoardo I d'Inghilterra, ne esistono sette esemplari, conservate a Faversham, all'Oriel College, Oxford, nella biblioteca Bodleiana, nella Cattedrale di Durham, nell'Abbazia di Westminster, negli archivi della Guildhall di Londra e in quelli del Kent County Council a Sandwich. Quest'ultima \u00e8 stata riscoperta all'inizio del 2015 in un album di epoca vittoriana conservato negli archivi della citt\u00e0 di Sandwich, nel Kent, uno dei Cinque Ports.\nContenuto della Carta del 1215.\nLa \"Magna Carta\" del 1215 inizia con una lunga introduzione nella quale \u00abGiovanni, per grazia di Dio Re d'Inghilterra, ...\u00bb dichiara come intento \u00abla salvezza della Nostra anima e di quella dei nostri predecessori e dei nostri successori, a maggior gloria di Dio, ad esaltazione della Santa Chiesa, e per un migliore governo del Nostro Regno\u00bb. Successivamente vi \u00e8 un lungo testo per prassi suddiviso in 63 clausole, anche se nella sua formulazione originale era privo di soluzioni di continuit\u00e0 o di qualsiasi segno convenzionale che le separasse, come invece erano presenti nella carta dei Baroni.\nLa maggior parte del contenuto della Carta del 1215 e delle versioni successive intendeva disciplinare i diritti feudali della Corona sui baroni. Sotto i re plantageneti, e in particolare durante il regno di Giovanni, i diritti del monarca erano stati spesso usati in modo fraudolento, talvolta nel tentativo di massimizzare le entrate finanziarie della corona. Nonostante la prevalenza dei temi fiscali, gli argomenti trattati appaiono molteplici: tra essi meritano menzione l'amministrazione della giustizia, le libert\u00e0 della chiesa inglese, le successioni a causa di morte, la disciplina delle foreste reali, dei ponti fluviali, il diritto tributario e commerciale, le unit\u00e0 di misura (clausola 35) e i contratti debitori verso gli ebrei.\nLa prima clausola garantisce la libert\u00e0 della chiesa inglese, garantendogli la prerogativa di scegliere i propri vescovi senza ingerenze della corona. Il ruolo dell'istituzione ecclesiastica era stato oggetto di grande dibattito negli anni precedenti alla Carta. I re normanni e angioini avevano tradizionalmente esercitato un grande potere sulla chiesa all'interno dei loro territori. Dal 1040 in poi, nel contesto della riforma della Chiesa dell'XI secolo, i pontefici avevano sottolineato l'importanza che la Chiesa fosse governata in modo pi\u00f9 efficace da Roma e avevano stabilito un sistema giudiziario indipendente e una catena gerarchica di autorit\u00e0. Dopo il 1140, questi principi erano stati ampiamente accettati all'interno della struttura clericale inglese, anche se accompagnati da alcune preoccupazioni circa la centralizzante dell'autorit\u00e0 a Roma.\nLe cluasole successive, fino alla 8, regolano il diritto successorio con soluzioni distinte per coloro che ereditavano in minore et\u00e0 e chi gi\u00e0 maggiorenne, fissando anche le tasse che dovevano pagare. Si poneva anche attenzione affinch\u00e9 i tutori non potessero appropriarsi indebitamente degli averi dei soggetti posti sotto la loro protezione, mentre particolari diritti vennero predisposti per le vedove a cui era concesso anche di risposarsi previo assenso del proprio signore. Dalla clausola 9 alla 11 veniva affrontata la questione dei debiti con una disciplina particolare per quelli verso gli ebrei.\nLo \"scutagium\" era una forma di tassazione medievale: tutti i cavalieri e i nobili erano obbligati a prestare servizio militare a favore della Corona in cambio delle proprie terre che, teoricamente, appartenevano al Re, ma molti di essi preferivano pagare del denaro per esserne esentati; con il denaro ricavato, spesso, la Corona pagava i mercenari. A quanto dovesse ammontare lo \"scutage\" e le condizioni in cui il re lo potesse imporre erano incerte e controverse; le clausole 12 e 14 riguardavano proprio la gestione di tale diritto reale vietando al sovrano di imporre nuove tasse ai suoi vassalli diretti senza il previo consenso del consiglio comune del regno.\nIl sistema giudiziario inglese si era notevolmente modificato nel secolo precedente, con i giudici reali che andarono a svolgere un ruolo pi\u00f9 importante nel garantire la giustizia in tutto il paese. Giovanni d'Inghilterra aveva pi\u00f9 volte ricorso alle sue prerogative reali per estorcere ingenti somme di denaro ai baroni, richiedendo di fatto pagamenti per garantire la giustizia in casi particolari. Per mettere un freno a ci\u00f2, le clausole 39 e 40 richiedevano l'applicazione del giusto processo nel sistema di giustizia reale, mentre la clausola 45 prevedeva che il re nominasse funzionari reali competenti per i ruoli pi\u00f9 importanti. Sebbene queste clausole non avessero alcun significato sostanziale nella carta originale, divennero particolarmente importanti nei secoli successivi. Negli Stati Uniti, per esempio, la Corte Suprema della California ha interpretato la clausola 45 nel 1974 come un requisito di \"common law\" che garantisse ad un imputato, di fronte alla possibilit\u00e0 di essere incarcerato, il diritto ad avere un processo supervisionato da un giudice legalmente riconosciuto.\nLe foreste reali erano economicamente importanti nell'Inghilterra medievale ed erano sia protette che sfruttate dalla Corona, fornendo al re terreni per la caccia, per l'approvvigionamento di materie prime e per ottenere denaro. Queste erano soggette a una giurisdizione speciale che, secondo lo storico Richard Huscroft, era \u00abaspra e arbitraria, una questione esclusivamente riguardante la volont\u00e0 del re\u00bb. Inoltre, i confini delle foreste reali si erano ampliati sotto i re angioini, uno sviluppo che si era dimostrato impopolare.\nA questo tema, la carta del 1215, annoverava diverse clausole: le clausole 47 e 48 promettevano di disboscare le terre aggiunte alle foreste reali sotto Giovanni e di indagare sull'uso dei diritti reali in queste zone, ma non prendevano in considerazione quelle dei sovrani precedenti mentre la clausola 53 prometteva una qualche forma di riparazione per coloro che avevano subito gli effetti dalle recenti modifiche. La clausola 44 doveva garantire una certa giustizia da parte dei tribunali della Foresta. N\u00e9 la Magna Carta n\u00e9 la successiva carta della Foresta si dimostrarono, tuttavia, del tutto soddisfacenti come strumento per mitigare le tensioni politiche sorte nell'esercizio delle foreste reali.\nAlcune delle clausole riguardavano questioni economiche pi\u00f9 ampie. Le preoccupazioni dei baroni per la gestione dei propri debiti verso gli usurai ebrei, che occupavano una posizione speciale nell'Inghilterra medievale e per tradizione erano sotto la protezione del re, furono affrontate nelle clausole 10 e 11. La Carta concludeva questa sezione con la frase \u00abi debiti verso altri che non fossero ebrei devono essere trattati allo stesso modo\u00bb, quindi \u00e8 discutibile fino a che punto gli ebrei fossero destinatari esclusivi di queste clausole. Alcune questioni erano relativamente specifiche, come la clausola 33 che ordinava la rimozione di tutte le dighe da pesca, un'importante e crescente fonte di reddito all'epoca, dai fiumi inglesi.\nClausole sopravvissute nell'ordinamento inglese.\nSolo tre clausole della \"Magna Carta\" rimangono nell'attuale (2021) ordinamento giuridico dell'Inghilterra e Galles. Queste riguardano la libert\u00e0 della Chiesa inglese, le \"antiche libert\u00e0\" della City di Londra (clausola 13 nello statuto del 1215, clausola 9 nello statuto del 1297), e il diritto a un giusto processo (clausole 39 e 40 dello statuto del 1215, clausola 29 dello statuto del 1297). In dettaglio, queste clausole (utilizzando il sistema di numerazione dello statuto 1297) affermano che:"}
{"id": "69575", "revid": "77358", "url": "https://it.wikipedia.org/wiki?curid=69575", "title": "San Donato di Arezzo", "text": ""}
{"id": "69577", "revid": "120372653", "url": "https://it.wikipedia.org/wiki?curid=69577", "title": "Avio (disambigua)", "text": ""}
{"id": "69578", "revid": "1915706", "url": "https://it.wikipedia.org/wiki?curid=69578", "title": "Acido formico", "text": "L'acido formico (o acido metanoico, secondo la nomenclatura IUPAC) \u00e8 il pi\u00f9 semplice degli acidi carbossilici di formula chimica HCOOH. I suoi sali sono detti \"formiati\".\n\u00c8 un liquido incolore dall'odore pungente, \u00e8 corrosivo e, se tenuto a contatto con la pelle, provoca ustioni, distruggendo l'intero spessore del tessuto cutaneo. \u00c8 un forte agente riducente.\nDeve il suo nome alle formiche, nel cui organismo viene sintetizzato e usato come veleno urticante.\nPropriet\u00e0.\nL'acido formico \u00e8 un liquido incolore con un odore pungente e penetrante a temperatura ambiente. \u00c8 miscibile in glicerolo, acetato di etile, metanolo e acqua; \u00e8 molto solubile in acetone. Negli idrocarburi e nella fase vapore \u00e8 costituito da dimeri legati tra loro attraverso legami a idrogeno piuttosto che da singole molecole. Per questa ragione, l'acido formico gassoso non obbedisce alla legge dei gas ideali. L'acido formico solido, che pu\u00f2 esistere in uno dei due polimorfi, \u00e8 costituito da una rete virtualmente infinita di molecole di acido formico. L'acido formico liquido tende a sopraffondere.\nProduzione.\nViene ottenuto per la prima volta nel 1670 dalla distillazione distruttiva di formiche.\nL'acido formico \u00e8 prodotto facendo prima reagire a 80\u00a0\u00b0C e ad una pressione di 40 atm in fase liquida il metanolo con monossido di carbonio:\nSi forma il formiato di metile, un derivato, che viene successivamente idrolizzato:\nDato che per l'idrolisi \u00e8 necessaria una grande quantit\u00e0 di acqua, si preferisce fare reagire prima il formiato con ammoniaca per formare la formammide:\nPoi la formammide viene idrolizzata con acqua ed acido solforico:\nUn altro metodo \u00e8 quello di fare reagire l'ossido di carbonio con idrossido di sodio per formare il sodio formiato\nQuest'ultimo viene fatto poi reagire con acido solforico per produrre l'acido formico:\nIn biochimica il formiato viene prodotto dall'ossalato in ambiente acido grazie all'azione dell'enzima ossalato decarbossilasi. Dalla reazione si produce anche anidride carbonica.\nUsi.\nL'uso principale dell'acido formico \u00e8 come agente conservante e antibatterico nei mangimi per animali d'allevamento. Vaporizzato sul fieno o su altri foraggi, ne arresta alcuni processi di fermentazione. Nell'industria avicola viene a volte addizionato al mangime per eliminare i batteri della salmonella.\nTra gli additivi alimentari \u00e8 identificato dalla sigla E 236.\nIn apicoltura viene utilizzato nella lotta contro la Varroa destructor. La difficolt\u00e0 e la pericolosit\u00e0 di somministrazione ne limitano l'utilizzo.\nAlcuni uccelli, tra cui il corvo e la ghiandaia, provocano pesantemente le formiche, che nel tentativo di respingere il molestatore gli spruzzano contro l'acido formico. Questa pratica \u00e8 nota col nome di \"anting\" o bagno di formiche. L'uccello si serve dell'acido per liberarsi dei parassiti.\nI formiati, sali derivati dell'acido formico, vengono impiegati nell'industria tessile, della carta, della gomma, della plastica e nella concia dei pellami. Alcuni suoi esteri trovano uso come aromi artificiali e come profumi."}
{"id": "69579", "revid": "1226", "url": "https://it.wikipedia.org/wiki?curid=69579", "title": "Magna Charta", "text": ""}
{"id": "69581", "revid": "1543377", "url": "https://it.wikipedia.org/wiki?curid=69581", "title": "Struttura di Richat", "text": "La Struttura di Richat (o Guelb El Richat, chiamata anche Occhio del Sahara) \u00e8 una struttura circolare nel Deserto del Sahara vicino ad Ouadane in Mauritania. Descritta da alcuni come somigliante ad una grande ammonite, ha un diametro di circa 40 chilometri. \nInizialmente fu interpretata come il cratere di un meteorite, a causa della sua forma circolare, ma oggi si pensa che sia un rialzo simmetrico, messo a nudo dall'erosione. \nA partire dagli anni 2000, l\u2019interpretazione scientifica pi\u00f9 accreditata ipotizza che si tratti di una cupola vulcanica gigantesca, risalente al periodo Cretaceo (100 milioni di anni fa), che sarebbe crollata su se stessa nel corso dell\u2019erosione, durata diversi milioni di anni.\nLe rocce sedimentarie affioranti hanno un'et\u00e0 da tardo proterozoica, verso il centro, ad ordoviciana, verso l'esterno. La presenza di livelli di quarzite determina il diverso grado di erosione della struttura, formando le geometrie concentriche.\nAll'interno della Struttura di Richat si sono trovate diverse rocce ignee, sia intrusive che effusive. Sono infatti presenti rioliti, gabbri, carbonatiti e kimberliti.\nLa struttura di Richat \u00e8 stata visitata dagli anni \u201950 dagli scienziati prima di essere rivelata su larga scala da una delle missioni spaziali americane Gemini. Per via delle sue dimensioni e per il suo aspetto inconfondibile \u00e8 da tempo un punto di riferimento per gli astronauti."}
{"id": "69584", "revid": "9", "url": "https://it.wikipedia.org/wiki?curid=69584", "title": "Magna Charta libertatum", "text": ""}
{"id": "69598", "revid": "339392", "url": "https://it.wikipedia.org/wiki?curid=69598", "title": "Palmtop", "text": ""}
{"id": "69603", "revid": "1543377", "url": "https://it.wikipedia.org/wiki?curid=69603", "title": "Induttanza", "text": "L'induttanza \u00e8 la propriet\u00e0 dei circuiti elettrici tale per cui la corrente (intesa variabile nel tempo) che li attraversa induce una forza elettromotrice che, per la legge di Lenz, \u00e8 proporzionale alla variazione del flusso magnetico concatenato dal circuito. Il rapporto tra flusso magnetico concatenato dal circuito e la corrente che genera tale flusso \u00e8 un parametro fisso, dipendente dalla geometria e disposizione dei circuiti, detto coefficiente di autoinduzione se riferito a flusso e corrente sullo stesso circuito, coefficiente di mutua induzione se riferito ad un flusso su un circuito generato da una corrente che circola in un altro circuito. La grandezza fisica associata \u00e8 indicata con il simbolo \"L\" in onore del fisico Heinrich Lenz, mentre l'unit\u00e0 di misura ha il simbolo \"H\" in onore di Joseph Henry.\nIl termine fu utilizzato ufficialmente per la prima volta da Heaviside nel febbraio 1886. La grandezza fisica inversa \u00e8 detta dissuadenza o inertanza, ed \u00e8 indicata con il simbolo \"\u039b\".\nDefinizione.\nUna corrente elettrica \"i\" che scorre in un circuito elettrico produce un campo magnetico nello spazio circostante: se la corrente varia nel tempo, il flusso magnetico \u03a6B del campo concatenato al circuito risulta variabile, determinando entro il circuito una forza elettromotrice indotta che si oppone alla variazione del flusso. Il coefficiente di autoinduzione \"L\" di un circuito, ad esempio una spira, \u00e8 il rapporto tra il flusso del campo magnetico autoconcatenato, detto autoflusso, e la corrente, ed \u00e9 dato da:\nL'unit\u00e0 di misura dell'induttanza \u00e8 detta henry:\nIn un induttore di 1 henry, quindi, una variazione di corrente di 1 ampere al secondo genera una forza elettromotrice di 1 volt, che \u00e8 pari al flusso di 1 weber al secondo.\nAnalogamente la dissuadenza di un circuito generico sar\u00e0 pari a:\nformula_3\nPropriet\u00e0 dell'induttanza.\nL'equazione che definisce l'induttanza pu\u00f2 essere riscritta in questo modo:\nDerivando entrambi i membri rispetto al tempo:\nIn molti casi fisici l'induttanza pu\u00f2 essere considerata costante rispetto al tempo (o tempo-invariante), per cui:\nDalla legge di Faraday, applicata alla circuitazione del circuito costituito dalla induttanza stessa, si ha:\ndove formula_8 \u00e8 la forza elettromotrice (f.e.m.) e \"V\" \u00e8 il potenziale indotto ai morsetti del circuito in questione. \nCombinando le equazioni precedenti si ha:\nda cui si evince che l'induttanza \"L\" di un componente attraversato da corrente variabile si pu\u00f2 definire operativamente come l'opposto del rapporto tra la f.e.m autoindotta e generata ai morsetti del componente e la derivata della corrente \"di(t)/dt\" che lo attraversa.\nLegge di Lenz\nL'origine del segno meno \u00e8 una conseguenza della legge di Lenz che applicata a un induttore afferma in sostanza che la f.e.m autoindotta ai capi di un componente si oppone alla variazione di corrente che lo attraversa. Per questo motivo l'induttanza \u00e8 definita positiva.\nL'energia immagazzinata in un solenoide pu\u00f2 essere espressa per mezzo della sua induttanza caratteristica \"L\" e della corrente \"i\" che scorre nelle sue spire. \nLa relazione \u00e8 \ndove \"W\" \u00e8 l'energia immagazzinata.\nLa legge di Ohm esprime la relazione fra la tensione e una corrente stazionaria, mentre quella di Faraday il legame fra tensione e una corrente elettrica variabile.\nL'induttore.\nIn termini circuitali, l'induttore \u00e8 un componente passivo in cui l'aspetto induttivo prevale su quello capacitivo e su quello resistivo. Esso \u00e8 generalmente costituito dall'avvolgimento di un filo conduttore intorno ad un nucleo di materiale magnetico (ferrite). La relazione costitutiva di un induttore di induttanza \"L\" \u00e8 la stessa riportata sopra. Valori tipici di induttanza vanno dai nanohenry (\"nH\") ai millihenry (\"mH\"). \nSe un'impedenza di tipo puramente induttivo viene attraversata da una corrente sinusoidale del tipo: \ndove formula_13 \u00e8 il valore di corrente massimo, formula_14 \u00e8 la pulsazione angolare della sinusoide e formula_15\n\u00e8 la fase della corrente, la tensione che comparir\u00e0 sul ramo dell'impedenza sar\u00e0: \nNel ramo di un'impedenza completamente induttiva, quindi, le sinusoidi di tensione e corrente risultano sfasate di 90\u00b0 e, in particolare, la tensione \u00e8 in anticipo sulla corrente di 90\u00b0.\nNel dominio dei fasori le espressioni di corrente e tensione diventano: \ne\nDalla legge di Ohm delle impedenze: \nsi ha che l'impedenza di un induttore puro \u00e8: \ndove \"\u03c9\" \u00e8 la pulsazione complessa espressa in radianti al secondo (pari alla frequenza in hertz moltiplicata per 2\"\u03c0\"), e \"j\" \u00e8 l'unit\u00e0 immaginaria.\nData la relazione costitutiva dell'induttore, la corrente in esso \u00e8 una funzione continua, mentre la tensione non lo \u00e8 necessariamente. \nIn condizioni statiche (corrente continua), l'induttore ideale \u00e8 equivalente ad un corto circuito. \nData la necessit\u00e0 di inserire un nucleo di ferrite per ottenere valori apprezzabili di induttanza, l'induttore \u00e8 il componente meno facile da integrare, e quindi viene spesso simulato tramite opportuni componenti attivi (convertitore d'impedenza generalizzato o GIC). A frequenze molto elevate, dell'ordine di centinaia di megahertz, l'impedenza mostrata dall'induttore diventa accettabile anche in presenza di basse induttanze, ed \u00e8 quindi possibile realizzare induttori senza nucleo (induttore \"in aria\").\nCircuito RL.\nSi chiama \"circuito RL\" in evoluzione libera il circuito mostrato in figura composto da una resistenza e da un induttore percorso da corrente. Evoluzione libera significa che il circuito non ha sorgenti esterne di tensione o di corrente.\nPer trattare questo circuito \u00e8 conveniente usare i teoremi che riguardano le correnti vista la dualit\u00e0 lineare del comportamento dei circuiti tra la tensione e la corrente. Al tempo \"t\"0 = 0 la corrente ai capi di \"L\" \u00e8 \"i\"L(0) \u2260 0, questa viene presa come condizione iniziale. \nApplicando la legge di Kirchhoff per le intensit\u00e0 di corrente, l'equazione del circuito \u00e8:\ndove \"i(t)\" \u00e8 la corrente elettrica circolante. Ricordando che la relazione caratteristica dell'induttore \u00e8:\nla legge di Kirchhoff diventa un'equazione differenziale omogenea del primo ordine:\nPer la teoria delle equazioni differenziali, la soluzione \u00e8:\ne di conseguenza la tensione \u00e8\nAl rapporto formula_26 viene dato il nome di costante di tempo del circuito ed una quantit\u00e0 caratteristica costante del circuito.\nFisicamente la quantit\u00e0 di corrente contenuta nell'induttore tramite la relazione al momento iniziale, nel momento in cui l'interruttore T viene chiuso, viene scaricata entro il circuito: tale corrente elettrica si dissipa completamente nella resistenza \"R\" secondo la soluzione appena trovata: la corrente tende esponenzialmente a zero per \"t\" \u2192 \u221e. Il tempo caratteristico di questa caduta di corrente \u00e8 proprio determinato dalla costante di tempo: essa \u00e8 il valore dell'istante per il quale la corrente prende il valore di:\nCircuito RLC.\nIn generale, si dice RLC un circuito che contenga solo resistenze (R), induttori (L) e condensatori (C). Per estensione, viene spesso definito RLC un circuito che contenga anche altri elementi passivi, ma nessun elemento attivo. \nI circuiti RLC sono sistemi lineari, per lo pi\u00f9 stazionari (ma non necessariamente). In particolare, ci\u00f2 significa che un circuito RLC \"non pu\u00f2\" creare frequenze dal nulla: pu\u00f2 eventualmente sopprimerle. Infatti, la nascita di nuove frequenze (distorsione) avviene soltanto negli elementi attivi a semiconduttore e negli elementi non lineari, come diodi e transistor.\nTecniche di calcolo.\nLa procedura generale per il calcolo dell'induttanza \u00e8 data dal calcolo del flusso in funzione della corrente. Il flusso del campo magnetico formula_28 attraverso una superficie aperta formula_29 vale:\nPer il teorema del rotore, detta formula_31 la frontiera della superficie e formula_32 il potenziale magnetico, si ottiene:\nRicordando che il potenziale magnetico dato da una corrente \"I\" che scorre in un circuito filiforme (ossia, di cui \u00e8 trascurabile la sezione) formula_34 vale\nsi ottiene la formula per il calcolo del coefficiente di mutua induzione tra il circuito formula_31 ed il circuito formula_34:\nCome si vede dalla formula precedente, i coefficienti di mutua induzione sono intrinsecamente simmetrici e dipendono solo dalla geometria dei circuiti. Per quanto riguarda i coefficienti di autoinduzione, l'integrale doppio di linea valido per la mutua induzione \u00e8 divergente; in questo caso non \u00e8 applicabile l'approssimazione di considerare il circuito filiforme e bisogna invece calcolare il potenziale magnetico tramite l'integrale della densit\u00e0 di corrente.\nCoefficiente di autoinduzione.\nIl simbolo formula_39 \u00e8 la permeabilit\u00e0 magnetica del vuoto (4\u03c0\u00d710-7 H/m). In caso di alte frequenze della corrente essa scorre sulla superficie del conduttore (effetto pelle) e formula_40. \nPer frequenze basse formula_41."}
{"id": "69604", "revid": "599013", "url": "https://it.wikipedia.org/wiki?curid=69604", "title": "Rugby Citt\u00e0 di Frascati SSD", "text": "Il Rugby Frascati Union \u00e8 un club italiano di rugby a 15 della citt\u00e0 di Frascati.\nFondato nel 1949 come Rugby Frascati, noto dal 2010 al 2015 con le denominazioni di ASD Frascati Minirugby 2001, prima, e Rugby Citt\u00e0 di Frascati SSD poi, dal 2015 ha assunto la denominazione attuale.\nIl club ha militato 18 volte nella massima divisione del campionato nazionale, disputando sette stagioni consecutive in serie A dal 1969-70 al 1975-76.\nStoria.\nLa Societ\u00e0 \u00e8 stata fondata nel 1949 da Paolo Pasquini, Luigi Fortunato e Sergio Spalletta, tre giovani studenti dell'Istituto Tecnico Gioberti di Roma. Con l'aiuto di Romolo Tardiola, costruirono una squadra che alla prima partita giocata all'Acqua Acetosa, con le maglie donate dalla pi\u00f9 antica Societ\u00e0 de L'Aquila Rugby (nata nel 1936), ottenne una storica vittoria contro la ; con la prima meta realizzata da Lucio De Simoni.\nNel 1956-57 venne raggiunta la massima serie nazionale, ma, al termine della stagione, arriv\u00f2 l'immediata retrocessione.\nNel 1959 \"i Lupi\" tornarono in massima divisione e, dopo alterne fortune, vi rimasero per sette stagioni consecutive fra il 1969 e il 1976. L'ultima stagione trascorsa in serie A fu quella 1979-80.\nGiocatori di rilievo internazionale.\nFurono quattro i giocatori selezionati nella Nazionale italiana mentre giocavano al Frascati: il primo in assoluto a vestirla fu Guido Porzio, poi Paolo Paoletti, capitano del Frascati per molte stagioni, Antonio Spagnoli e per quarto Franco Bargelli.\nAltri giocatori che hanno vestito la maglia azzurra furono Giancarlo Cucchiella e Gert Peens, mentre, tra i prodotti del vivaio della Societ\u00e0 frascatana figurano: Giulio Bisegni, Renato Giammarioli e Giulio Rubini."}
{"id": "69609", "revid": "2087692", "url": "https://it.wikipedia.org/wiki?curid=69609", "title": "Semantica", "text": "La semantica (dal greco \"s\u00eama\", \"segno\") \u00e8 quella parte della linguistica che studia il significato delle parole (\"semantica lessicale\"), degli insiemi delle singole lettere (negli e degli alfabeti antichi) e delle frasi (semantica frasale) e dei testi.\n\u00c8 una scienza in stretto rapporto con altre discipline, come la semiologia, la semiotica, la logica, la psicologia, la teoria della comunicazione, la stilistica, la filosofia del linguaggio, l'antropologia linguistica e l'antropologia simbolica.\nUn insieme di termini che hanno in comune un fattore semantico viene detto campo semantico.\nIl termine \"sema\" indica la pi\u00f9 piccola unit\u00e0 di significato individuata dalla semantica.\nLa posizione della semantica, studiata nell'ambito di una teoria generale dei segni, diventa pi\u00f9 chiara se messa a confronto con la pragmatica e la sintassi. Si pu\u00f2 infatti affermare che:\nAnalisi diacronica e analisi sincronica.\nNel campo degli studi della semantica si possono dare, anche se in modo un po' approssimativo, due distinzioni.\nVerso la fine dell'Ottocento gli studi di semantica iniziano a focalizzarsi soprattutto sul cambiamento di significato letto in chiave storica. Vengono stabilite delle leggi semantiche per delineare il cambiamento avvenuto e inoltre si cerca di dare una rigorosa classificazione ai vari tipi di cambiamento. Si cerca, quindi, di esaminare la frase secondo la prospettiva del passato, analizzando l'origine e la storia di ciascuna parola, confrontando gli aspetti sintattici e morfologici della frase con gli aspetti morfologici e sintattici di una frase simile pronunciata nei secoli addietro.\nQuesta analisi diacronica (da \"diacronia\", insieme dei fenomeni di evoluzione nel tempo riguardanti una lingua) viene svolta dagli studiosi fin verso gli anni cinquanta. In seguito si sviluppa un tipo di studi differente che analizza i significati, dopo averli scomposti, con metodi formali che si ispirano allo strutturalismo e ad altre correnti di linguistica moderna. Si esamina pertanto la frase secondo la prospettiva del presente, analizzando le parole e gli \ninsiemi di parole, i loro significati e usi attuali, le possibili sostituzioni con altre parole di significato simile o diverso e i rapporti che intercorrono fra le parole contenute nella frase in questione compiendo cos\u00ec un'analisi sincronica (da \"sincronia\" che \u00e8 lo stato di una lingua considerata nel suo funzionamento in un certo tempo).\nIl campo associativo.\nAlcune delle idee base della semantica moderna si possono far risalire a Ferdinand de Saussure, autore del \"Corso di linguistica generale\" (1916), secondo il quale il significato non \u00e8 da intendersi come qualcosa di oggettivo e di esterno alla lingua e neppure come qualcosa che sta dentro la mente dell'uomo.\nEgli, nell'affermare che il significato si trova nella lingua e si pu\u00f2 definire all'interno di essa, si basa su due principi:\nUn discepolo di Saussure, Charles Bally (1865-1947) ha sviluppato questi principi ed \u00e8 giunto al concetto di \"campo associativo\".\nEgli afferma che in una lingua si formano degli insiemi di parole e di espressioni collegati fra loro sia per i significati sia per le forme e che \u00e8 proprio in una stessa sfera concettuale che \u00e8 possibile vedere quali siano i vari rapporti associativi che collegano i vari segni linguistici. Cos\u00ec i vocaboli e le espressioni che indicano le parti del corpo umano costituiscono un campo associativo.\nOgni comunit\u00e0 linguistica possiede sfere concettuali stabili con denominazioni stabili ma, a causa del progresso e dell'evolversi delle idee, vi sono anche sfere concettuali che si modificano, mutando cos\u00ec anche le rispettive denominazioni.\nMa se la tecnica e l'oggetto mutano, il nome originario continua a vivere come, ad esempio, per la penna d'oca che \u00e8 stata sostituita prima dal pennino di acciaio, poi dalla stilografica e in seguito dalla penna a sfera e dal pennarello.\nIn questo modo, adattando cio\u00e8 il vecchio nome a nuovi usi e pertanto conferendogli altri significati, la lingua attua il principio di economia che risulta chiaro anche nella formazione di nuovi linguaggi settoriali.\nFunzionamento del Triangolo.\nNel cosiddetto \"triangolo di Ogden e Richards\", precedentemente teorizzato da Charles Sanders Pierce, il rapporto tra il \"significante\" (sedia ad esempio) e il \"referente\", cio\u00e8 l'elemento non linguistico (l'oggetto \"sedia\") non \u00e8 diretto ma \u00e8 \"mediato\" dal \"significato\" (la nozione di sedia). Diversamente nel caso dell'onomatopea \"primarie\" il significante si collega direttamente al referente.\nCampo linguistico.\nI significati nei loro rapporti reciproci sono stati studiati da altri linguisti che hanno sviluppato altre teorie, come la teoria della concezione del campo linguistico sostenuta dal tedesco Jos Trier, autore del saggio \"Il lessico tedesco dell'ambito dell'intelletto\" (1931).\nSecondo Trier tutti quei vocaboli che nel tedesco antico si riferiscono al mondo del pensiero, formano un insieme unitario, cio\u00e8 un campo, nel cui interno il significato di ciascun vocabolo dipende dai significati dei vocaboli presenti nel campo.\nSe in un punto del campo avviene una perdita o l'acquisto di un vocabolo, tutto il campo ne risente perch\u00e9 esso risente di una gerarchia di valori ben definiti. Pertanto, nel corso della storia, il significato e l'uso dei vocaboli riguardanti le qualit\u00e0 intellettive dell'uomo cambiano in rapporto all'evolversi dell'ideologia e della cultura.\nSemantica lessicale.\nLa semantica lessicale si occupa del significato di espressioni linguistiche a livello di parola o di lessema.\nAnalisi semica.\nUn importante indirizzo degli studi moderni di semantica lessicale \u00e8 l'analisi semica o componenziale. Questa analisi, utilizzando un metodo simile a quello usato nella fonologia, scompone il significato di una parola in elementi minimi.\nSe i fonemi si possono analizzare in tratti distintivi:\ncos\u00ec una parola pu\u00f2 esser analizzata nei suoi tratti semantici o s\u00e8mi:\nSemantica frasale.\nLa semantica frasale si occupa del significato di espressioni linguistiche a livello di frase, secondo il principio di composizionalit\u00e0. Un esempio di Semantica frasale \u00e8 la semantica modellistica. Lo studio del significato di una frase \u00e8 spesso complesso, perch\u00e9 le parole e frasi possono essere ambigue, e perch\u00e9 dietro una frase c'\u00e8 sempre una situazione, un parlante, le sue intenzioni. La semantica va quindi integrata con la pragmatica, ovvero con lo studio dell'uso del linguaggio nel contesto."}
{"id": "69614", "revid": "123735392", "url": "https://it.wikipedia.org/wiki?curid=69614", "title": "Circuito RLC", "text": "Un circuito RLC \u00e8 un circuito elettrico contenente solo resistori, induttori e condensatori. Per estensione, viene spesso definito RLC un circuito che contenga solamente elementi passivi. Il nome del circuito deriva dai simboli delle grandezze fisiche che caratterizzano gli elementi passivi, rispettivamente resistenza elettrica, induttanza e capacit\u00e0 elettrica.\nI circuiti RLC sono sistemi dinamici lineari. Un circuito RLC costituisce un oscillatore armonico per la corrente elettrica ed entra in risonanza seguendo le medesime leggi fisiche del circuito LC. La differenza rispetto a quest'ultimo \u00e8 la presenza del resistore, che smorza le oscillazioni indotte nel circuito qualora non siano sostenute da una sorgente.\nRLC in serie e in parallelo.\nNelle figure a destra sono raffigurati i circuiti RLC in serie e parallelo.\nRLC in serie.\nSi consideri il circuito RLC in serie in figura, applicando la legge di Kirchhoff delle tensioni si ottiene:\ne, sostituendo le relazioni costitutive degli elementi:\nTendendo presente che come generatore di tensione costante formula_3, derivando una volta rispetto a formula_4 e dividendo per l'induttanza formula_5, si pu\u00f2 riscrivere l'equazione in forma differenziale:\nDunque la presenza di un generatore costante non influisce sulle equazioni: la soluzione dell'equazione differenziale \u00e8 la stessa di quella senza generatore, come se fosse in evoluzione libera. Si definiscono poi due parametri:\ndetta \"costante di smorzamento\" e:\ndetta \"pulsazione di risonanza\".\nRLC in parallelo.\nConsiderato il circuito RLC in parallelo in figura, con generatore di corrente costante, applicando la legge di Kirchhoff delle correnti si ottiene:\nSostituendo le relazioni costitutive degli elementi:\nDerivando una volta rispetto a formula_4 e dividendo per la capacit\u00e0 formula_12, si pu\u00f2 riscrivere l'equazione in forma differenziale:\nLa presenza di un generatore costante di corrente non influisce sulle equazioni: la soluzione dell'equazione differenziale \u00e8 la stessa di quella senza il generatore stesso, come se fosse in evoluzione libera. Si definiscono i due parametri:\ndetta \"costante di smorzamento\" (da notare che \u00e8 diversa da quella del circuito in serie) e:\ndetta \"pulsazione di risonanza\" che coincide con quella ottenuta per l'RLC in serie.\nSoluzione dell'equazione.\nEntrambe le equazioni che governano il circuito RLC in serie e parallelo sono della forma:\ndove formula_17 \u00e8 diverso dal circuito in serie a quello in parallelo, mentre la formula_18 \u00e8 uguale per entrambi i circuiti. I due circuiti sono duali. Sostituendo alla precedente espressione la sua equazione caratteristica, si ottiene un'equazione nella variabile \"s\":\nLe radici di questa equazione sono dette \"frequenze naturali\":\ne la soluzione dell'equazione differenziale \u00e8 della forma di combinazioni di esponenziali reali o complessi a seconda dei casi:\nSmorzamento forte.\nIn tal caso, il circuito si dice sovrasmorzato (smorzato fortemente), essendo formula_22 (la costante di smorzamento maggiore della pulsazione di risonanza) e le due radici sono reali e distinte, la soluzione prende la forma:\ndove formula_24 sono due costanti che devono essere risolte imponendo le condizioni iniziali. La soluzione \u00e8 una combinazione di due esponenziali reali con costanti di tempo formula_25 e formula_26. Dal grafico della soluzione si vede che la risposta formula_27 non oscilla poich\u00e9 predomina il termine esponenziale e quindi la risposta si annulla velocemente. Al crescere di formula_28 la risposta \u00e8 dominata dal primo esponenziale. Imponendo le condizioni iniziali:\nle costanti formula_24 si ottengono risolvendo questo sistema:\nSmorzamento critico.\nIn tal caso, il circuito si dice con smorzamento critico, essendo formula_33 (la costante di smorzamento uguale alla pulsazione di risonanza), e le due radici sono reali e coincidenti formula_34, la soluzione prende la forma:\ndove formula_24 devono determinarsi imponendo le condizioni iniziali. La soluzione ha un esponenziale reale e il grafico della risposta presenta un massimo per formula_37 dopo il quale tende a zero. Imponendo le condizioni iniziali:\nle costanti formula_24 si ottengono risolvendo questo sistema:\nSmorzamento debole.\nIn tal caso, il circuito si dice sottosmorzato (smorzato debolmente), essendo formula_42 (la costante di smorzamento minore della pulsazione di risonanza), e le radici sono complesse e coniugate:\ncon formula_44 unit\u00e0 immaginaria formula_45. Definendo:\nla soluzione prende la forma:\ndove formula_24 devono essere determinate imponendo le condizioni iniziali. Scegliendo:\nla soluzione pu\u00f2 essere posta nella forma:\nLa soluzione \u00e8 una combinazione di due esponenziali reali uguali e l'oscillazione della risposta \u00e8 modulata dal valore di questi esponenziali formula_52 con costanti di tempo uguali formula_53. Imponendo le condizioni iniziali:\nle costanti formula_24 si ottengono risolvendo questo sistema:\nSmorzamento nullo.\nIn tal caso il circuito \u00e8 senza smorzamento essendo formula_58 (la costante di smorzamento nulla), le radici sono immaginari puri: formula_59 e la soluzione prende la forma:\ndove formula_24 oppure formula_62 devono essere determinati imponendo le condizioni iniziali. Nel circuito in serie formula_63 significa formula_64 e in quello parallelo formula_65, in entrambi i casi la soluzione \u00e8 una sinusoide che non si smorza mai. Anche in questo caso le costanti sono:\nConsiderazioni.\nPer quanto riguarda le soluzioni del circuito RLC in serie la soluzione permette di trovare a seconda dei casi il valore di formula_67. Una volta trovato tale valore, possiamo ricavare le altre grandezze:\ncon formula_71 costante. Da notare che in questo caso per formula_72 risulta formula_73, formula_74 e formula_75 cio\u00e8 l'induttore si comporta come un corto circuito e il condensatore come un circuito aperto formula_76.\nNel caso del circuito RLC in parallelo, la soluzione permette di ricavare a seconda dei casi la formula_77. Una volta trovato tale valore, possiamo ricavare le altre grandezze:\nRLC in regime sinusoidale.\nIl circuito RLC in serie e in parallelo risulta semplificato se si studia in regime sinusoidale, per il quale si utilizza il metodo simbolico.\nRLC serie in regime sinusoidale.\nPrendiamo come riferimento la figura dell'RLC in serie e, come vuole il metodo simbolico, sostituiamo agli elementi le loro rispettive relazioni fasoriali:\ncon formula_44 sempre unit\u00e0 immaginaria. Possiamo dunque calcolare l'impedenza del circuito:\nin questa forma abbiamo una resistenza formula_86 ed una reattanza formula_87. Vediamo allora che la reattanza si annulla per:\nper la pulsazione formula_18 detta pulsazione di risonanza. L'ammettenza per questa pulsazione\nha modulo che presenta un picco e ha quindi modulo massimo: si ha perci\u00f2 il fenomeno della risonanza.\nRLC parallelo in regime sinusoidale.\nPrendiamo come riferimento la figura dell'RLC in parallelo e, come vuole il metodo simbolico, sostituiamo agli elementi le loro rispettive relazioni, tenendo conto del generatore formula_91:\n\u00c8 conveniente in questo caso calcolare l'ammettenza:\nin questa forma abbiamo una conduttanza formula_96 ed una suscettanza formula_97. Vediamo allora che la suscettanza si annulla per:\nper la frequenza formula_18 detta frequenza di risonanza. L'impedenza per questa frequenza\nha modulo che presenta un picco e ha quindi modulo massimo: si ha perci\u00f2 il fenomeno della risonanza.\nEsempio di analisi di un circuito RLC come sistema dinamico lineare stazionario tramite la trasformata di Laplace.\nNel caso del circuito RLC mostrato in figura il vettore di stato formula_101 \u00e8 costituito dalla corrente formula_102 che passa attraverso l'induttore di induttanza formula_5 e dalla tensione formula_104 ai capi del condensatore di capacit\u00e0 formula_105, dove l'ingresso formula_106 \u00e8 la tensione del generatore mentre il vettore delle uscite formula_107 \u00e8 dato, ad esempio, dalle correnti che passano attraverso il resistore di resistenza formula_108 e resistore di resistenza formula_109. Applicando le equazioni costitutive dei bipoli nonch\u00e9 le equazioni topologiche o leggi di Kirchhoff si ha:\nPertanto, sostituendo l'ultima relazione nelle precedenti e ponendo\nDefinendo formula_112, formula_113, formula_114 e formula_115 come matrici di dimensioni opportune che premoltiplicano lo stato formula_101 e gli ingressi formula_106, avremo:\nNel nostro caso, si ha che:\nSi supponga per esempio di voler determinare l'andamento della seconda variabile di stato a partire da un dato istante formula_123, ipotizzando che il valore iniziale della stessa fosse nullo e l'andamento dell'ingresso coincida con un impulso di Dirac centrato in formula_123. Nel dominio di Laplace l'ingresso ha dunque valore identicamente unitario, quindi avremo:\nPertanto:\nAntitrasformando per passare al dominio del tempo:\nDove:\nOscillatore ideale.\nSupponiamo formula_130: questo significa trascurare le perdite energetiche nel circuito, cio\u00e8 immaginare che la quantit\u00e0 di energia fornita inizialmente al circuito non si disperda col passare del tempo. Questo ci porta a scrivere, passando al dominio di Laplace:\nSi nota facilmente che la funzione di trasferimento ha una coppia di poli complessi coniugati (il polo di una funzione complessa \u00e8 il punto in cui il suo denominatore si annulla), che valgono\nTale punto rappresenta la \"pulsazione di risonanza\" dell'oscillatore. Ci\u00f2 significa che a quella pulsazione e alla relativa frequenza formula_133 il circuito \u00e8 in grado di \"auto-alimentarsi\": se il generatore viene spento, l'energia accumulata nel condensatore e nell'induttore continua a circolare nel circuito, generando un'oscillazione quasi perfettamente sinusoidale caratterizzata dalla frequenza formula_134."}
{"id": "69615", "revid": "599013", "url": "https://it.wikipedia.org/wiki?curid=69615", "title": "Deltaplano", "text": "Un deltaplano (detto anche, pi\u00f9 semplicemente, \"aquilone\" o \"ala\" dagli appassionati, pi\u00f9 esattamente \"Ala Rogallo\" dal nome del suo inventore) \u00e8 un mezzo progettato per il volo libero.\nViene utilizzato per il cosiddetto \"volo da diporto o sportivo\" e consente, appunto, un'attivit\u00e0 che sta tra lo sport e l'hobby.\nStoria.\nIl primo uomo a librarsi nell'aria con un antenato del deltaplano fu Otto Lilienthal nella seconda met\u00e0 del 1800; egli riusc\u00ec a perfezionare i suoi aquiloni in oltre 2000 lanci dalle colline o dai tetti delle case.\nBisogna per\u00f2 attendere fino al 1951, quando Francis Melvin Rogallo, ingegnere aeronautico del NACA di Langley (diventata in seguito NASA), brevett\u00f2 un'\"ala volante\" (che da lui prese il nome come \"Ala Rogallo\") progettata per realizzare velivoli leggeri. L'idea rimase inutilizzata fino al maggio del 1961, quando venne attentamente valutata dalla NASA. Lo scopo era quello di equipaggiare le capsule di rientro Gemini di un'ala Rogallo gonfiabile in luogo dei classici paracadute di rientro; il sistema prometteva la leggerezza del paracadute e la manovrabilit\u00e0 tipiche degli altri velivoli. Vennero realizzati prototipi funzionanti in scala reale, e provati trainandoli a rimorchio; ma durante le prove emersero problemi di stabilit\u00e0 con l'ala gonfiabile, e la NASA opt\u00f2 per dei pi\u00f9 tradizionali e sicuri paracadute frenanti.\nNegli anni sessanta Bill Moyes (un istruttore australiano di sci nautico) costru\u00ec i primi esemplari di Ala Rogallo che egli trascinava sull'acqua, agganciati a un motoscafo, riuscendo a sollevare lo sciatore che vi era appeso.\nL'inizio della pratica del deltaplano in Italia e in Europa si deve ad Alfio Caronti (uno dei soci fondatori della Federazione Italiana Volo Libero) il quale, partecipando ai Campionati del Mondo di sci nautico del settembre del 1969 in qualit\u00e0 di preparatore atletico della Squadra Italiana, incontr\u00f2 a Copenaghen l'australiano Bill Moyes, pioniere di questo sport. Bill Moyes si faceva trainare da un motoscafo per poi sganciarsi da circa 200 metri di quota e planare davanti alle tribune. Durante uno dei quotidiani spettacoli Moyes, atterrando male sulla spiaggia, si ruppe un braccio. Essendo compromessa la sua tourn\u00e9e in America decise di vendere il suo aquilone a Caronti che l'acquist\u00f2 per 430.000 lire con l'aiuto di Franco Carraro, allora presidente della Federazione Italiana Sci Nautico. Tornato in Italia con il primo deltaplano mai approdato in Europa, inizi\u00f2 a fare voli al traino col fratello Ivan.\nIl 4 novembre 1971, dai Murelli sopra Moltrasio lago di Como, con decollo a 1.400 metri, Alfio Caronti effettu\u00f2 il primo volo auto-lanciato mai fatto in Europa ed uno dei pochi al mondo per quella data. Questa \u00e8 quindi la data del primo volo libero in Europa.\nNegli anni settanta s'intensificarono i voli e vennero stabiliti record di distanza. Nel settembre del 1971 Dave Kilbourne vol\u00f2 per 1h e 4', e nel 1973 l'americano Rudy Kishazy copr\u00ec una distanza di 4000 m partendo dal Monte Bianco. Segu\u00ec un decennio di evoluzione strutturale e di relativa 'esplosione' del fenomeno.\nPoi, verso la met\u00e0 degli anni ottanta, arriv\u00f2 il Parapendio, che offr\u00ec a tutti la possibilit\u00e0 di volare in modo pi\u00f9 semplice, ed il volo con il deltaplano \u00e8 divenuto un'attivit\u00e0 prevalentemente agonistica (le prestazioni aerodinamiche sono ancora superiori rispetto al parapendio), mentre il numero di deltaplanisti 'amatoriali' si \u00e8 decisamente ridotto.\nNel 2008 la Federazione Italiana Volo Libero ha insignito Alfio Caronti del riconoscimento \"FIVL Master Awards\".\nCaratteristiche generali.\nIl \"deltaplano\" \u00e8 l'unica aerodina a controllo \"pendolare\", ovverosia viene pilotata attraverso il solo spostamento di peso del pilota, con pochissime eccezioni rappresentate da alcune poco diffuse varianti che recano anche comandi aerodinamici. Nell'originaria concezione del suo ideatore Francis Melvin Rogallo, questa aerodina aveva una forma in pianta \"quadrata\" con la diagonale nel senso del moto (angolo di freccia al bordo d'entrata di 45\u00b0); successivamente la forma in pianta divenne all'incirca quella di un triangolo isoscele retto (sostanzialmente un semi-quadrato) con cui si diffuse inizialmente tra la fine degli anni '60 ad inizi degli anni '70: \u00e8 proprio grazie a questo iniziale sviluppo in pianta che tale apparecchio deve il nome, poich\u00e9 raffigura esattamente un'ala a \"delta\", onde il nome di \"deltaplano\". Bisogna comunque precisare che, dagli anni '80 in poi, grazie ad una forte ricerca compiuta da numerose aziende per migliorarne le caratteristiche aerodinamiche, prestazionali, di controllabilit\u00e0 e sicurezza in volo, l'attuale appellativo, a rigore, non pu\u00f2 pi\u00f9 considerarsi corretto: infatti le forme in pianta delle attuali aerodine a controllo pendolare assomigliano molto di pi\u00f9 (per non dire che sono quasi del tutto uguali) a configurazioni \"tutt'ala a freccia\", con angoli al bordo d'entrata ormai di circa 30\u00b0 (o meno), freccia anche sul bordo d'uscita (non \u00e8 pi\u00f9 ortogonale all'asse di simmetria dell'ala) e rapporti di rastremazione in pianta tra 0.2 e 0.8.\nPer i bassi costi d'acquisto, d'utilizzo e di manutenzione, il deltaplano \u00e8 stato e continua ad essere uno dei pochissimi strumenti che ha aperto la strada del volo a molti appassionati, senza ricorrere ad ingenti investimenti per godere dei piaceri del volo, pur possedendo notevoli doti di sicurezza, se usato correttamente.\nCol diffondersi del parapendio (ancora pi\u00f9 semplice e meno ingombrante), il numero di deltaplanisti amatoriali si \u00e8 ridotto, mentre si \u00e8 andata sviluppando l'attivit\u00e0 agonistica, favorita dalle maggiori prestazioni del deltaplano stesso.\nStruttura.\nIl deltaplano \u00e8 una struttura formata da tubi, cavi, tela e bullonerie opportunamente studiata e disposta per consentire, al mezzo ed al pilota, di volare in un \"ambito ben preciso di condizioni meteorologiche\", garantendo una elevata affidabilit\u00e0 meccanica.\nUn deltaplano \u00e8, in sostanza, una coppia di semiali tenute aperte ed orizzontali da due \"controventature\", una superiore ed una inferiore. La controventatura superiore \u00e8 sostenuta dalla torre (o master), mentre quella inferiore \u00e8 sostenuta (in volo) dal trapezio, all'interno del quale trova spazio il pilota.\nLa principale peculiarit\u00e0 strutturale del deltaplano \u00e8 lo \"svergolamento\", che ha grande importanza nel garantirne la stabilit\u00e0 di volo. Lo svergolamento (che si misura in gradi angolari) \u00e8 la differenza tra la inclinazione della corda alare nella sezione centrale, \nrispetto alla corda alare delle estremit\u00e0.\nLa seconda peculiarit\u00e0 \u00e8 il \"tunnel\", vale a dire la 'bombatura' che si forma durante il volo, quando la vela rimane trattenuta dalle ali e, nella parte centrale, dalla chiglia.\nI primi deltaplani, dotati di vele molto 'lasche', sfruttavano l'ampio tunnel per garantire stabilit\u00e0 di volo. Gli apparecchi moderni, tesi da elastici e irrigiditi da stecche, mostrano un tunnel ridottissimo o inesistente.\nMateriali utilizzati.\nDurante il volo, tutti i cavi lavorano in trazione (n\u00e9 potrebbe essere altrimenti), mentre tutti i tubi (ad eccezione della barra di controllo) lavorano in compressione; i tubi delle ali, inoltre, sono sollecitati in flessione (principalmente a livello del primo quarto e della parte terminale).\nImbracatura.\nLo scopo dell'imbracatura \u00e8 quello di consentire al pilota un aggancio sicuro al deltaplano, di garantirgli la possibilit\u00e0 di eseguire le manovre necessarie e, nei voli di lunga durata, di garantirgli una posizione confortevole ed al riparo dal freddo. I punti indispensabili di aggancio del pilota sono comunque le spalline e, soprattutto, i cosciali.\nCuriosamente, i primi modelli erano a 'seggiolino' (il mezzo maggiormente diffuso per il parapendio), ma considerazioni di maneggevolezza e di aerodinamica li hanno fatti scartare, in favore di quelli nei quali il pilota si stende prono.\nPrincipi di pilotaggio.\nCome accennato, il deltaplano \u00e8 un'aerodina a controllo pendolare, la cui peculiarit\u00e0 consiste nello spostare il centro di massa (o baricentro) dell'intero apparecchio (ala e pilota) rispetto al centro aerodinamico del sistema 'ala + corpo' oppure (ala + pilota) per consentire il controllo longitudinale (cabrate e picchiate) e latero-direzionale (rollio ed imbardate). Il pilota durante il volo si trova infatti appeso al baricentro dell'apparecchio ed \u00e8 libero di oscillare nell'intorno della configurazione di trim (volo librato). Pertanto agendo sulla barra di controllo, solidale con l'intera ala, varier\u00e0 la posizione relativa, centro aerodinamico - baricentro e nella fattispecie:\nCombinando questi comandi in modo opportuno, \u00e8 possibile effettuare le virate coordinate, indispensabili per un corretto volo e per compiere rapidi e sicuri cambiamenti di rotta come fatto dai libratori ed alianti. \nTipi di volo.\nLe condizioni meteorologiche e l'abilit\u00e0 del pilota condizionano il tipo di volo che \u00e8 possibile\neffettuare:\nResponsabilit\u00e0 giuridica italiana.\nLa responsabilit\u00e0 dell'efficienza del deltaplano \u00e8 totalmente a carico del pilota (a differenza ad esempio di quanto avviene per il volo motore) ed inizia dal momento in cui il mezzo gli viene consegnato (ovviamente in perfetto stato) dal collaudatore o dall'istruttore. Generalmente tuttavia le regolamentazioni del volo libero sono molto semplificate rispetto a quelle del volo degli aeromobili.\nL'elenco completo delle leggi che regolano, in Italia, il Volo da Diporto o Sportivo possono essere reperite sul sito dell'Aero Club d'Italia.\nBasti sottolineare che il Deltaplano non \u00e8 considerato un aeromobile (LEGGE 25 marzo 1985 n. 106), bens\u00ec un apparecchio per il Volo da Diporto o Sportivo, sempre che rientri nei limiti (invero molto ampi) fissati dal DECRETO del 19 novembre 1991 e precisamente:\nPer poter pilotare un deltaplano \u00e8 comunque necessario conseguire un Attestato di idoneit\u00e0, riconosciuto dall'Aereo Club d'Italia e rilasciato da una delle oltre 100 scuole ufficialmente riconosciute. La procedura \u00e8 decisamente pi\u00f9 semplice e breve di quella per ottenere un brevetto di volo su aeromobili (qualche settimana e qualche centinaio di euro, a fronte di almeno un anno, e migliaia di euro).\nBibliografia.\nG. Medici \"Sulle ali di Dedalo. Introduzione al volo libero in deltaplano\". Mursia, Milano ISBN 978-88-425-0094-0"}
{"id": "69617", "revid": "1543377", "url": "https://it.wikipedia.org/wiki?curid=69617", "title": "Eug\u00e8ne Ysa\u00ffe", "text": "Biografia.\nNato a Liegi, in Belgio, inizi\u00f2 lo studio del violino all'et\u00e0 di quattro anni con il padre, in seguito continu\u00f2 gli studi con Joseph Massart, Henryk Wieniawski e Henri Vieuxtemps.\nDopo il diploma di conservatorio, Ysa\u00ffe divenne il primo violino dell'orchestra Benjamin Bilse, orchestra che in seguito si trasform\u00f2 nella Filarmonica di Berlino. Diversi musicisti noti ed influenti erano soliti ascoltare tale orchestra e Ysa\u00ffe in particolare, tra questi vi erano Joseph Joachim, Franz Liszt, Clara Schumann e Anton Rubinstein. Quest'ultimo chiese ed ottenne che Ysa\u00ffe fosse liberato dal contratto perch\u00e9 desiderava che lo accompagnasse in tourn\u00e9e.\nA soli ventisette anni, Ysa\u00ffe fu raccomandato come solista per uno dei \"Concerts Colonne\" a Parigi, fatto che segn\u00f2 l'inizio dei suoi grandi successi come concertista. L'anno seguente, Ysa\u00ffe ottenne una cattedra al Conservatorio di Bruxelles, nel suo Belgio. Inizi\u00f2 cos\u00ec la sua carriera nell'insegnamento, destinato a rimanere una delle sue principali occupazioni anche dopo aver lasciato il conservatorio nel 1898 e persino nei suoi ultimi anni. I suoi numerosi allievi venivano da tutte le parti del mondo. Fra di loro spiccano Mathieu Crickboom, Alfred Marchot, Nicolas Laoureux, Alfred Dubois, Irma Sethe, Gabriel Bouillon, Joyce Brown, Alberto Bachmann, Aldo Ferraresi, Josef Gingold, William Primrose, Louis Persinger, Andr\u00e9 de Ribaupierre, Henri Verbrugghen, Nathan Milstein, Paul Miry, Remo Bolognini.\nDurante il periodo di insegnamento al conservatorio, Ysa\u00ffe continu\u00f2 le tourn\u00e9e in parti sempre pi\u00f9 ampie del mondo, compresa tutta l'Europa, la Russia e gli Stati Uniti. Nonostante i problemi di salute, in particolare quelli riguardanti le mani e forse dovuti ad una forma di diabete, Ysa\u00ffe dava sempre il meglio di s\u00e9 quando si esibiva e molti eminenti compositori del tempo gli dedicarono opere importanti, tra loro Claude Debussy, Camille Saint-Sa\u00ebns, C\u00e9sar Franck ed Ernest Chausson.\nMan mano che le sue condizioni fisiche peggioravano, Ysa\u00ffe si dedic\u00f2 sempre con maggiore enfasi all'insegnamento e al suo primo amore: la composizione. Tra le sue opere pi\u00f9 famose sei \"Sonate per violino senza accompagnamento\" Op.27 (1923), un quartetto, \"Harmonies du Soir\" Op.31, ed un'opera, \"Pier li Houyeu\" (\"Petro il miniero\"), scritta negli ultimi anni della sua vita in lingua vallona.\nCome esecutore, Ysa\u00ffe era irresistibile e molto originale. Pablo Casals afferm\u00f2 di non aver mai ascoltato un violinista suonare intonato prima di Ysa\u00ffe e Carl Flesch lo defin\u00ec 'il pi\u00f9 eminente e caratteristico violino che abbia mai ascoltato nella mia vita'.\nYsa\u00ffe possedeva un suono poderoso e flessibile, influenzato da un vibrato variato e praticamente continuo. Sebbene usasse, come molti suoi contemporanei, il portamento pi\u00f9 di quanto non si usi nelle esecuzioni moderne, lo utilizzava con discrezione e buon gusto e mai come semplice artifizio tecnico.\nProbabilmente la caratteristica pi\u00f9 distintiva delle interpretazioni di Ysa\u00ffe \u00e8 stato il suo magistrale rubato. \"Rubato\" significa letteralmente 'rubare' il tempo; normalmente implica una semplice contrazione di tempo per scopi espressivi. Il rubato di Ysa\u00ffe \u00e8 qualcosa di differente: ogni volta che rubava tempo da una nota, lo assegnava ad un'altra in un posto diverso, permettendo cos\u00ec al suo accompagnamento di mantenere il tempo anche sul suo canto reso pi\u00f9 libero. Questo tipo di rubato segue la descrizione data da Fryderyk Chopin, ma di tutti gli esecutori \u00e8 stato il primo a metterlo realmente in pratica.\nYsa\u00ffe fu un artista caratterizzato da preferenze ben precise di repertorio; sebbene ammirato per le interpretazioni delle opere di Bach e di Beethoven, dava il meglio di s\u00e9 nell'esecuzione delle opere di compositori pi\u00f9 moderni, quali i tardo-romantici ed i primi contemporanei. Particolarmente Max Bruch, Camille Saint-Sa\u00ebns e C\u00e9sar Franck lo reputarono tra i loro migliori interpreti, nelle loro opere e in quelle di compositori simili la sua esecuzione era considerata ineguagliabile. La sua tecnica era brillante e raffinata, mai applicata senza un ben preciso scopo musicale in mente. A questo proposito Ysa\u00ffe pu\u00f2 essere considerato il primo violinista moderno, la cui tecnica \u00e8 priva delle lacune di altri artisti che lo avevano preceduto ed \u00e8 utilizzata solo come servizio ed ausilio alla musica.\nRiscoperte.\nLa partitura autografa della \"L\u00e9gende norv\u00e9gienne\", opera per violino e pianoforte fino allora sconosciuta, \u00e8 stata scoperta nel 2014, quando \u00e8 entrata nelle collezioni della Sezione Musica della Biblioteca reale del Belgio. Ysa\u00ffe la scrisse in Norvegia, nella primavera del 1882, durante una tourn\u00e9e nel corso della quale incontr\u00f2 Edvard Grieg. Rimasta in forma manoscritta dalla fine del XIX sec., \u00e8 stata nuovamente eseguita dal violinista Marc Bouchkov e dal pianista Georgiy Dubko durante il concerto d'apertura della stagione 2014-2015 \u00abTr\u00e9sors musicaux de la Biblioth\u00e8que royale de Belgique\u00bb.\nNel 2018 \u00e8 stata inoltre ritrovata una sonata per violino solo non completata. L'opera sarebbe stata custodita da Philip Newman, allievo vicino ad Ysa\u00ffe negli nei suoi ultimi anni di vita, il quale la lasci\u00f2 a Lavergne. Quest'ultima, alla sua morte, don\u00f2 tutte le sue opere alla biblioteca del Conservatorio di Bruxelles dove tutto'ora \u00e8 conservata. La sonata \u00e8 composta da tre movimenti, l'ultimo dei quali incompiuto. Philippe Graffin, il violinista il quale ha divulgato la scoperta, ha completato l'ultima parte della sonata partendo da due battute cancellate da Ysaye stessa nel primo movimento. L'opera \u00e8 catalogata come Sonata postuma n. 6 bis op. 27.\nFondo Eug\u00e8ne Ysa\u00ffe.\nCreato grazie ad acquisti effettuati nel corso di quattro decenni e a un dono della famiglia ricevuto nel 2007, il fondo Eug\u00e8ne Ysa\u00ffe conservato nella Sezione Musica della Biblioteca reale del Belgio \u00e8 una fonte documentaria fondamentale per lo studio della vita e dell'opera musicale del musicista. \nIl fondo conserva circa 700 lettere, partiture autografe, pi\u00f9 di 1000 partiture e opere a stampa, un'abbondante documentazione iconografica, una cinquantina di dischi a 78 giri e di microsolchi a 33 giri, oltre a 4 bobine da film.\nUn altro importante gruppo di partiture manoscritte e a stampa, fra cui gli autografi di tre delle sonate per violino solo (n. 2, 3 e 6), \u00e8 conservato alla Juilliard School di New York.."}
{"id": "69623", "revid": "115173170", "url": "https://it.wikipedia.org/wiki?curid=69623", "title": "Ottimizzazione (matematica)", "text": "L'ottimizzazione (o programmazione matematica, PM) \u00e8 una branca della matematica applicata che studia teoria e metodi per la ricerca dei punti di massimo e minimo di una funzione matematica all'interno di un dominio specificato. \nUn esempio semplice di problema di ottimizzazione consiste nel massimizzare o minimizzare una funzione reale di una variabile reale su un dato intervallo dell'asse. La generalizzazione della teoria e delle tecniche di ottimizzazione ad altre formulazioni costituisce una vasta area della matematica applicata. Pi\u00f9 in generale, l'ottimizzazione include la ricerca dei \"migliori valori disponibili\" di alcune funzioni oggettive in un determinato dominio (o input), compresa una variet\u00e0 di diversi tipi di funzioni oggettive e diversi tipi di domini. \nDescrizione.\nUn problema di ottimizzazione, talvolta detto \"di programmazione matematica\", pu\u00f2 essere formulato nel seguente modo:\nPoich\u00e9 punti di massimo per una funzione formula_8 corrispondono a punti di minimo per la funzione formula_9, non \u00e8 restrittivo formulare problemi di ottimizzazione in termini di minimizzazioni.\nLa funzione formula_8 viene generalmente chiamata \"funzione obiettivo\" o \"funzione di costo\". L'insieme formula_2, detto generalmente spazio di ricerca, pu\u00f2 essere un insieme discreto o continuo. In molti casi di rilevante importanza applicativa, pu\u00f2 essere identificato con un sottoinsieme dello spazio euclideo formula_12 definito in termini di vincoli, ovvero uguaglianze o disuguaglianze che gli elementi di formula_2 devono soddisfare.\nMolti problemi nell'ambito delle scienze naturali, sia teoriche sia applicate, possono essere descritti da una formulazione di questo tipo.\nI problemi di ottimizzazione richiedono necessariamente la creazione di algoritmi di risoluzione efficienti in quanto, generalmente, lo spazio di ricerca ha una cardinalit\u00e0 tale da precludere la possibilit\u00e0 di ricerche esaustive.\nA titolo di esempio se formula_2 \u00e8 descritto da formula_15 variabili, ciascuna delle quali pu\u00f2 assumere formula_16 valori, lo spazio di ricerca contiene formula_17 elementi. Una ricerca esaustiva risulta pertanto inattuabile ed \u00e8 necessario ricorrere ad algoritmi che permettano di sfruttare in modo efficace eventuali propriet\u00e0 della funzione formula_8 e dello spazio di ricerca formula_2. \nI problemi di ottimizzazione possono essere classificati in base alle principali caratteristiche dello spazio di ricerca formula_2 e della funzione formula_8. In particolare, si distingue generalmente tra programmazione \"continua\" e \"discreta\" in funzione del fatto che lo spazio di ricerca formula_2 sia continuo o discreto. Nell'ambito della programmazione continua, con spazio di ricerca formula_23, distinguiamo tra programmazione \"lineare\", se la funzione funzione obiettivo e vincoli sono lineari, e programmazione \"non lineare\" altrimenti. \nUn'ulteriore classificazione pu\u00f2 essere effettuata distinguendo problemi di programmazione \"statica\" e problemi di programmazione \"dinamica\". Nell'ottimizzazione dinamica, alla formulazione precedentemente esposta viene aggiunta una variabile temporale dalla quale vengono a dipendere le quantit\u00e0 in gioco, ovvero lo spazio di ricerca e, eventualmente, la funzione obiettivo.\nMinimi e massimi.\nObiettivo della programmazione matematica \u00e8 quindi quello di individuare il punto formula_24 nel dominio della funzione obiettivo (cio\u00e8 i valori da assegnare alle formula_25 variabili decisionali) che, rispettando i vincoli, minimizza o massimizza il valore della funzione obiettivo.\nMinimi e massimi locali.\nSia formula_26 e sia formula_27 una funzione. Un \"punto di minimo locale\" (o \"relativo\") \u00e8 un elemento formula_28 tale che esiste un formula_29 per cui si ha formula_30 per ogni formula_5 tale che formula_32 Ossia, in \"vicino\" a formula_33 tutti i valori della funzione sono maggiori o uguali al valore di formula_34. Il valore formula_35 \u00e8 detto \"valore del minimo locale\".\nUn \"punto di massimo locale\" (o \"relativo\") \u00e8 definito in modo simile.\nMinimi e massimi assoluti.\nSia formula_26 e sia formula_27 una funzione. Un \"punto di minimo globale\" (o \"assoluto\") \u00e8 un elemento formula_28 per cui si ha formula_30 per ogni formula_40 Ossia \u00e8 un punto del dominio per il quale i valori che la funzione funzione assume negli altri punti sono tutti maggiori o uguali al valore di formula_34 che \u00e8 detto \"valore del minimo assoluto\".\nUn \"punto di massimo globale\" (o \"assoluto\") \u00e8 definito in modo simile, cio\u00e8 se tutti i valori assunti dalla funzione negli altri punti sono minori o uguali del valore nel massimo assoluto.\nLa programmazione matematica \u00e8 suddivisa in pi\u00f9 famiglie di problemi a seconda delle caratteristiche della funzione obiettivo, dei vincoli e quindi delle tecniche di approccio. In generale si distinguono tre categorie:\nMetodi numerici.\nRisolvere un problema di ottimizzazione matematica si riferisce\u00a0\u2013 in questo contesto\u2013 a\nLa scelta di una tecnica appropriata dipende da\nSemplificazioni.\nIl problema di origine \u00e8 sostituito con un problema equivalente. Per esempio, con un cambiamento di variabili per suddividere il problema in sottoproblemi o la sostituzione di incognite per ridurne il numero.\nLa tecnica dei moltiplicatori di Lagrange permette di superare alcuni vincoli; questo metodo equivale ad introdurre delle penalit\u00e0 crescenti man mano che il punto si avvicina ai vincoli. L'algoritmo dei moltiplicatori di Hugh Everett permette di aggiornare i valori dei moltiplicatori in modo coerente ad ogni iterazione per garantire la convergenza. Quest'ultimo ha anche generalizzato l'interpretazione di questi moltiplicatori per applicarli a funzioni che non sono n\u00e9 continue n\u00e9 derivabili.\nRicerca degli zeri del gradiente.\nNumerosi metodi e algoritmi per il calcolo di uno zero di una funzione possono essere usati per trovare uno zero della derivata di formula_8 (alcuni sono specifici di funzioni di una variabile) o del suo gradiente formula_47. Si applicano validamente in situazioni in cui i vincoli su formula_2 rimangono inattivi.\nTutti questi metodi sono sviluppati nell'ambito di un processo iterativo.\nQuesti approcci possono soffrire di qualche limite. In particolare:\nCaso particolare: quando formula_8 \u00e8 polinomiale di grado 2 nei suoi argomenti (forma quadratica e lineare) e senza vincolo, annullare il gradiente \u00e8 come risolvere un sistema lineare.\nClassificazione JEL.\nLa classificazione del \"Journal of Economic Literature\" pone la programmazione matematica, le tecniche di ottimizzazione e i relativi argomenti nelle sottocategorie JEL:C61-C63."}
{"id": "69625", "revid": "838137", "url": "https://it.wikipedia.org/wiki?curid=69625", "title": "157 a.C.", "text": ""}
{"id": "69635", "revid": "1072658", "url": "https://it.wikipedia.org/wiki?curid=69635", "title": "Assiomi di Hilbert", "text": "Nel 1899, David Hilbert scrisse il suo Grundlagen der Geometrie, in cui dava una sistemazione assiomatica alla geometria euclidea.\nGli assiomi.\nConcetti primitivi.\nI concetti primitivi sono il punto, la retta, e il piano. Ci sono anche tre relazioni primitive:\nIl \"segmento\" fra due punti \"A\" e \"B\" \u00e8 definito l'insieme contenente sia i punti che stanno in mezzo tra \"A\" e \"B\", sia \"A\" e sia \"B\". \nDiciamo che dei punti sono \"allineati\" se sono contenuti in una retta, \"complanari\" se sono contenuti in un piano.\nIII. Assiomi di congruenza.\nCorollario del punto 1: ogni segmento \u00e8 congruente a s\u00e9 stesso.\nCorollario del punto 4: ogni angolo \u00e8 congruente a s\u00e9 stesso.\nIV. Assioma delle parallele.\nL'esistenza di almeno una retta per \"A\" che non interseca \"r\" pu\u00f2 essere dimostrata e quindi non \u00e8 necessaria in questo sistema assiomatico, se consideriamo una geometria euclidea. \u00c8 necessario precisare che in una geometria sferica o ellittica le rette parallele non esistono, ma il postulato rimane corretto grazie alla sua formulazione."}
{"id": "69636", "revid": "767487", "url": "https://it.wikipedia.org/wiki?curid=69636", "title": "Andrea Piccioni", "text": "Considerato tra i massimi esponenti dell'arte dei tamburi a cornice, attraverso i suoi studi con grandi maestri Italiani, Europei, Persiani, Turchi, Indiani, Statunitensi ha sviluppato una straordinaria capacit\u00e0 di muoversi attraverso i generi e gli stili musicali rielaborando il linguaggio sul tamburello e sui tamburi a cornice in una modalit\u00e0 personalissima, al contempo virtuosa ed espressiva.\nTiene regolarmente workshop e masterclass in prestigiosi festivals tra cui NAFDA (USA), BIG BANG FESTIVAL (Dublin, IR), INTERNATIONALES PERCUSSIONFESTIVAL FREISTADT (Freistadt, AUST), FESTIVAL INTERNACIONAL DE PERCUSSIO' (Barcellona, SP), TAMBURI IRAN (Isfahan, IRAN), PERCPAN 2009 (Brasile), WOMAD ABU DABHI (Emirati Arabi), WOMAD CHARLTON PARK (Londra, UK), ROYAL ALBERT HALL, (Londra, UK) ed \u00e8 docente residente presso il pi\u00f9 importante festival mondiale di frame drums: TAMBURI MUNDI (Freiburg, GE).\nDurante l'anno accademico 2008 / 2009 \u00e8 stato docente del corso di TAMBURI A CORNICE E PERCUSSIONI DEL MEDITERRANEO presso il Conservatorio di Vicenza \u201cArrigo Pedrollo\u201d.\nTra le collaborazioni musicali di rilievo:\nworld: NIDI D'ARAC, UNAVANTALUNA, INDACO, LUCILLA GALEAZZI, MILAGRO ACUSTICO, TAMBURO MUNDI (GE), GLEN VELEZ &amp; LORI COTLER (USA)\njazz: ANTONIO CALOGERO, ENSEMBLE FISFUZ (GE/TURK), PAUL MCCANDLESS (USA), GIOVANNI PALOMBO, GABRIELE COEN, BOBBY McFERRIN\nmusica antica: ENSEMBLE ENCHIRIADIS, FREIBURGER SPIELLEYT (GE), ORLANDO DI LASSO ENSEMBLE (GE), LES HAULZ ET LES BAS (GE)\nHa partecipato nel 2008 alla produzione teatrale \u201cEdipo e la Pizia\u201d per la regia di Lucia Poli, con Lucia Poli e Giorgio Rossi.\nNel 2010 \u00e8 chiamato dal Teatro dell'Opera di St Polten (Austria) a far parte dello spettacolo di Teatro/Danza/Musica \u201eENGEL DER VERZWEIFLUNG\u201c di Joachim Schloemer con cui si \u00e8 esibito nei principale teatri Europei.\n\u00c8 autore del primo manuale didattico per tamburello dal titolo \u201cIL TAMBURELLO ITALIANO\u201d edito nel 2006 dalla rivista RITMI (ex \u201cPercussioni\u201d). In collaborazione con il maker tedesco ANKLANG MUSIKWELT ha realizzato due differenti modelli di \u201ctamburello andrea piccioni signature\u201d. Collabora inoltre come endorser con il maker statunitense COOPERMAN DRUMS con cui ha recentemente realizzato un innovativo tamburello ed un modello di tammorra, entrambi con membrana sintetica.\nNel 2009 ha pubblicato il primo DVD didattico interamente dedicato al tamburello dal titolo \u201cIL TAMBURELLO ITALIANO\u201d.\n\u00c8 presidente dell'associazione per lo sviluppo e la diffusione dei tamburi a cornice FRAME DRUMS ITALIA, l'associazione organizza un festival annuale nelle Marche (FDI international frame drums festival) ed Andrea ne \u00e8 direttore artistico."}
{"id": "69640", "revid": "880789", "url": "https://it.wikipedia.org/wiki?curid=69640", "title": "Windows 95 - dentro il sistema", "text": "Windows 95: dentro il sistema \u00e8 un libro di Andrew Schulman pubblicato nel 1994, poco prima del rilascio ufficiale di Windows 95 da parte della Microsoft.\nIl libro, nelle intenzioni del suo autore, doveva illustrare ai programmatori Windows i principi del funzionamento dei VxD (virtual xxx driver) e di vari altri aspetti innovativi dell'allora nuovo sistema operativo Microsoft.\nSchulman nel suo libro analizza le affermazioni della Microsoft, sostenendo che W95 non \u00e8 un OS integrato, poich\u00e9 composto da MS-DOS 7.0 e Windows 4.0 e che non \u00e8 un kernel puramente a 32 bit, in quanto \u00e8 ancora presente il kernel a 16 bit delle versioni precedenti. Tuttavia, egli sostiene che W95 sia migliore di NT3.51 proprio per il supporto nativo ai programmi DOS e Win16. Inoltre nel testo viene esemplificato sia il metodo di costruzione di un VxD sia il funzionamento della modalit\u00e0 V86.\nIl libro \u00e8 corredato da molti programmi d'esempio a supporto delle tesi dell'autore, nettamente in contrasto con le affermazioni Microsoft, le quali vengono accuratamente riportate con tanto di data di pubblicazione e numero di pagina. Ad esempio, nel capitolo 14, riguardante la coesistenza di codice a 16 e 32 bit all'interno di uno stesso programma, l'autore riporta quanto asserito in \"Microsoft Systems Journal\" del settembre 1994, a pagina 23. Qui si afferma che KERNEL32 non sar\u00e0 mai bloccato dai mutex di Win16, in quanto KERNEL32 non invier\u00e0 mai dati a KRNL386. Subito dopo l'articolo, viene riportato il codice di un programma d'esempio, creato per bloccare Win16Mutex del KRNL386 e chiamare un certo numero di volte una funzione puramente a 32 bit, operazione che causa anche il blocco di altri programmi che lavorano con funzioni del KERNEL32.\nInoltre Schulman spiega nel dettaglio come, grazie all'istruzione ARPL, proibita nella modalit\u00e0 V86, Windows riesca a passare senza problemi tra la modalit\u00e0 a 16 bit protetta (V86) e la modalit\u00e0 a 32 bit.\nSchulman fa poi riflettere il lettore sul fatto che le tecnologie sopra citate sono oggetto di brevetti Microsoft, bench\u00e9 i metodi descritti fossero utilizzati fin dal 1975 nel sistema operativo VM di IBM, rimandando per ulteriori informazioni alla sezione \"lettere all'editore\" del \"Windows/DOS Developer Journal\" del luglio 1993, pagine 99 e 100."}
{"id": "69643", "revid": "149485", "url": "https://it.wikipedia.org/wiki?curid=69643", "title": "Abu Mazen", "text": ""}
{"id": "69644", "revid": "47767", "url": "https://it.wikipedia.org/wiki?curid=69644", "title": "Marziale (nome)", "text": "Origine e diffusione.\nDeriva dal latino \"Martialis\", che si basa sul nome del dio Marte, col significato di \"consacrato a Marte\" o, in senso lato, \"battagliero\".\n\u00c8 quindi uno dei tanti nomi ispirati a tale divinit\u00e0, come anche Marzio, Marco, Marcello, Marciano e Martana.\nOnomastico.\nL'onomastico si festeggia il 10 luglio in ricordo di san Marziale, figlio di santa Felicita, martire a Roma nel II secolo. Con questo nome ci sono anche altri santi, commemorati nei giorni seguenti:"}
{"id": "69650", "revid": "599013", "url": "https://it.wikipedia.org/wiki?curid=69650", "title": "UART", "text": "Lo UART o Universal Asynchronous Receiver-Transmitter (\"ricevitore-trasmettitore asincrono universale\") \u00e8 un dispositivo hardware, di uso generale o dedicato, che converte flussi di bit di dati da un formato parallelo a un formato seriale asincrono o viceversa. \nGli USART (\"Universal Synchronous-Asynchronous Receiver/Transmitter\"), hanno il compito di gestire le comunicazioni delle interfacce seriali RS-232. Costituiscono un'evoluzione degli UART, come si evince dal nome stesso, in grado di gestire anche trasmissioni seriali sincrone. In un secondo tempo furono dotati di un buffer interno di tipo FIFO.\nStoria.\nIl primo USART montato sul Personal Computer IBM fu l'Intel 8251A denominato Programmable Communication Interface, un'USART ad un solo canale. \nIl 16550 UART \u00e8 costruito dalla National Semiconductor. sia l'interfaccia hardware che software del 16550 sono retro-compatibili con il 16450 UART. Il 16550 offre un bufferFIFO a 16-byte. Adesso siamo al 16550D. \u00c8 un circuito integrato disegnato per implementare l'interfaccia elettrica per la comunicazione seriale; \u00e8 usato con frequenza per implementare la porta seriale di un IBM PC compatibile, un personal computer, dove \u00e8 spesso connesso ad un RS-232 per modem, mouse, stampanti.\nDescrizione.\nOgni famiglia di microprocessori ha la sua UART/USART dedicata. Nei microcontrollori che la posseggono questa funzione \u00e8 interna agli stessi. \nLa famiglia Z80 chiamava questi componenti \"Serial Input Output\": SIO0, SIO1, SIO2 che erano degli USART a 2 canali, e il SIO9 che aveva un solo canale. Della famiglia faceva parte anche un componente asincrono chiamato DART (Dual Asynchronous Receiver Trasmitter)."}
{"id": "69652", "revid": "1718925", "url": "https://it.wikipedia.org/wiki?curid=69652", "title": "Cristianesimo scientista", "text": "Il cristianesimo scientista (\"Christian Science\", letteralmente \"Scienza Cristiana\") \u00e8 un nuovo movimento religioso cristiano metafisico fondato nel 1879 negli Stati Uniti d'America da Mary Baker Eddy (1821-1910).\nLa sua missione dichiarata \u00e8 quella di \"ripristinare il cristianesimo primitivo ed il suo elemento perduto di guarigione\". La Chiesa Madre di questo movimento, \"La Prima chiesa del Cristo, Scientista\", ha sede a Boston, nel Massachusetts, USA. Sebbene le denominazioni di \"Scienza Cristiana\" e Scientology siano somiglianti, le due entit\u00e0 non hanno niente a che fare tra di loro. Solo l'influenza del sistema di Phineas Quimby e del movimento Nuovo Pensiero sulla teologia e gli insegnamenti della \"Scienza Cristiana\" rimane oggetto di dibattito; tuttavia Mary Baker Eddy successivamente si allontan\u00f2 dagli insegnamenti di Phineas Quimby, sostenendo che la guarigione arriva direttamente da Dio e non attraverso la mediazione della mente: la \"Scienza Cristiana\" pertanto non si considera parte del movimento Nuovo Pensiero.\nDottrina.\nLa dottrina della Chiesa Scientista si basa sull'affermazione presente nella \"Genesi\" in cui si dice che Dio fece tutto e tutto quello da Lui fatto viene ritenuto \"buono\". Da qui il riconoscimento che l'unica realt\u00e0 \u00e8 Dio e la sua creazione \u00e8 spirituale anzich\u00e9 materiale. Ne consegue che l'uomo, creato a perfetta immagine e somiglianza di Dio, \u00e8 un essere spirituale e non materiale. Questo riconoscimento della realt\u00e0 spirituale della creazione porta alla consapevolezza dell'irrealt\u00e0 del peccato, della malattia e della morte, e permette all'uomo di arrivare alla liberazione da questi mali e alla guarigione attraverso la via insegnata da Cristo Ges\u00f9. Essendo il paradiso e l'inferno stati mentali, il diavolo \u00e8 il simbolo della natura esteriore apparente (il cui significato etimologico \u00e8 quello di \"separatore\" o \"ingannatore\") che viene vinto dalla fede in Cristo (la fede \u00e8 la comprensione della natura perfetta intrinseca del cosmo) vince, simbolizzata nell'eucaristia, immagine dell'unione con la natura perfetta incarnata da Cristo, e l'anima stessa riflette il dualismo, distinguendosi in mente mortale e mente immortale.\nMary Baker Eddy, essendo cresciuta in una famiglia congregazionalista profondamente religiosa, si ribell\u00f2 contro la dottrina calvinista della predestinazione e contro il concetto del peccato originale e dell'inferno in tenera et\u00e0, e regolarmente si rivolse alla Bibbia con la sua preghiera di ricevere la speranza e l'ispirazione. Secondo gli insegnamenti di Mary Baker Eddy, \"le tre grandi verit\u00e0 dello Spirito, l'onnipotenza, l'onnipresenza, l'onniscienza \u2014 lo Spirito che possiede tutto il potere, che riempie tutto lo spazio, che costituisce tutta la Scienza \u2014 contraddicono per sempre la credenza che la materia possa essere reale. Queste verit\u00e0 eterne rivelano l'esistenza primordiale come la realt\u00e0 radiosa della creazione di Dio, in cui si pronuncia tutto ci\u00f2 che ha fatto con la sua saggezza buona. Fu cos\u00ec che vidi, come mai prima, l'irrealt\u00e0 terribile chiamata il male. L'equipollenza di Dio ha portato alla luce un'altra proposizione gloriosa, - perfettibilit\u00e0 dell'uomo e l'instaurazione del regno dei cieli sulla terra.\".\n\"Il male non \u00e8 che un'illusione e non ha base reale\", ha scritto Mary Baker Eddy. \"Se il peccato, la malattia e la morte fossero compresi come nullit\u00e0, sparirebbero. La Resurrezione di Ges\u00f9, il Figlio di Dio, rappresenta la prova della non realt\u00e0 della morte. Una volta che tutti gli uomini saranno consapevoli di questa verit\u00e0, il mondo materiale non sussister\u00e0 pi\u00f9\". I guaritori della \"Scienza Cristiana\" intervengono accanto al malato per aiutarlo a lottare contro \"il Mesmerismo o magnetismo animale dannoso, cio\u00e8 pensieri cattivi e falsi che sono la vera causa della malattia\". Mary Baker Eddy (la fondatrice del movimento del Cristianesimo scientista) considerava il male come un'illusione. Ha cominciato con un concetto di Dio come Spirito infinito, tutto bene, ed \u00e8 arrivata alla conclusione che il cosiddetto \"opposto a Dio\" non poteva essere reale o fattuale.\nHa spiegato che all'infinit\u00e0 di Dio (o del bene), il male sarebbe sconosciuto, proprio come in una stanza piena di luce, il buio \u00e8 sconosciuto. Nel suo libro, Scienza e salute con chiave delle Scritture, Eddy descrive il male ed il relativo senso di \"realt\u00e0\" chiamato materia, come impossibile o sconosciuto al Dio Spirito infinito. Scrive: \"La vita non \u00e8 n\u00e9 dentro la materia n\u00e9 fatta di materia. Quella che viene definita materia \u00e8 sconosciuta allo Spirito, che racchiude in s\u00e9 tutta la sostanza ed \u00e8 Vita eterna. La materia \u00e8 un concetto umano. La Vita \u00e8 Mente divina. La Vita non \u00e8 limitata. La morte e la finitezza sono sconosciuti alla Vita vera, reale, effettiva o spirituale. Se questa unica e sola Vita vera e spirituale avesse mai avuto un inizio, avrebbe anche una fine\". Per Eddy, il male non era un \"qualcosa\", da essere noto alla Verit\u00e0 come realt\u00e0, ma l'assenza ipotetica del bene. Questa assenza di bene non poteva che sembrare esistere in una credenza ignorante e falsa auto-ingannantesi, che Eddy ha chiamato \"mente umana\", collegandola alla mente carnale paolina del Nuovo Testamento.\nPer Eddy, la mente mortale era uno stato di auto-inganno, o ignoranza del vero essere. Per Eddy e i suoi studenti, trattare o vincere il male consiste nel \"togliergli la maschera\" (della realt\u00e0 apparente) nel pensiero, attraverso la comprensione della totalit\u00e0 di Dio, e il nulla a Lui opposto. Eddy concluse che Ges\u00f9 Cristo guariva malattie sia fisiche che morali e le deformit\u00e0, rifiutando di accettare come realt\u00e0 ci\u00f2 che i sensi fisici visualizzavano, comprendendo invece la perfetta immagine e somiglianza (spirituale) di Dio, dove il male (o errore) sembrava risiedere. In Scienza e Salute, ha scritto: \u00abGes\u00f9 ha visto nella Scienza [attraverso la sua visione mentale spirituale o divina] l'uomo perfetto, mentre i mortali vedono l'uomo peccatore mortale. In questo uomo perfetto [spirituale o divinamente mentale] il Salvatore vide la somiglianza di Dio, e questa corretta visione dell'uomo ha guarito i malati. Cos\u00ec Ges\u00f9 ha insegnato che il regno di Dio \u00e8 intatto, universale, e che l'uomo \u00e8 santo e puro [...] Per i cinque sensi corporei, l'uomo sembra essere materia e mente uniti, ma il Cristianesimo Scientista rivela l'uomo come idea di Dio, e afferma che i sensi corporei sono illusioni mortali ed errate. La Scienza Divina dimostra come sia impossibile che un corpo materiale, anche se intrecciato con il pi\u00f9 alto strato della materia, incorrettamente chiamata mente, possa essere l'uomo, che \u00e8 idea di essere immortale, indistruttibile ed eterno. Se fosse altrimenti, l'uomo verrebbe annientato\".\nCome risultato della loro incredulit\u00e0 nella realt\u00e0 del male, Eddy ed i suoi seguaci affermano di non avere alcun problema filosofico con il concetto di una divinit\u00e0 contemporaneamente onnipotente e infinitamente buona. Per quanto riguarda la questione di ci\u00f2 che ha causato o causa l'illusione del male, il Cristianesimo scientista risponde che la questione \u00e8 priva di senso, e inoltre che indagare l'origine dell'illusione del male \u00e8 una perdita di tempo che tende a rafforzarlo, poich\u00e9 tale questione rafforzerebbe la (falsa) convinzione che il male \u00e8 reale (cos\u00ec come indagare sull'origine di un errore matematico ritarda la soluzione del problema che uno sta cercando di risolvere). Eddy scrive: \"L'idea che sia il male che il bene siano reali \u00e8 un'illusione del senso materiale, che la Scienza annienta. Il male \u00e8 nulla, n\u00e9 cosa, n\u00e9 mente, n\u00e9 potenza\".\nEddy consigli\u00f2 ai suoi studenti: \u00abQuando peccato o malattia [...] sembrano veri ai sensi materiali, impartite, senza spaventare o scoraggiare il paziente [il soggetto trattato metafisicamente con la preghiera scientifica o \"trattamento del Cristianesimo scientista\"], la verit\u00e0 e la comprensione spirituale, che distruggono la malattia. Esponete e denunciate le lusinghe del male e della malattia in tutte le loro forme, ma non asserite nessuna realt\u00e0 in loro. Un peccatore non si riforma solo assicurandolo che non pu\u00f2 essere un peccatore, perch\u00e9 non c'\u00e8 peccato. Per rimuovere l'affermazione del peccato, dovete rilevarla [cio\u00e8 in quanto agisce come apparente \"realt\u00e0\"], toglierle la maschera [che inganna sia vittima che esecutore], indicarne l'illusione, e quindi ottenere la vittoria sul peccato e cos\u00ec dimostrare la sua irrealt\u00e0. I malati non sono guariti semplicemente dichiarando che non vi \u00e8 alcuna malattia, ma sapendo che non vi \u00e8\". Il Cristianesimo scientista fa una distinzione fondamentale tra la guarigione del peccato e la guarigione della malattia. Eddy scrive: \"L'unica differenza tra la guarigione del peccato e la guarigione della malattia \u00e8 che il peccato deve essere scoperto prima di poterlo distruggere, e che il senso morale sia suscitato a respingere il senso di errore; mentre la malattia deve essere coperta dal velo di armonia, e la consapevolezza ne deve gioire, nel senso che non ha nulla da rimpiangere, ma qualcosa da dimenticare\".\nL'aspetto femminile e materno di Dio ha una notevole importanza nella dottrina della Chiesa Scientista. Da essa deriva l'affermazione, peraltro ripresa inizialmente dalla teologia mistica della beata cattolica Giuliana di Norwich e, successivamente, anche dalla \"maestra dei maestri del Nuovo Pensiero\" Emma Curtis Hopkins: \"Com'\u00e8 vero che Dio \u00e8 nostro Padre, cos\u00ec \u00e8 vero che Dio \u00e8 nostra Madre\". Per questo motivo la tradizionale preghiera cristiana del Padre nostro, su indicazione diretta da parte di Mary Baker Eddy, viene interpretata spiritualmente, letta e recitata dalla Chiesa Scientista con la formula: \"Nostro Dio Padre-Madre\". In questa formula si nota anche nell'avanzamento sociale delle donne un segnale dell'inizio di una nuova epoca storica, quella dello Spirito Santo, o Dio Madre, in cui l'aspetto femminile di Dio riceveva riconoscimento. Un'espressione molto nota e decisamente rivoluzionaria e femminista per la sua epoca. Il riassunto ufficiale della fede cristiana scientista \u00e8 il seguente:\nScienza e Salute con la Chiave delle Scritture.\n\"Scienza e Salute con la Chiave delle Scritture\", insieme alla Bibbia, \u00e8 il testo centrale del Cristianesimo scientista. \u00c8 stato scritto da Mary Baker Eddy, ispirato dagli studi della Bibbia che approfond\u00ec nel 1867 a seguito di una esperienza di guarigione. \"Scienza e Salute con la Chiave delle Scritture\" pone una visione del tutto metafisica del cristianesimo in cui il peccato, la malattia e la morte non sono di Dio, e quindi non sono reali. Inoltre, suggerisce che, sforzandosi verso una comprensione spirituale del mondo come creazione perfetta di Dio, queste \"false credenze\" sono disseminate dalla propria esperienza. Il libro ha tre sezioni: la sezione principale, che costituisce la maggior parte del libro, comprende le prime 500 pagine.\nLa seconda sezione, \"La Chiave delle Scritture\", esamina le parti della Genesi e l'Apocalisse di Giovanni e fornisce un glossario di interpretazioni metafisiche dei termini comunemente usati dalla Bibbia. La sezione finale, le ultime cento pagine, sono testimonianze di persone che sostengono di \"essere state guarite attraverso la lettura o lo studio del libro\". \"Scienza e Salute con la Chiave delle Scritture\" incapsula gli insegnamenti del Cristianesimo scientista i cui seguaci chiamano il loro \"libro di testo\". Alle funzioni domenicali, brani del libro sono letti insieme a passi della Bibbia da due lettori incaricati dalla Chiesa. Mary Baker Eddy defin\u00ec i due testi del Cristianesimo Scientista, rispettivamente \"Scienza e Salute con la Chiave delle Scritture\" e la Bibbia, i \"pastori impersonali\" della medesima Chiesa. Nel 1920, l'esponente americano pi\u00f9 importante del surrealismo Joseph Cornell ha letto gli scritti di Mary Baker Eddy, tra i quali \"Scienza e Salute con la Chiave delle Scritture\". Cornell ha considerato quest' opera di Eddy essere tra i pi\u00f9 importanti libri mai \npubblicati dopo la Bibbia, e divenne permanentemente un seguace del Cristianesimo scientista \nL'attore Val Kilmer \u00e8 un altro noto seguace del Cristianesimo scientista, cos\u00ec come i genitori di James Hetfield il chitarrista e frontman dei Metallica. James Hatley era invece un importante sergente membro del Cristianesimo scientista (1SG Hatley Clemency Video by KimHatley3 on YouTube).\nSimbolo.\nIl simbolo del Cristianesimo Scientista \u00e8 una croce inserita dentro una corona con la scritta del Vangelo secondo Matteo 10,7-13 \"Guarire i malati, risuscitare i morti, purificare i lebbrosi, scacciare i demoni\".\nStoria.\nMary Baker Eddy elabor\u00f2 la dottrina dopo l'improvvisa guarigione da una frattura conseguente ad una caduta sul ghiaccio il 10 febbraio del 1866: secondo la Eddy la guarigione non derivava dalla scienza medica, bens\u00ec dalla fede. Andando oltre su questa strada si convinse che la malattia non avesse un'effettiva realt\u00e0 e che il corpo fosse influenzato dalla mente e dalla preghiera. Nel 1875 pubblic\u00f2 la prima edizione (ne seguiranno infatti altre 52, tutte tradotte e diffuse in 17 lingue mondiali in 80 paesi), del libro \"Scienza e Salute con la Chiave delle Scritture\" e nel 1879 fond\u00f2 a Boston la \"Prima Chiesa di Cristo, Scientista\". Il messaggio tuttavia non \u00e8 indirizzato ai soli membri della chiesa cristiana, ma ai fedeli di ogni religione.\nStruttura e diffusione.\nAttualmente seguono questa dottrina circa 3000 comunit\u00e0 principalmente negli Stati Uniti che riconoscono la preminenza della prima comunit\u00e0 madre di Boston e approssimativamente 450.000 fedeli sparsi in 80 paesi a parte gli USA con 85.000 fedeli. Al vertice del movimento si trova un Consiglio di amministrazione composto da cinque membri, e ogni comunit\u00e0 ha un suo Consiglio, che elegge inoltre due Lettori per la lettura della Bibbia e del testo della fondatrice Mary Baker Eddy nel corso dei servizi domenicali. Si tengono inoltre riunioni settimanali dedicate principalmente all'ascolto delle testimonianze di guarigione e al ringraziamento. In Europa notevole \u00e8 la presenza della Chiesa scientista in Svizzera dove conta ufficialmente 26 Chiese, 12 in Francia dove \u00e8 presente dal 1890, ed in Gran Bretagna. Il movimento pubblica negli Stati Uniti il giornale \"The Christian Science Monitor\" fondato da Mary Baker Eddy nel 1908. Altre pubblicazioni sono \"L'Araldo della Scienza Cristiana\", una rivista trimestrale pubblicata anche in lingua italiana, e quelle curate dalla \"Christian Science Publishing Society\".\nIl Cristianesimo scientista in Italia.\nChiese della Scienza Cristiana sono presenti anche in Italia a partire dal 1897 e la principale si trova a Milano. Il Cristianesimo scientista si \u00e8 diffuso in Italia inizialmente attraverso la comunit\u00e0 britannica presente a Firenze dal 1908, ricevendo in seguito un ulteriore spinta alla fine della Seconda guerra mondiale grazie alla presenza statunitense. La Prima Chiesa del Cristo Scientista di Firenze \u00e8 stata la prima a vedersi riconosciuta la personalit\u00e0 giuridica dallo Stato Italiano nel 2004. Il rappresentante nazionale \u00e8 uno dei membri della Consulta delle Religioni di Roma. In Italia vi sono tre Chiese filiali, dopo Milano e Firenze, anche ad Aosta, poi una \"Societ\u00e0 della Scienza Cristiana\" a Torino, e due gruppi informali di studio a Roma e Perugia.\nControversie.\nI detrattori della \"Chiesa scientista\" denunciano generalmente l'uso nel suo seno di pratiche spirituali che riguardano la guarigione miracolosa e che comportano il rifiuto della medicina scientifica, o ancora il potere della Chiesa madre, la sede centrale di Boston, e le sue attivit\u00e0 di proselitismo. I membri affermano che l'organizzazione \u00e8 democratica, pur mantenendo un'affiliazione con la chiesa madre, che la volont\u00e0 di diffusione della loro dottrina non \u00e8 condannabile e che l'impiego o il rifiuto della medicina \u00e8 una scelta personale. Negli Stati Uniti, in Svizzera, in Francia, in Gran Bretagna e in Italia questo movimento \u00e8 considerato come una Chiesa cristiana a pieno titolo."}
{"id": "69653", "revid": "77358", "url": "https://it.wikipedia.org/wiki?curid=69653", "title": "Christian Science", "text": ""}
{"id": "69661", "revid": "200568", "url": "https://it.wikipedia.org/wiki?curid=69661", "title": "Statistica parametrica", "text": "La statistica parametrica \u00e8 la parte della statistica inferenziale che studia una popolazione supponendo di conoscere la legge di probabilit\u00e0 \"X\" che la governa a meno di alcuni parametri, ovvero supponendo che \"X\" appartenga a una famiglia parametrizzata di leggi.\nAd esempio, si pu\u00f2 supporre che la popolazione sia distribuita come una variabile aleatoria normale di legge \"N\"(\u03bc,\u03c3), ma che non siano note la media \u03bc, la varianza \u03c32, o entrambe.\nNella statistica parametrica i test di verifica d'ipotesi vengono effettuati sui parametri cercandone una stima. In pratica per un valore da determinare di un parametro \"t\" vengono \"proposte\" una o pi\u00f9 variabili aleatorie \"T\" che, calcolate su un campione della popolazione, forniscono:\nPer scegliere il tipo di stime da utilizzare vengono spesso impiegati il metodo della massima verosimiglianza e il metodo dei momenti, orientati ad aumentare la probabilit\u00e0 di determinare valori corretti o a ridurre la complessit\u00e0 dei calcoli."}
{"id": "69663", "revid": "1305772", "url": "https://it.wikipedia.org/wiki?curid=69663", "title": "Paterno", "text": ""}
{"id": "69666", "revid": "1186766", "url": "https://it.wikipedia.org/wiki?curid=69666", "title": "Pavia (disambigua)", "text": ""}
{"id": "69667", "revid": "287204", "url": "https://it.wikipedia.org/wiki?curid=69667", "title": "Pecetto", "text": ""}
{"id": "69668", "revid": "2022787", "url": "https://it.wikipedia.org/wiki?curid=69668", "title": "Pergine", "text": ""}
{"id": "69670", "revid": "93717430", "url": "https://it.wikipedia.org/wiki?curid=69670", "title": "Perosa", "text": "Perosa \u00e8 un toponimo di tre comuni della citt\u00e0 metropolitana di Torino"}
{"id": "69671", "revid": "599013", "url": "https://it.wikipedia.org/wiki?curid=69671", "title": "Pertica", "text": ""}
{"id": "69675", "revid": "138353", "url": "https://it.wikipedia.org/wiki?curid=69675", "title": "Petralia", "text": "Petralia \u00e8 il nome generico di 2 comuni della citt\u00e0 metropolitana di Palermo"}
{"id": "69676", "revid": "916580", "url": "https://it.wikipedia.org/wiki?curid=69676", "title": "Petrella", "text": ""}
{"id": "69684", "revid": "5", "url": "https://it.wikipedia.org/wiki?curid=69684", "title": "Spermio", "text": ""}
{"id": "69685", "revid": "899609", "url": "https://it.wikipedia.org/wiki?curid=69685", "title": "Piacenza (disambigua)", "text": ""}
{"id": "69689", "revid": "1501558", "url": "https://it.wikipedia.org/wiki?curid=69689", "title": "86 a.C.", "text": ""}
{"id": "69691", "revid": "36426", "url": "https://it.wikipedia.org/wiki?curid=69691", "title": "Pallade Atena", "text": ""}
{"id": "69698", "revid": "8911", "url": "https://it.wikipedia.org/wiki?curid=69698", "title": "Caio Mario", "text": ""}
{"id": "69703", "revid": "125766701", "url": "https://it.wikipedia.org/wiki?curid=69703", "title": "Ailuropoda melanoleuca", "text": "Il panda gigante o panda maggiore (Ailuropoda melanoleuca ) \u00e8 un mammifero appartenente alla famiglia degli orsi. Originario della Cina centrale, vive nelle regioni montuose del Sichuan; \u00e8 divenuto, verso la seconda met\u00e0 del XX secolo, un emblema nazionale cinese, dal 1982 raffigurato sulle monete auree cinesi (serie Panda Dorato), oltre che simbolo del WWF.\nCaratteristiche.\nIl nome scientifico \u00e8 Ailuropoda melanoleuca, dal greco antico che significa letteralmente \"piede di gatto - nero bianco\". Il termine \"panda\" deriva molto probabilmente dal Nepali \"&lt;ponya\". \nNonostante il fatto che secondo la tassonomia si tratti di un carnivoro, la sua dieta \u00e8 essenzialmente quella di un erbivoro. In effetti si nutre quasi esclusivamente di bamb\u00f9 (fino a 40\u00a0kg al giorno). Tecnicamente, come molti altri animali, \u00e8 onnivoro (\u00e8 noto che il panda accompagna con uova, insetti ed occasionalmente carogne, i suoi pasti a base di bamb\u00f9). Il panda per\u00f2 non mangia molta carne perch\u00e9 circa 4,2 milioni di anni fa il gene T1R1 \u00e8 mutato, facendogli perdere la capacit\u00e0 di percepire il sapore Umami, che d\u00e0 il sapore alla carne per gli onnivori e i carnivori. Le sue orecchie si muovono durante la masticazione.\nEsso \u00e8 imparentato alla lontana con il panda rosso (o panda minore), ma la somiglianza tra i due nomi sembra pi\u00f9 che altro provenire dalla comune alimentazione basata sul bamb\u00f9, dalle tipiche macchie nere intorno agli occhi e dal cosiddetto \"falso pollice\". Prima che tale parentela con il panda minore venisse scoperta nel 1901, il panda gigante era conosciuto dagli anglofoni come \"Parti-coloured bear\" (letteralmente, \"orso bicolore\").\nPer molti decenni la precisa classificazione tassonomica del panda \u00e8 stata oggetto di discussione, in quanto sia i panda giganti sia i panda rossi presentano al contempo caratteristiche appartenenti agli orsi e ai procioni. Comunque, esami genetici hanno rivelato che i panda giganti sono veri e propri orsi, appartenenti a pieno titolo alla famiglia degli \"Ursidi\". La specie di orsi ad essi pi\u00f9 vicina \u00e8 quella dell'orso dagli occhiali del Sud America. Resta in discussione se i panda rossi vadano collocati o meno tra gli \"Ursidi\" oppure nella famiglia dei \"Procyonidae\". Le origini del panda gigante vanno ricercate in alcune forme del Miocene medio - superiore (circa 12 - 10 milioni di anni fa). Gli europei \"Agriarctos\" e \"Kretzoiarctos\" sembrano appartenere allo stesso ramo evolutivo di \"Ailuropoda\", cos\u00ec come \"Ailurarctos\", vissuto in Cina. Fossili di panda giganti veri e propri (genere \"Ailuropoda\") risalgono al Pliocene superiore della Cina (poco meno di tre milioni di anni fa). \"Ailuropoda microta\", questo il nome della specie fossile, possedeva gi\u00e0 le specializzazioni della forma attuale, ma era pi\u00f9 piccolo. Un'altra specie fossile, \"Ailuropoda bacconi\", pi\u00f9 grande dell'odierno panda gigante, \u00e8 conosciuta in terreni del Pleistocene cinese.\nIl panda gigante \u00e8 dotato di un insolito palmo, fornito di un cosiddetto \"falso pollice\" e cinque dita; il \"falso pollice\" \u00e8 in effetti il frutto di una modificazione intervenuta all'osso del polso. Il \"falso pollice\" consente al panda di afferrare le canne di bamb\u00f9, che porta quindi alla bocca e sbuccia con i denti per poi divorarne la polpa. Sembrerebbe, quindi, che il panda abbia sei dita, ma dal punto di vista anatomico quel \"pollice\" non rappresenta un dito. Infatti \u00e8 solamente lo sviluppo dell'osso \"sesamoide radiale\", che rappresenta un'esigua parte del polso degli altri animali. Stephen Jay Gould vi ha scritto un saggio, ed ha utilizzato successivamente il titolo Il pollice del panda per una collezione di saggi pubblicati in volume.\nIl panda \u00e8 lungo circa 1,50\u00a0m ed ha un peso che pu\u00f2 variare dagli 80 ai 200\u00a0kg. Pu\u00f2 vivere di solito fino a 35/40 anni.\nI panda giganti vivono solitari per tutto l'anno, tranne per il periodo degli amori. A differenza di molti altri orsi, non vanno in letargo ma rimangono sempre attivi.\nRiproduzione.\nIl tasso di natalit\u00e0 del panda gigante \u00e8 molto basso, sia allo stato naturale sia in cattivit\u00e0: la femmina alleva soltanto un piccolo e, se partorisce due gemelli, non riesce ad occuparsi di entrambi ma si occupa di uno solo.\nLo svezzamento si completa in nove mesi, ma i piccoli restano con la madre fino ai 18 mesi, nell'arco dei quali imparano come procurarsi il cibo e come sfuggire ai predatori. In generale il periodo di gravidanza \u00e8 di circa 4 mesi, e nascono con un peso di 1/900 della madre (se un panda medio \u00e8 di circa 90 kg, il cucciolo \u00e8 di solo 100 grammi), sono ciechi e non possiedono una capacit\u00e0 di termoregolazione (questo solo fino a pochi mesi dopo la nascita).\nI panda raggiungono la maturit\u00e0 sessuale tra il 4\u00ba e il 6\u00ba anno di vita. Il periodo riproduttivo dura solo 1-3 settimane all'anno.\nGli animali sono in genere consanguinei poich\u00e9 sia nelle aree protette che in natura sono sparsi in gruppi poco numerosi. Se fossero liberi di vagare da una montagna all'altra, cosa impossibile a causa delle vallate occupate dagli insediamenti umani, potrebbero riprodursi con esemplari di altri gruppi contribuendo alla variabilit\u00e0 del loro genoma.\nPer favorire la riproduzione degli esemplari in cattivit\u00e0 \u00e8 stato a volte impiegato un metodo che prevede la visione da parte degli stessi di filmati che mostrano rapporti sessuali tra panda.\nLa radice di questo metodo \u00e8 in Thailandia ed \u00e8 stato reso popolare dai risultati di un esperimento eseguito su diversi panda giganti adulti cresciuti in cattivit\u00e0 nel parco \"Chiang Mai Zoo\", ai quali si \u00e8 mostrata una serie di video di accoppiamenti di altri panda giganti.\nAltri metodi, tra cui l'uso del viagra per stimolare sessualmente il panda, non hanno avuto esito positivo.\nPredatori.\nPur essendo un orso, il panda gigante ha dei predatori: a terra \u00e8 braccato dall'orso bruno, dall'orso nero asiatico, dal lupo e dal cuon; sugli alberi invece \u00e8 inseguito dal leopardo e dal leopardo delle nevi. Nessuno di questi animali caccia abitualmente i panda, e comunque gli attacchi si concentrano spesso sui piccoli, dato che un panda gigante adulto \u00e8 un pericoloso avversario.\nTassonomia.\nClassificazione.\nPer molti decenni, la precisa classificazione tassonomica del panda gigante non era molto chiara, in quanto condivideva alcune caratteristiche sia con gli orsi sia con i procioni. Tuttavia, studi molecolari hanno indicato che il panda gigante \u00e8 un vero orso, parte della famiglia Ursidae. Questi studi hanno anche mostrato che il panda si differenzi\u00f2 molto presto (circa 19 milioni di anni fa) dal lignaggio principale degli ursidi; poich\u00e9 \u00e8 il membro pi\u00f9 basale del gruppo, \u00e8 equidistante da tutti gli altri ursidi esistenti ed \u00e8 stato talvolta indicato come un fossile vivente.\nNonostante il nome, il tipo d'habitat e la dieta in comune, oltre ad un osso allargato chiamato pseudo-pollice (che lo aiuta ad afferrare i germogli di bamb\u00f9 di cui si nutre), il panda gigante e il panda rosso sono solo lontanamente imparentati.\nEtimologia.\nLa parola \"panda\" \u00e8 stata presa in prestito in inglese (e di conseguenza anche in italiano) dal francese, ma non \u00e8 stata trovata alcuna spiegazione conclusiva sull'origine della parola francese \"panda\". La spiegazione pi\u00f9 plausibile \u00e8 che derivi dalla parola nepalese \"ponya\", probabilmente riferendosi allo pseudo-pollice del panda rosso, originario del Nepal. Il mondo occidentale originariamente applicava questo nome al panda rosso.\nIn diverse fonti pi\u00f9 antiche, il nome \"panda\" o \"panda comune\" si riferisce al meno noto panda rosso, rendendo cos\u00ec necessario l'inserimento degli aggettivi \"gigante\" e \"rosso\" o \"minore\". Anche nel 2013, l\"Encyclop\u00e6dia Britannica\" utilizzava ancora i nomi comuni come \"panda gigante\" o \"orso panda\" per il panda comune, e semplicemente \"panda\" per il panda rosso, nonostante l'uso popolare della parola \"panda\" venga usata principalmente per riferirsi ai panda comuni.\nFin dalla prima raccolta di scritti cinesi, la lingua cinese ha dato all'orso 20 nomi diversi, come \"hu\u0101xi\u00f3ng\"(\u82b1\u718a \"orso macchiato\") e \"zh\u00faxi\u00f3ng\" (\u7af9\u718a \"orso di bamb\u00f9\"). I nomi pi\u00f9 popolari in Cina oggi sono \"d\u00e0xi\u00f3ngm\u0101o\" (\u5927\u718a\u8c93 letteralmente \"orso gatto gigante\"), o semplicemente \"xi\u00f3ngm\u0101o\" (\u718a\u8c93 \"orso gatto\"). Il nome \"xi\u00f3ngm\u0101o\" ( \u718a\u8c93 \"orso gatto\") era originariamente usato per descrivere il panda rosso (\"Ailurus fulgens\"), ma poich\u00e9 si pensava che il panda gigante fosse strettamente legato al panda rosso, (\u5927\u718a\u8c93) \u00e8 stato nominato di conseguenza.\nA Taiwan, un altro nome popolare del panda \u00e8 \"dam\u0101oxi\u00f3ng\" invertito (\u5927\u8c93\u718a \"gatto orso gigante\"), sebbene molte enciclopedia e dizionari a Taiwan usino ancora la forma \"gatto orso\" come nome corretto. Alcuni linguisti sostengono, in questa costruzione, \"orso\" anzich\u00e9 \"gatto\" sia il nome base, rendendo questo nome pi\u00f9 grammaticalmente e logicamente corretto, il che potrebbe aver portato alla scelta popolare nonostante gli scritti ufficiali. Questo nome non ebbe molta popolarit\u00e0 fino al 1988, quando uno zoo privato a Tainan dipinse un orso bianco e nero e cre\u00f2 l'incidente del falso panda di Tainan.\nSottospecie.\nSono state riconosciute due sottospecie del panda gigante, sulla base di misurazioni craniche distinte, pattern della colorazione, e pool genetico della popolazione:\nUno studio dettagliato della storia genetica del panda gigante del 2012 conferma che la separazione della popolazione di Qinlin \u00e8 avvenuta circa 300.000 anni fa e rivela che la popolazione non-Qinlin si \u00e8 ulteriormente divisa in due gruppi, chiamati rispettivamente il gruppo Minshan e il gruppo Qionglai-Daxiangling-Xiaoxiangling-Liangshan, circa 2.800 anni fa.\nLa salvaguardia del panda.\nI panda giganti sono una specie a rischio, minacciata di continuo dall'impoverimento del loro habitat e da un tasso di natalit\u00e0 molto basso \"(vedi la sezione riproduzione)\". Si crede che siano in circa 1.600 a sopravvivere allo stato naturale. Il panda gigante \u00e8 il simbolo del WWF (\"World Wildlife Fund\"), organizzazione che si occupa di preservare le specie dal rischio di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera il panda gigante una delle 100 specie di mammiferi a maggiore rischio di estinzione.\nPer ovviare alla mancanza di informazioni sui panda si \u00e8 deciso di costruire un centro di ricerca nella valle di Wolong in Cina. \u00c8 stato inoltre creato un centro di riproduzione in cattivit\u00e0. I risultati di questa ricerca sono serviti a redigere progetti dettagliati per realizzare e gestire riserve in cui collocare gli esemplari rimasti: tali progetti prevedono, fra l'altro, la creazione di corridoi di foresta che colleghino le varie riserve, un intervento sul territorio volto alla reintroduzione di numerose specie di bamb\u00f9, in modo da evitare che le piante muoiano tutte nello stesso periodo, e la realizzazione di iniziative con cui indurre gli abitanti delle foreste e dei villaggi a procedere in modo selettivo nella distribuzione delle foreste di bamb\u00f9.\nTuttavia, negli ultimi anni, il rischio del panda gigante \u00e8 relativamente diminuito tanto da non venire pi\u00f9 considerato propriamente in via di estinzione.\nPanda nati in cattivit\u00e0.\nIl primo panda nato in cattivit\u00e0, una femmina chiamata Ming-Ming, nacque il 9 settembre 1963 nello zoo di Pechino. Nel 1978 nello stesso zoo venne alla luce Yaun Jing, il primo piccolo di panda frutto di un'inseminazione artificiale. Nel XXI secolo il panda si riproduce di frequente anche in cattivit\u00e0, per esempio negli zoo di Madrid, Citt\u00e0 del Messico, Tokyo, Vienna, Berlino, Toronto, San Diego, Washington. Mentre fino al 1992 lo zoo di Pechino ha fatto nascere 30 panda, sul finire degli anni 2010 vengono alla luce diverse decine di panda ogni anno.\nLa scomparsa del bamb\u00f9.\nIl panda si nutre di germogli di bamb\u00f9, piante che muoiono dopo la fioritura: nel suo habitat ne esistono numerose specie e ci\u00f2 impedisce che esse fioriscano e muoiano simultaneamente; invece, nelle zone contaminate dall'intervento umano rimangono spesso pochi tipi di bamb\u00f9 (a volte addirittura uno solo). Nel 1975, essendosi sfortunatamente verificata una fioritura contemporanea di tutte le specie di bamb\u00f9 rimaste, i panda restarono privi di cibo e furono decimati. Nel corso della sua evoluzione il panda aveva sviluppato la capacit\u00e0 di far fronte alle periodiche morie di piante percorrendo lunghe distanze in cerca di nuove foreste - migrazioni che servivano anche a evitare che esemplari di uno stesso gruppo si accoppiassero fra loro. Tuttavia, da quando l'habitat del panda \u00e8 stato sottoposto a processi di degrado e deforestazione, questa possibilit\u00e0 di rifugiarsi in altre foreste in cui trovare nuovo cibo e accoppiarsi \u00e8 venuta a mancare.\nIl panda gigante nell'Occidente.\nIl panda gigante \u00e8 stato conosciuto in Occidente a partire dal 1869, grazie al missionario francese Armand David (1826\u20131900) che don\u00f2 al Museo di Storia Naturale di Parigi la pelle di un esemplare morto procuratagli da un cacciatore. I cacciatori e coloro che fornivano gli animali agli zoo si recarono sul posto attirati da questa rarit\u00e0 e, nei primi tempi, vennero prelevati dalle foreste cinesi circa 70 esemplari. Dal 1949 le esportazioni sono sottoposte a un severo controllo: fino al 1983 sono stati prelevati e trasferiti a zoo di tutto il mondo 24 esemplari.\nIl prestito di panda giganti a zoo statunitensi e giapponesi ha costituito un importante tassello all'interno della diplomazia della repubblica popolare cinese negli anni '70, in quanto tra i primi scambi culturali intervenuti tra la Cina e l'Occidente.\nTuttavia, a partire dal 1984 i panda hanno smesso di essere oggetto di relazioni diplomatiche: la Cina ha infatti da allora cominciato ad offrire i panda in dono oppure in prestito ad altri paesi; in quest'ultimo caso soltanto per periodi di dieci anni.\nNel 1998 un'azione legale intrapresa dal WWF ha spronato l'U.S. Fish and Wildlife Service a richiedere agli zoo americani che l'importazione di panda continui a condizione di assicurare che met\u00e0 della tariffa versata alla Cina venga utilizzata al fine della conservazione dei panda all'interno del loro habitat naturale.\nI panda ad oggi nel continente europeo sono: \n\"Bao Bao\", nato nel 1978 e donato nel 1980 allo Zoo di Berlino dove \u00e8 morto nel 2012, \u00e8 stato l'individuo pi\u00f9 anziano della sua specie a vivere in cattivit\u00e0."}
{"id": "69704", "revid": "1610933", "url": "https://it.wikipedia.org/wiki?curid=69704", "title": "Panda gigante", "text": ""}
{"id": "69706", "revid": "1226", "url": "https://it.wikipedia.org/wiki?curid=69706", "title": "Amiga OS", "text": ""}
{"id": "69710", "revid": "7077", "url": "https://it.wikipedia.org/wiki?curid=69710", "title": "SAGA System", "text": "Il SAGA \u00e8 un regolamento di gioco di ruolo narrativo scritto da William W. Connor, che enfatizza lo sviluppo della storia, usando \"carte fato\" per determinare il risultato delle azioni. Le carte mostrano numeri, semi, stati positivi e negativi e suggerimenti per il gioco di ruolo che guidano il dungeon master nel raccontare la storia e gestire il gioco. Il sistema \u00e8 stato usato dalla Tactical Studies Rules per il gioco \"\" ambientato nell'universo di \"Dragonlance\" e per il \"Marvel Super Heroes Adventure Game\", sempre della TSR. Sue Cook fu la brand manager per entrambi i giochi e aiut\u00f2 a progettarne le regole.\nRegolamento.\nOgni giocatore ha una mano di carte fato che rappresentano la salute del suo personaggio giocante e le azioni che pu\u00f2 compiere. Il numero massimo di carte che pu\u00f2 avere in mano dipende dalle cerche che ha completato. Questo sostituisce i punti esperienza di altri regolamenti di gioco di ruolo. Le carte sostituiscono anche i tiri di dadi. Quando un giocatore tenta un'azione gioca una carta dalla sua mano. Se il seme della carta corrisponde al tipo di azione tentata (per esempio, spade per azioni collegate alla forza) viene considerata una briscola. Giocare una briscola significa che il giocatore pu\u00f2 pescare un'altra carta dal mazzo del fato e aggiungere il numero su di essa al suo totale per l'azione. Se il totale giocato supera la difficolt\u00e0 dell'azione tentata allora l'azione riesce.\nQuando un personaggio viene ferito il giocatore deve scartare il numero di punti danno subiti dalla sua mano. Quando un giocatore resta senza carte in mano il personaggio sviene."}
{"id": "69713", "revid": "125275156", "url": "https://it.wikipedia.org/wiki?curid=69713", "title": "Fauves", "text": "Con il termine fauves (in francese \"belve, selvaggi\") si indica un movimento artistico d'avanguardia, che in realt\u00e0 \u00e8 un gruppo di pittori, perlopi\u00f9 francesi, che nella prima parte del Novecento diedero vita a un'esperienza di breve durata temporale, ma di grande importanza nell'evoluzione dell'arte, perch\u00e9 ne proponevano l'innovazione. Questa corrente \u00e8 chiamata anche \"fauvismo\".\nL'origine del movimento \u00e8 da ricercarsi nell'inserimento all'interno della tradizione impressionista francese, alla fine del XIX secolo, di spinte dotate di accenti romantici e nordici, come le proposizioni di Edvard Munch.\nStoria.\nIl movimento ebbe la propria prima collettiva grazie al Salon d'Automne di Parigi nel 1905. George Desvalli\u00e8res, vicedirettore del Salon e pittore egli stesso, aveva conosciuto alcuni di questi artisti durante un comune periodo di studio presso l'atelier di Gustave Moreau e decise di raggruppare alcune delle loro opere nella sala centrale del Salon in modo da amplificare l'effetto dirompente delle loro singolarit\u00e0. Il primo ad utilizzare il termine \"fauves\", o comunque a diffonderlo e renderlo celebre, fu il critico d'arte Louis Vauxcelles, che defin\u00ec la sala come una \"cage aux fauves\" cio\u00e8 una \"gabbia delle belve\", per la \"selvaggia\" violenza espressiva del colore, steso in tonalit\u00e0 pure. Sembra infatti che Vauxcelles, entrando nell'ottava sala del Salon d'Automne di Parigi (1905) dove esponevano gli artisti, vedendo una statua tradizionale circondata da dipinti dai colori molto violenti e accesi, avesse esclamato: \"Ecco Donatello fra le belve!\".\nGli artisti presenti nella stanza centrale del Grand Palais erano Henri Matisse (che espose la \"Donna con cappello\", dipinta nel 1905), Andr\u00e9 Derain, Maurice de Vlaminck, Henri Manguin e Charles Camoin. Altri pittori da ricordare perch\u00e9 affini alla poetica Fauves sono Alexis M\u00e9rodack-Jeanneau, Pierre-Albert Marquet, Othon Friesz, Kees Van Dongen, Raoul Dufy, Henri Evenepoel e Georges Braque. Georges Rouault e il giovane Pablo Picasso rimasero al di fuori del movimento per un accento maggiormente ideologico.\nI Fauves furono attivi solo fino al 1910. Quell'anno la grande retrospettiva su C\u00e9zanne fu causa delle nuove direzioni prese da alcuni di loro e della formidabile crescita del cubismo, che contribu\u00ec a rompere la debole unit\u00e0 del movimento.\nPoetica.\nIl gruppo di artisti chiamati Fauves non fu mai un vero gruppo; non ci fu infatti mai un programma e neppure una vera comunit\u00e0 d'intenti. Discutevano molto di impressionismo, spesso in termini negativi ma apprezzando la novit\u00e0 di una luce generata dall'accostamento di colori puri. I Fauves si differenziarono dall'espressionismo tedesco per una minore angoscia esistenziale, un minore intento polemico e critico nei confronti della societ\u00e0 e, allo stesso tempo, un maggiore interesse per il colore, usato in modo libero e in funzione anche emotiva, oltre che costruttiva, sulla scia di van Gogh e di Gauguin; non a caso essi furono i primi ad interessarsi di arte africana.\nLa loro arte si basava sulla semplificazione delle forme, sull'abolizione della prospettiva e del chiaroscuro, sull'uso di colori vivaci e innaturali, sull'uso incisivo del colore puro, spesso spremuto direttamente dal tubetto sulla tela e una netta e marcata linea di contorno. L'importante non era pi\u00f9, come nell'arte accademica, il significato dell'opera, ma la forma, il colore, l'immediatezza. Partendo da suggestioni e stimoli diversi, ricercavano un nuovo modo espressivo fondato sull'autonomia del quadro: il rapporto con la realt\u00e0 visibile non era pi\u00f9 naturalistico, in quanto la natura era intesa come repertorio di segni al quale attingere per una loro libera trascrizione."}
{"id": "69714", "revid": "2012178", "url": "https://it.wikipedia.org/wiki?curid=69714", "title": "Apocalisse di Giovanni", "text": "L'Apocalisse di Giovanni, comunemente conosciuta come Apocalisse o Rivelazione o Libro della Rivelazione (da \u1f00\u03c0\u03bf\u03ba\u03ac\u03bb\u03c5\u03c8\u03b9\u03c2, \"apok\u00e1lypsis\", termine greco che significa \"rivelazione\"), \u00e8 l'ultimo libro del Nuovo Testamento (e quindi l'ultimo libro della Bibbia cristiana) ed \u00e8 la sola apocalisse presente nel canone della Bibbia, di cui costituisce uno dei testi pi\u00f9 difficili da interpretare.\nL\"Apocalisse\" appartiene al gruppo di scritti neotestamentari noto come \"letteratura giovannea\", in quanto scritta, se non dallo stesso apostolo, nei circoli che a lui e al suo insegnamento facevano riferimento.\nDi 404 versetti, 278 contengono almeno una citazione veterotestamentaria. I libri che si ritiene abbiano maggiormente influenzato l'Apocalisse sono i libri dei Profeti, principalmente Daniele, Ezechiele, Isaia, Zaccaria ed anche il Libro dei Salmi e l'Esodo.\nAutore.\nL'attribuzione all'apostolo Giovanni non \u00e8, come anche nel passato, unanimemente riconosciuta. Secondo la tradizione, rappresentata gi\u00e0 da Giustino e largamente diffusa gi\u00e0 dalla fine del II secolo, questo testo sarebbe stato scritto dallo stesso autore del \"Vangelo secondo Giovanni\" e delle tre \"Lettere di Giovanni\", anche se fino al V secolo le Chiese di Siria, di Cappadocia e anche di Palestina non sembrano aver inserito il libro nel Canone delle Scritture. \u00c8 anche da osservare che se Giovanni \u00e8 da identificare con l'apostolo che stava ai piedi della croce con Maria e a cui Ges\u00f9 affid\u00f2 la propria madre, alla fine del primo secolo, data della redazione finale del libro, doveva avere almeno novant'anni.\nAlcuni pensatori, per lo pi\u00f9 protestanti, basandosi su divergenze linguistiche, di stile e contenuto, gi\u00e0 messe in rilievo da Dionisio di Alessandria (met\u00e0 del III secolo), hanno ipotizzato che l'autore dell'apocalisse sia diverso da quello del vangelo, argomentando che la visione escatologica dell\"Apocalisse\" contrasterebbe con quella pienamente realizzata del corpus giovanneo, soprattutto nel \"Vangelo secondo Giovanni\". L'odierna esegesi propende per un'origine del testo da una cosiddetta \"scuola\" (R. Alan Culpepper), \"circolo\" (Oscar Cullmann, \"comunit\u00e0\" (Ulrich B. M\u00fcller), giovannea. Altri, in maggioranza cattolici, pongono l'accento sulle profonde affinit\u00e0 della dottrina e attribuiscono le differenze insite nei due testi alla diversit\u00e0 del genere letterario.\nAttualmente gli studiosi ritengono, comunque, che il libro non sia attribuibile all'apostolo Giovanni e gli esegeti del cattolico \"Nuovo Grande Commentario Biblico\" sottolineano come \"la causa a favore della paternit\u00e0 di uno dei Dodici per Ap [l'Apocalisse] non trova molti sostenitori. Si immagina che Giovanni, figlio di Zebedeo, si sia trasferito in Asia Minore e sia vissuto fino al 95 circa; tuttavia, non \u00e8 molto probabile. La questione \u00e8 complicata da una tradizione, secondo la quale Giovanni figlio di Zebedeo fu martirizzato probabilmente prima del 70\" e \"sembra pi\u00f9 opportuno concludere che l'autore era un profeta appartenente alle prime comunit\u00e0 cristiane, di nome Giovanni, altrimenti sconosciuto\". Lo storico e biblista Bart Ehrman evidenzia, inoltre, che il Vangelo Secondo Giovanni e l'Apocalisse \"come i filologi antichi avevano gi\u00e0 osservato, sono diversi la forma e lo stile. Studi approfonditi hanno mostrato che l'autore ha appreso il greco come seconda lingua ed era di madrelingua aramaica o, comunque, semitica. Il suo greco \u00e8 alquanto sgraziato, talvolta anche sgrammaticato. Questo non \u00e8 certo il caso del Vangelo di Giovanni, che va quindi attribuito a un altro autore\"; lo stesso studioso sottolinea anche che, volendo attribuire la stesura del testo all'apostolo Giovanni, \"sarebbe molto arduo spiegare alcuni elementi testuali: per esempio, l'autore occasionalmente menziona \u00abgli apostoli\u00bb, ma non dice mai di farne parte. Inoltre a un certo punto, nel capitolo 4, il veggente vede ventiquattro anziani intorno al trono di Dio. Per la maggior parte degli esegeti queste figure rappresentano i dodici patriarchi e i dodici apostoli di Ges\u00f9. Tra loro, quindi, dovrebbero figurare i due figli di Zebedeo: l'autore, per\u00f2, non dice di vedere s\u00e9 stesso in quel gruppo! Il libro \u00e8 dunque stato scritto da un altro personaggio che si chiamava Giovanni, un profeta evidentemente conosciuto in molte Chiese dell'Asia Minore\".\nIl fatto che l'autore si presenti con il nome di Giovanni (senza, tuttavia, identificarsi esplicitamente con l'evangelista) non fornisce una prova certa della sua identit\u00e0. Un espediente letterario, caratteristico del genere apocalittico, \u00e8 la pseudoepigrafia: il fatto che l'autore celi il proprio nome dietro quello di un personaggio del passato (anche molto remoto come Enoch) con il quale l'autore si dichiara cos\u00ec in sintonia. Lo stesso meccanismo \u00e8 avvenuto con il re Salomone ad opera di tre libri della Bibbia (Cantico dei Cantici, Qoelet, Sapienza). Fra il II secolo a.C. e il IV d.C. furono redatte una trentina di opere apocalittiche attribuite a profeti deceduti da secoli come Isaia o Baruc. Verso il 120-130 fu redatta anche un'apocalisse con il nome di Pietro, bench\u00e9 l'apostolo fosse morto da oltre mezzo secolo.\nLuogo e data di redazione.\nL'autore presenta s\u00e9 stesso come Giovanni, esiliato a Patmo, isola dell'Egeo a circa 70\u00a0km da Efeso, a causa della parola di Dio ().\nSecondo alcuni studiosi, la stesura definitiva del libro, anche se iniziata durante l'esilio dello scrittore, sarebbe avvenuta ad Efeso.\nQuanto alla data di composizione, si ammette abbastanza comunemente che sarebbe stata composta verso la fine dell'impero di Domiziano, nella prima met\u00e0 degli anni 90 del I secolo, mentre alcuni propendono per una data di poco posteriore (96 d.C.). Anche i monaci ortodossi di Patmo hanno aderito alla datazione prevalente celebrando ufficialmente il diciannovesimo centenario della redazione dell'opera nel 1995. A favore di questa datazione sono la testimonianza di Ireneo di Lione, che parla della fine del regno di Domiziano (morto nel 96 d.C.) come epoca di composizione dell'opera, e indizi interni all'opera stessa.\nNell'opera si parla infatti di persecuzioni da parte di pubblici ufficiali, si dice che ci sono stati gi\u00e0 dei martiri della fede, e che tutta la cristianit\u00e0 corre un tremendo pericolo; la situazione descritta nell\"Apocalisse\" corrisponde dunque ad una persecuzione delle Chiese da parte dello Stato romano. Si tratta per\u00f2 di una persecuzione di tipo religioso, cosa che esclude il regno di Nerone (la cui persecuzione aveva ragioni non religiose) e indirizza ad una datazione sotto Domiziano, nell'ultima parte del suo regno primo persecutore dei cristiani dopo Nerone stesso, Decio e Valeriano (questi ultimi sono imperatori periti nella guerra con le popolazioni barbariche). Nell'opera si dice infatti che la partecipazione al regno millenario \u00e8 il premio dei martiri che hanno rifiutato il \"segno della bestia\" sulla fronte e sulla mano, un riferimento al culto imperiale romano: Domiziano pretese che nella parte orientale dell'impero gli si riconoscessero onori divini mentre era ancora in vita, e di qui ebbero inizio le ultime persecuzioni dei cristiani su base religiosa; fu proprio ad Efeso che fece costruire un tempio dedicato al culto imperiale. Altri indizi interni sono il riferimento alla lunga storia della Chiesa di Smirne, che per\u00f2 all'epoca di Paolo di Tarso non esisteva ancora, e alla ricchezza della comunit\u00e0 di Laodicea, citt\u00e0 completamente distrutta da un terremoto nel 60/61.\nAltri autori, sia antichi (Clemente di Alessandria, Origene, San Gerolamo) sia moderni (Wetscott, Lightfoot e William Salmon), hanno attribuito l'opera al periodo di Nerone. Il testo stesso () sembra suggerire un compromesso. Interpretando il \"sesto re\" come Nerone e l'ottavo come Domiziano, l'esilio di Giovanni a Patmos, durante il quale \u00e8 ambientata l'Apocalisse, viene a coincidere con le persecuzioni di Nerone (circa 67). La redazione del testo, per\u00f2, deve coincidere con l'epoca di Domiziano, delle cui persecuzioni l'autore \u00e8 tanto informato da considerarlo una reincarnazione di Nerone (= \"uno dei sette\").\nIl manoscritto pi\u00f9 antico conservatosi e contenente il testo greco dell'Apocalisse \u00e8 il Papiro 47, della met\u00e0 del III secolo; successivi sono il \"Codex Vaticanus\" dell'anno 325-350 e il \"Codex Sinaiticus\" del 330-360 circa.\nContenuto.\nIl libro \u00e8 indirizzato alle sette chiese dell'Asia Minore: Efeso, Smirne, Pergamo, Tiatira, Sardi, Filadelfia e Laodicea, con lo scopo preciso di incoraggiare i fedeli a resistere alle persecuzioni da parte delle autorit\u00e0 romane, con la promessa dell'avvento del regno escatologico.\nGenere letterario.\nIl genere apocalittico.\nL'Apocalisse \u00e8 espressione del genere letterario apocalittico. Fanno parte di questo genere letterario, oltre al nostro testo, alcuni libri dell'Antico Testamento quali Ezechiele e Daniele ed alcuni libri apocrifi. Esso si \u00e8 sviluppato particolarmente nei secoli concomitanti la venuta di Ges\u00f9 Cristo. Esso deriva dal genere letterario profetico, del quale \u00e8 uno sviluppo. I due generi letterari vogliono essere una rivelazione di Dio agli uomini in particolari situazioni. Quello profetico usa in particolar modo \"parole di Dio\", riflessioni e fatti del profeta.\nCaratteristiche principali del genere letterario apocalittico sono: le visioni, le immagini e i simboli. Le visioni sono esperienze visive che l'autore afferma di aver ricevuto e che cerca di trasmettere fedelmente. Non sono da ritenersi fatti storici, ma sovente esse sono degli artifici letterari per comunicare una determinata idea. Le immagini servono per descrivere determinate caratteristiche da attribuire, per esempio, a certi personaggi o a certi animali (per dire che un personaggio conosce molto si dir\u00e0 che ha molti occhi). I simboli, per esempio quelli numerici, fanno riferimento a realt\u00e0 sovente nascoste e da interpretare nel modo corretto. Sovente queste caratteristiche sono accumulate senza immediata coerenza, per cui ad una prima lettura lasciano sconcertato il lettore.\nNel genere apocalittico passato, presente e futuro si lasciano abbracciare d'un sol colpo: non \u00e8 sempre facile collocare esattamente un certo fatto nella sua dimensione temporale esatta. Per esempio, anche se il libro \u00e8 tutto scritto al futuro, il suo intento \u00e8 oltremodo rivolto al presente; in altre parole, si parla del futuro per parlare del presente.\nSecondo l'esegeta francese Paul Beauchamp \"la letteratura apocalittica nasce per aiutare a sopportare l'insopportabile\". Nasce cio\u00e8 in momenti di estrema crisi per portare un messaggio di speranza: anche se il male sembra prevalere, bisogna aver fiducia nella vittoria finale del Bene. Sarebbe quindi errato pensare che l'Apocalisse sia \"un libro che rivela dei segreti speciali e particolari sulla storia futura\".\nPrologo, indirizzo, visione di Ges\u00f9 risorto e lettere.\nCome suggerisce il nome greco, l'Apocalisse \u00e8 la rivelazione di una verit\u00e0 ignota all'autore del libro e a color che lo ascoltano, il gregge di fedeli del quale Dio lo ha unto vescovo e che ha affidato alla sua cura pastorale. La verit\u00e0 rivelata a Giovanni non \u00e8 in questo caso una verit\u00e0 di fede inerente alla sostanza di Dio (es.: \u201cIo sono la via e la verit\u00e0 e la vita\u201d, di cui in ) n\u00e8 la Sua volont\u00e0 eterna e immutabile (es. i Dieci comandamenti), ma un insieme di verit\u00e0 gi\u00e0 viste (es. la caduta dita degli angeli), presenti e che dovranno verificarsi in un tempo futuro rispetto a quello del testo ().\nA loro volta, tali verit\u00e0 sono formate da verit\u00e0 di fede, vale a dire fatti che sono segni divini \"precursori\" di altri eventi che accadranno inevitabilmente, che nessuna creatura umana pu\u00f2 rallentare o impedire, e che vengono profetizzati perch\u00e9 il genere umano -singoli fedeli in Cristo e Chiese di fedeli in Cristo- si preparino in anima e corpo alla loro manifestazione mediante opere specifiche; un secondo insieme di \"verit\u00e0 di opere\", che consiste in cose che si \"mettono in pratica\" (), sia come singoli fedeli che come Chiese, via via che i segni si sono manifestati secondo l'ordine cronologico e storico indicato. \nGiovanni ha la facolt\u00e0 di scrivere in prima persona e direttamente agli angeli delle sette Chiese, nonch\u00e9 di potergli annunciare una possibile rimozione del candelabro per effetto delle loro condotte omissive (), candelabro che \u00e8 il segno divino del loro potere temporale e spirituale sulle Chiese, al pari del Menorah del sommo sacerdote del Tempio di Gerusalemme. La rimozione del candelabro \u00e8 tuttavia solo annunciata da Giovanni, mentre essa \u00e8 una decisione e un'opera riservata unicamente alla mano del \u00abPrimo e l'Ultimo\u00bb, che tuttavia punisce per aver disobbedito o omesso di far obbedirei fedeli al Verbo che viene rivelato da Giovanni. Ciononostante, i tre elementi (l'autorit\u00e0 di indirizzare lettera, il ammonire per un castigo divino terreno, di dettare le norme che possono evitarlo) lasciano presumere che Giovanni avesse una funzione di rango superiore a quella degli angeli all'interno della gerarchia ecclesiastica terrena, la stessa gerarchia che aveva ricevuto la legge mosaica \u00abper mano degli angeli\u00bb senza osservarla ().\nSe la sapienza immutabile di Dio, i Suoi comandamenti sono dati dal cielo, la legge storica che dice ai singoli e alla Chiese le cose da mettere in pratica durante l'Apocalisse, vengono rivelate dagli apostoli anche agli angeli.\nGli angeli sono descritti in modo identico alla carne umana, come se fossero angeli incarnati in un corpo umano. Essi, infatti, compiono opere con fatica e sentimenti umani di sopportazione e costanza (), che vivono in modo variabile il loro grado di impegno nell'amore e nella carit\u00e0 (), che patiscono e vivono in povert\u00e0 di beni materiali (), che peccano non in opere ma in omissioni accettando nel Corpo della Chiesa impuri idolatri fornicatori () o nicolaiti (). Tali propriet\u00e0 sono tipicamente umane.\nLa visione profetica \u00e8 introdotta in dalla manifestazione del \"Primo e l'Ultimo\" (espressione equivalente all'Alfa e Omega di ), che \u00e8 il \"Vivente\" (come Pietro disse a Ges\u00f9: \u00abTu sei il Cristo, il Figlio del Dio vivente\u00bb, ), sia eterno (\"Colui che \u00e8, che era e che viene\") che \"risorto da morte di carne (\"morto, ma ora vivo\"), e regnante in cielo, in terra e sotto terra. I richiami testuali di Giovanni a Pietro derivano dalla stessa unzione e autorit\u00e0 pastorale conferita loro direttamente da Dio: se a motivo di queste affermazioni Pietro fu chiamato \"Cefa\", Giovanni ricevette da Ges\u00f9 Cristo il mandato di scrivere a nome Suo e dei sette angeli direttamente alla sette Chiese dell'Asia () e in modo collettivo, come se fossero un Corpo unico, nonch\u00e9 il mandato di scrivere a ognuna di esse parlando singolarmente ai sette angeli custodi quali primi destinatari della profezia. Il pastore viene posto come primo destinatario perch\u00e9 \u00e8 pi\u00f9 importante del gregge affidatogli, se \u00e8 vero quanto recita la Preghiera di san Michele, per la quale, se il pastore della sede di Pietro o di una delle altre sette Cattedre della Verit\u00e0 \u00e8 colpito da Satana (che \u00e8 assimilabile alla dottrina di Baalak di cui ), allora viene disperso anche il gregge affidatagli da Dio.\nIl mandato di servizio pastorale e i relativi carismi spirituali che Pietro ricevette da Ges\u00f9 mentre era ancora sulla terra, san Paolo e san Giovanni li ricevettero dopo la sua Resurrezione, rispettivamente con una teofania terrena e con una visione celeste di Ges\u00f9 Cristo.\nIl linguaggio simbolico.\nL'Apocalisse si presta a grandi fraintendimenti se non se ne riconosce il simbolismo, che si esprime in diversi modi, fra cui:\nSi osservi che il linguaggio simbolico \u00e8 perlopi\u00f9 discontinuo; i diversi simboli cio\u00e8 non si compongono in una allegoria coerente. Ad esempio Cristo pu\u00f2 essere rappresentato con un agnello con sette corna e sette occhi () senza che debba porsi il problema che le corna sono tipiche degli arieti (i maschi adulti) o chiedersi come sono disposti questi sette occhi rispetto alle sette corna. In realt\u00e0 qui e nei vangeli l'immagine dell'agnello identifica Ges\u00f9 con il \"servo di JHWH\" di cui parla lungamente Isaia. Egli \u00abporter\u00e0 il diritto alle nazioni\u00bb (Is 42, 1), ma sar\u00e0 \u00abtrafitto per i nostri delitti\u00bb (Is 53, 5) e si lascer\u00e0 umiliare \u00abcome un agnello condotto al macello\u00bb (Is 53, 7). Le sette corna poi rappresentano la pienezza del potere indispensabile per svolgere la sua missione, mentre i sette occhi la pienezza spirituale (i sette \"spiriti\", cio\u00e8 le sette modalit\u00e0 di presenza dello Spirito Santo). Analogamente per il drago, che ha sette teste e dieci corna, risulta superfluo cercare di costruire un'immagine coerente chiedendosi se c'era una testa con 4 corna e sei con un corno solo oppure tre con due corna e quattro con uno. La natura simbolica di questi numeri \u00e8 dichiarata in .\nTemi e personaggi.\nLe sette chiese (cap. ).\nSono le chiese di sette note citt\u00e0 dell'Asia Minore (Efeso, Smirne, Pergamo, Tiatira, Sardi, Filadelfia e Laodicea), citt\u00e0 nelle quali Giovanni (il pi\u00f9 giovane degli apostoli) aveva operato. Dal punto di vista geografico le chiese sono disposte lungo un ovale nella zona occidentale dell'Anatolia, dando quasi l'impressione di assistere ad un \"viaggio pastorale\" di Giovanni.\nIl numero sette indica che esse rappresentano la totalit\u00e0 della Chiesa e sono state scelte per esemplificare diverse situazioni religiose attribuendole agli abitanti delle sette citt\u00e0.\nLe sette lettere indirizzate alle chiese seguono tutte lo stesso schema:\nGli avvertimenti sono molto precisi, Ges\u00f9 Cristo si esprime qui in prima persona, unico caso in tutto il Nuovo Testamento dopo i Vangeli. I riferimenti del tipo \"Conosco le tue opere...\", \"Svegliati e rinvigorisci...\" sono espliciti e rivelano che solo l'intervento di Cristo pu\u00f2 trasformare e rinnovare la Chiesa. Le lettere, perci\u00f2, sono indirizzate ad ogni assemblea liturgica cristiana.\nSecondo la confessione cristiana degli \"Avventisti del settimo giorno\" le sette lettere farebbero riferimento invece a sette periodi della storia della Cristianit\u00e0 secolare.\nGes\u00f9 Cristo, l'Agnello.\nLa figura di Ges\u00f9 Cristo viene descritta nell'Apocalisse in vario modo. Nei primi capitoli, quelli riguardanti le lettere alle sette chiese, viene definito \"uno simile a figlio di uomo\" () per identificarlo col personaggio messianico comparso al profeta Daniele (cfr. e ). I suoi attributi, che sono gli stessi del personaggio di Daniele, coincidono in parte con quelli divini in Ezechiele (cfr. e ). Essi sono simboli: di sacerdozio (rappresentato dalla veste fino ai piedi e dalla fascia all'altezza del petto, che secondo Giuseppe Flavio erano caratteristici del sommo sacerdote); regalit\u00e0 (fascia d'oro); eternit\u00e0 (capelli bianchi, cfr. ); potenza soprannaturale (occhi fiammeggianti, piedi di bronzo infuocato, voce fragorosa come in ). Egli tiene le sette chiese in suo potere (mano destra) e dalla sua bocca esce la parola di Dio, affilata come una spada a doppio taglio (cfr. Lettera agli ). All'inizio di ciascuna delle sette lettere si ritrova l'uno o l'altro di questi attributi, adattati alla situazione particolare delle chiese.\nIl simbolo pi\u00f9 tipico con cui l'Apocalisse descrive Ges\u00f9 Cristo \u00e8 quello di Agnello (questo titolo compare ventotto volte, cio\u00e8 un numero perfetto di volte). Al cap. vi \u00e8 la seguente descrizione: \"Vidi ritto in mezzo al trono circondato dai quattro esseri viventi e dai vegliardi un Agnello, come immolato. Egli aveva sette corna e sette occhi\" (). Porta i segni del supplizio, ma \u00e8 in piedi, vincitore della morte. La sua posizione centrale \"in mezzo al trono\" lo associa a Dio.\nLa corte celeste.\nNel cap , Giovanni si guarda dal descrivere Dio sotto forma umana e anche dal nominarlo. Ne d\u00e0 solo una visione di luce. Se non viene descritto Dio, lungamente verr\u00e0 descritta la sua corte. La corte celeste viene immaginata sul tipo di una corte di un grande re orientale: essa serve ad indicare la potenza del re. Mano a mano che il libro procede questa corte si arricchir\u00e0 sempre di nuovi personaggi.\nA grandi linee la corte celeste \u00e8 composta da: \nIl libro dai sette sigilli.\nAlla destra di Dio c'\u00e8 un rotolo scritto davanti e dietro, su tutto lo spazio disponibile, e chiuso con sette sigilli, che sottolineano l'inaccessibilit\u00e0 del suo contenuto. Esso contiene tutta la storia e ne custodisce il significato; contiene quindi il senso della vita di ogni uomo. I sigilli potranno essere spezzati, uno ad uno, ma solo da Ges\u00f9 Cristo nei capp. .\nI sette sigilli sono posti in relazione con le sette coppe e le sette trombe, sempre dei sette angeli.\nLa donna vestita di sole.\n\u00c8 uno dei personaggi pi\u00f9 conosciuti del libro. Essa compare al cap. . Interessante il simbolismo di questa figura. I simboli celesti sono esattamente quelli di , in cui indicano Giacobbe, la moglie e i loro dodici figli, che daranno origine alle dodici trib\u00f9 di Israele. La simbologia sembra anche alludere alla volta celeste perch\u00e9 il cielo \u00e8 illuminato dal sole, \u00e8 ornato dai dodici segni zodiacali e \"poggia\" sulla luna che \u00e8 l'ultimo cielo. La donna partorisce nel dolore colui che sar\u00e0 il Messia. Satana, simboleggiato con un drago rosso, la tenta, perseguita lei e la sua discendenza. La donna rappresenta il popolo santo dei tempi messianici e quindi la Chiesa in lotta e che genera nel dolore i cristiani. Tutta la scena \u00e8 una allusione a Gen .\nIl drago, la bestia, Babilonia....\nLe potenze del male vengono simboleggiate con vari tipi di animali; non \u00e8 sempre facile capire di chi voglia parlare Giovanni attraverso questi simboli.\nI simboli principali sono:\nLa fine del mondo: primo e secondo combattimento escatologico. Il regno dei mille anni.\nL\"Apocalisse\" presenta due combattimenti escatologici, intervallati dal regno dei mille anni.\nGli avvenimenti possono essere cos\u00ec riassunti: nel primo combattimento escatologico viene distrutto l'impero dell'anticristo con tutti i suoi seguaci e Satana viene incatenato e reso impotente. Seguono i mille anni in cui regnano Cristo ed i martiri. Allo scadere di questo tempo Satana compie un secondo ed ultimo combattimento escatologico. Rivelatosi infruttuoso anche questo, viene gettato nello stagno di fuoco insieme alla morte ed agli inferi. Non resta che la Gerusalemme celeste.\nTutte le religioni parlano di un avvicendamento ciclico di et\u00e0.\nI romani e i greci facevano seguire alla presente et\u00e0 del ferro una nuova et\u00e0 dell'oro secondo un simbolismo presente anche nel libro del profeta Daniele.\nDifficilissimo \u00e8 interpretare questi avvenimenti descritti da Giovanni. Diverse correnti li hanno interpretati alla lettera favorendo il nascere di vari millenarismi.\nSi tratta in ogni caso di simbolismi derivati dalla kabbalah ebraica. Si pensi all'abbondanza della numerologia e all'esoterismo delle figure e delle immagini presenti in gran parte riprese dall'antico testamento. Il teriomorfismo dell'anticristo riecheggia chiaramente le profezie di Daniele.\nLa Gerusalemme celeste.\nLa Gerusalemme celeste ha le seguenti caratteristiche simboliche:\nInterpretazione.\nVi sono varie scuole di pensiero su come il simbolismo, le immagini ed il contenuto dell'Apocalisse debbano essere interpretati.\nIsaac Newton, fisico e teologo, scrisse il celebre \"Trattato sull'Apocalisse\", in cui applica postulati e regole del metodo matematico sperimentale dei \"Principia\" ad una interpretazione del testo biblico, quanto pi\u00f9 possibile \"fedele\" alla lettera, confrontandola con le altre parti della Scrittura e con le fonti storiche.\nL'Apocalisse nel poema dantesco.\nDante Alighieri rappresenta allegoricamente l'Apocalisse al termine della processione descritta nel Paradiso Terrestre nella \"Divina Commedia\". Essa \u00e8 raffigurata come \n\"un vecchio solo venir /, dormendo, con la faccia arguta\" (\"Purgatorio - Canto ventinovesimo\", vv. 143-144). Il vecchio avanza \"dormendo\" in quanto si tratta di un'opera che rappresenta l'oggetto di una visione estatica ed ha una faccia \"arguta\", penetrante, poich\u00e9 \u00e8 un libro che rivela il futuro e si addentra in una materia misteriosa e sublime al contempo.\nSempre nella \"Divina Commedia\", nel canto diciannovesimo dell\"Inferno\" (ovvero quello dei simoniaci), \u00e8 descritta la bestia a sette teste e a dieci corna, cavalcata dalla meretrice. Nell'invettiva contro i papi simoniaci Dante scrive (vv. 106-111): \"Di voi pastor s'accorse il Vangelista, / quando colei che siede sopra l'acque / puttaneggiar coi regi a lui fu vista; / quella che con le sette teste nacque, / e dalle diece corna ebbe argomento, / fin che virtute al suo marito piacque\".\nL\"Apocalisse\" nel cinema.\nSecondo Piero Stefani, \u00abnell'immaginario cinematografico, come in quello comune, la parola \"apocalisse\" evoca pi\u00f9 distruzione che guarigione, pi\u00f9 catastrofe che salvezza, cosicch\u00e9 quest'ultima assume, per lo pi\u00f9, l'aspetto di puro scampo. La sussistenza del mondo \"cos\u00ec com'\u00e8\", che per la speranza apocalittica era apparsa un'inaccettabile forma di rassegnazione, rischia, ora, di apparire conseguimento supremo. Quanto all'inizio sembrava poco, alla fine appare molto\u00bb.\nIn tal modo diventa \"apocalittico\" tutto il filone del cinema catastrofista che estende il fenomeno distruttivo su scala globale sino alla fine del mondo."}
{"id": "69717", "revid": "1534511", "url": "https://it.wikipedia.org/wiki?curid=69717", "title": "Funzione di trasferimento", "text": "Nei modelli matematici dei sistemi dinamici, la funzione di trasferimento \u00e8 una funzione che caratterizza il comportamento di un sistema dinamico tempo-invariante nel dominio della frequenza, mettendo in relazione l'ingresso e l'uscita. Pu\u00f2 essere definita per descrivere sia sistemi lineari che sistemi non-lineari.\nLa funzione di trasferimento di un sistema dinamico lineare stazionario (LTI) \u00e8 la trasformata di Laplace della risposta all'impulso del sistema; si tratta della funzione di rete che esprime la relazione algebrica tra ingresso e uscita nel dominio delle frequenze, caratterizzando il comportamento del sistema in un modo equivalente a quello fornito dalla rappresentazione in spazio di stato. Con la funzione di trasferimento \u00e8 possibile studiare la stabilit\u00e0 (esterna) del sistema LTI considerato, ovvero la sua capacit\u00e0 di mantenere un'uscita limitata per ogni ingresso limitato.\nSistemi lineari.\nLa funzione di trasferimento di un sistema dinamico lineare stazionario (LTI) \u00e8 una funzione di variabile complessa che descrive completamente il comportamento (in frequenza) del sistema, mettendone in relazione l'ingresso e l'uscita.\nSi consideri una funzione formula_1 che rappresenta l'ingresso al variare del tempo (formula_2) ed una funzione formula_3 che rappresenta l'uscita del sistema nel tempo. Dette formula_4 e formula_5 le trasformate di Laplace di formula_6 e formula_7, la funzione di trasferimento \u00e8 la funzione\nUn generico sistema dinamico lineare stazionario \u00e8 descritto da\ndove formula_10 \u00e8 il vettore dello stato del sistema, mentre formula_11, formula_12, formula_13 e formula_14 sono matrici.\nNel dominio della trasformata di Laplace, in cui la variabile \u00e8 la frequenza formula_15, l'uscita \u00e8 data dal contributo della risposta libera - in cui formula_16 \u00e8 lo stato iniziale - e della risposta forzata\nLa funzione di trasferimento \u00e8 quindi rappresentata dalla matrice formula_18, e nel caso vi siano un solo ingresso ed una sola uscita (sistemi SISO), ovvero formula_6 e formula_7 sono definite da formula_21 in s\u00e9, formula_22 assume la particolare forma\nSi tratta di una funzione razionale di variabile complessa, in cui gli formula_24 numeri formula_25 (che annullano il numeratore) sono i suoi zeri, mentre i formula_26 numeri formula_27 (che annullano il denominatore) sono i suoi poli. Ad ogni polo di formula_22 risulta associato nel dominio del tempo un \"modo di risposta\", ed i modi di risposta vengono detti \"asintoticamente stabili\" se i poli corrispondenti hanno parte reale negativa, \"marginalmente stabili\" (al limite di stabilit\u00e0) se tra i poli corrispondenti ce ne sono alcuni semplici (di molteplicit\u00e0 algebrica pari ad uno) con parte reale nulla, e \"instabili\" se i poli hanno parte reale nulla e molteplicit\u00e0 algebrica maggiore di uno e/o parte reale positiva.\nUna caratteristica fondamentale di ogni sistema LTI \u00e8 il fatto che fornendo in ingresso formula_6 una funzione (pi\u00f9 propriamente una distribuzione) a delta di Dirac si ha che l'uscita formula_7 del sistema, detta in tal caso risposta all'impulso, ha come trasformata di Laplace proprio la funzione di trasferimento del sistema stesso formula_22 (ci\u00f2 deriva dal fatto che la trasformata di Laplace della delta di Dirac \u00e8 1).\nPoich\u00e9 nel dominio della trasformata di Laplace un prodotto di due funzioni corrisponde alla loro convoluzione nel dominio temporale, segue che la risposta del sistema ad un ingresso generico formula_7 \u00e8 la convoluzione dell'ingresso formula_6 con la risposta del sistema alla delta di Dirac formula_34.\nAnalisi in frequenza.\nSia formula_35 l'input di un sistema dinamico lineare stazionario (LTI) con uscita formula_36, e si considerino le trasformate di Laplace\nsicch\u00e9 la funzione di trasferimento formula_39 soddisfa per definizione:\nIn particolare, nel caso in ingresso al sistema LTI vi sia un segnale con componente sinusoidale di ampiezza formula_41, frequenza angolare formula_42 e fase formula_43:\nallora l'uscita corrispondente \u00e8:\nIn un sistema LTI, infatti, la frequenza formula_46 del segnale in ingresso non viene modificata, essendo possibile soltanto l'alterazione di ampiezza e fase. La risposta in frequenza formula_47 descrive una tale modifica per ogni frequenza formula_46 possibile, ed il suo modulo definisce il guadagno:\nIl cambiamento di fase tra ingresso e uscita \u00e8 dato da:\nmentre i ritardi formula_51 e formula_52 introdotti dalla funzione di trasferimento rispettivamente sulla fase e sull'inviluppo della sinusoide, espressi in funzione della frequenza, sono:\nRisposta impulsiva.\nL'uscita formula_7 di un sistema dinamico lineare tempo-invariante a tempo continuo soggetto ad un segnale in ingresso formula_55 \u00e8 descritta dalla convoluzione:\ndove formula_34 \u00e8 la risposta del sistema quando l'ingresso formula_55 \u00e8 una funzione a delta di Dirac. L'uscita formula_59 \u00e8 quindi proporzionale alla media dell'ingresso formula_60 pesata dalla funzione formula_61, traslata di un tempo formula_2.\nSe la funzione formula_63 \u00e8 nulla quando formula_64 allora formula_7 dipende soltanto dai valori assunti da formula_60 precedentemente al tempo formula_2, ed il sistema \u00e8 detto \"causale\".\nLe autofunzioni di un sistema LTI a tempo continuo sono le funzioni esponenziali formula_68, con formula_11 e formula_15 in formula_71. Infatti, sia formula_72 l'ingresso e formula_34 la risposta del sistema alla delta di Dirac. L'uscita \u00e8 data da:\nLa trasformata di Laplace:\n\u00e8 la funzione di trasferimento del sistema, che permette cos\u00ec di ottenere gli autovalori a partire dalla risposta all'impulso di Dirac. Per ogni formula_11 e formula_15 in formula_71 l'uscita \u00e8 dunque il prodotto dell'ingresso formula_79 per una costante dipendente solo dal parametro formula_15, autovalore del sistema LTI relativo all'autovettore formula_79 (elemento di uno spazio vettoriale funzionale). Di particolare interesse \u00e8 il caso in cui l'ingresso \u00e8 un esponenziale complesso formula_82, con formula_83. La funzione di trasferimento \u00e8 data in tal caso dalla trasformata di Fourier:\nMentre la trasformata di Laplace \u00e8 utilizzata per segnali che sono nulli prima di un certo tempo formula_85, solitamente lo zero, la trasformata di Fourier consente di trattare funzioni di durata infinita, con la richiesta (a differenza della trasformata di Laplace in sistemi stabili) di essere quadrato sommabili.\nGrazie alle propriet\u00e0 della convoluzione, nel dominio della trasformata l'integrale si riduce ad una moltiplicazione:\nTale fatto consente di trasformare le equazioni differenziali ed integrali che solitamente governano i sistemi dinamici LTI in equazioni algebriche.\nEquazioni differenziali.\nUn altro modo per descrivere la risposta formula_59 del sistema \u00e8 considerare l'equazione differenziale lineare a coefficienti costanti:\nNel dominio della trasformata di Laplace la differenziazione corrisponde alla moltiplicazione per la variabile complessa (frequenza) formula_15, e quindi si ha:\nPer ottenere la funzione di trasferimento, se l'ingresso \u00e8 formula_91 l'uscita di un sistema lineare ha la forma formula_92. Sostituendo si ha:\nda cui si ottiene:\ndove:\nsono i polinomi caratteristici dell'equazione. Si ha quindi:\nPer il teorema fondamentale dell'algebra la frazione si pu\u00f2 scrivere in una forma che ne evidenzia gli zeri e i poli:\nSistemi a tempo discreto.\nUn sistema a tempo discreto trasforma la successione in ingresso formula_98 in un'altra successione formula_99, data dalla convoluzione discreta con la risposta formula_100 alla delta di Kronecker:\nGli elementi di formula_99 possono dipendere da ogni elemento di formula_98. Solitamente formula_104 dipende maggiormente dagli elementi in prossimit\u00e0 del tempo formula_105.\nGli esponenziali del tipo formula_106, con formula_107, sono autofunzioni di un operatore lineare tempo-invariante discreto. Infatti, detto formula_108 il periodo di campionamento e formula_109, con formula_110, si supponga formula_111 l'ingresso del sistema. Se formula_112 \u00e8 la risposta impulsiva, si ha:\nLa funzione:\ndipende solo dal parametro \"z\", ed \u00e8 l'autovalore associato all'autovettore (autofunzione) formula_115 del sistema LTI. La trasformata zeta:\n\u00e8 la funzione di trasferimento del sistema. Di particolare interesse \u00e8 il caso in cui le autofunzioni siano sinusoidi pure formula_117, con formula_83, che possono essere scritte come formula_115, dove formula_120. Per funzioni di questo tipo la funzione di trasferimento \u00e8 data dalla trasformata di Fourier a tempo discreto:\nGrazie alle propriet\u00e0 della convoluzione, nel dominio della trasformata si ottiene una moltiplicazione:\nSistemi non lineari.\nPer i sistemi non lineari l'uscita pu\u00f2 essere approssimata dalla serie composta dalla risposta formula_123 di un sistema lineare, sommata alla risposta formula_124 di un sistema quadratico, sommata a quella formula_125 di uno cubico, e cos\u00ec via:\ndove formula_60 \u00e8 l'ingresso. La serie pu\u00f2 convergere o divergere a seconda del sistema considerato e dell'ampiezza dell'ingresso; se converge allora l'uscita pu\u00f2 essere scritta con i primi termini non nulli dello sviluppo e la funzione di trasferimento formula_128 \u00e8 definita, in modo simile ai sistemi lineari, come la trasformata:"}
{"id": "69718", "revid": "1603714", "url": "https://it.wikipedia.org/wiki?curid=69718", "title": "Domenico Cimarosa", "text": "Biografia.\nGiovent\u00f9 e formazione musicale.\nNacque ad Aversa il 17 dicembre del 1749, citt\u00e0 che aveva dato i natali anche a Niccol\u00f2 Jommelli, un altro grande compositore della scuola napoletana. Alla tenera et\u00e0 di quattro anni dovette lasciare la sua citt\u00e0 natale per recarsi con la famiglia a Napoli. Andarono a vivere presso la Chiesa di San Severo fuori le mura. Era figlio di Gennaro Cimarosa, un muratore occupato nella costruzione del Palazzo di Capodimonte, il quale durante la costruzione s'infortun\u00f2 a morte a causa di una caduta. Sua madre, Anna di Francesco, invece, era occupata come lavandaia nel monastero vicino alla chiesa.\nFu proprio in questo ambiente che il giovane Domenico ricevette i primi rudimenti musicali dall'organista del monastero padre Polcano. Dimostr\u00f2 subito di avere molte doti per la musica tant'\u00e8 che nel 1761 fu ammesso al Conservatorio di Santa Maria di Loreto, dove rimase undici anni. I suoi insegnanti furono Gennaro Manna (all'epoca ritenuto il miglior insegnante dopo Alessandro Scarlatti), Antonio Sacchini (fino al 1766) e Fedele Fenaroli (il quale diede a Cimarosa lezioni di contrappunto). In pochi anni divenne un abile violinista, clavicembalista e organista, nonch\u00e9 un talentuoso cantante: i suoi compagni lo stimavano e lo ascoltavano con delizia mentre interpretava pezzi d'opera con bella voce, con grazia e con soavit\u00e0; tra questi si ricordano Nicola Antonio Zingarelli e Giuseppe Giordani. Egli era caratterialmente mite e affabile,\noltre che studioso e diligente. Dopo aver lasciato il conservatorio si perfezion\u00f2 nel canto con il castrato Giuseppe Aprile e nella composizione con Niccol\u00f2 Piccinni. Durante il periodo trascorso presso la scuola di Santa Maria di Loreto compose alcuni mottetti e messe.\nI primi anni della carriera.\nNel carnevale del 1772 debutt\u00f2 come operista con la commedia per musica \"Le stravaganze del conte\", data nella capitale partenopea al Teatro dei Fiorentini e seguita dalla farsetta \"Le magie di Merlina e Zoroastro\" (lavoro che si rif\u00e0 alla commedia dell'arte). Grazie a questo primo lavoro la sua fama di buon compositore iniziava a dilagare. Le sue opere diventarono subito popolari a Roma, dove i suoi intermezzi comici furono rappresentati soprattutto al Teatro Valle.\nL'anno seguente fu la volta de \"La finta parigina\" data al Teatro Nuovo, la quale riscosse un discreto successo. Nel 1776 rappresent\u00f2 sempre al Nuovo la commedia \"I Sdegni\" e \"La Frascatana nobile o La finta Frascatana\" e compose la farsa \"I matrimoni in ballo\". L'anno seguente vide la nascita dell'intermezzo giocoso \"I tre amanti\" e qualche mese dopo \"Il fanatico per gli antichi romani\" and\u00f2 in scena al Teatro dei Fiorentini; concluse l'anno con l\"Armida immaginaria\" rappresentata nello stesso palcoscenico. Tra il 1778 e il 1781 seguirono le messe in scena di diciotto opere, tra le quali le pi\u00f9 note sono \"Il ritorno di Don Calandrino\", \"L'italiana in Londra\", \"Le donne rivali\" e \"Il pittore parigino\".\nL'intermezzo \"L'italiana in Londra\", data per la prima volta il 28 dicembre 1778 al Teatro Valle, fu subito molto applaudita; fu proprio grazie ai notevoli successi ottenuti dalle rappresentazioni di questo lavoro comico che la gloria di Cimarosa increment\u00f2 notevolmente e si sparse in breve tempo per tutta l'Europa: il 10 luglio 1780 fu la prima opera cimarosiana ad essere eseguita a Milano al Teatro alla Scala e poco tempo dopo fu rappresentata anche a Dresda, dove nei primi anni ottanta furono presentate ben quattro sue opere tradotte in tedesco. Il 29 novembre 1779 fu nominato organista aggiunto della Cappella Reale Napoletana, posizione che mantenne fino al 28 marzo 1786, quando venne elevato a secondo organista.\nL'attivit\u00e0 di Cimarosa negli anni ottanta.\nIl primo lavoro degli anni ottanta fu \"Le donne rivali\", un dramma giocoso dato a Roma agli inizi del 1780. Seguirono le rappresentazioni de \"I finti nobili\" e \"Il falegname\" (entrambi drammi comici di Giuseppe Palomba) al Teatro dei Fiorentini durante i primi mesi dell'anno. Tornato a Roma, present\u00f2 la sua prima opera seria, \"Caio Mario\".\nApr\u00ec il 1781 al Teatro Valle con \"Il pittore parigino\"; in quest'anno si ebbe anche il primo libretto del Metastasio musicato da Cimarosa: si tratta del dramma serio \"Alessandro nell'Indie\", il quale venne messo in scena al Teatro delle Dame e piacque moltissimo. Ebbe molto successo anche il dramma giocoso \"Il convito\" rappresentato a Venezia poco dopo (il quale fu ripreso in seguito in moltissimi teatri). \"Giannina e Bernardone\" fu rappresentata per la prima volta al Teatro San Samuele di Venezia nell'autunno del 1781: l'opera ebbe molta fortuna e ricevette numerosissime repliche, anche a Milano, a Vienna, a Madrid e a San Pietroburgo.\nNel 1782 fu a Genova con il dramma \"Giunio Bruto\", poi a Roma con l'opera giocosa \"Amor costante\" e infine ritorn\u00f2 nella citt\u00e0 partenopea, dove ai Fiorentini diede \"La ballerina amante\". Il 13 agosto per il compleanno della regina Maria Carolina d'Austria debutt\u00f2 al teatro San Carlo con \"L'eroe cinese\", dramma di Metastasio con Domenico Bruni (cantante). \nFu in quest'anno circa che inizi\u00f2 la sua collaborazione come maestro con l'Ospedale veneziano dei Derelitti (conosciuto anche con il nome di \"Ospedaletto\").\nIl dramma giocoso \"I due baroni di Roccazzurra\" vide il suo battesimo nella citt\u00e0 eterna l'anno seguente, ossia nel 1783. Il 13 agosto al San Carlo fu l\"Oreste\", mentre in autunno al Teatro del Fondo mise in scena \"La villana riconosciuta\" e ai Fiorentini l'opera buffa \"Chi dell'altrui si veste presto si spoglia\".\nSempre ai Fiorentini nel 1784 present\u00f2 un'altra opera giocosa: \"L'apparenza inganna ovvero La villeggiatura\". In quest'anno Cimarosa si spost\u00f2 verso l'Italia settentrionale: dapprima a Roma, poi a Firenze, Vicenza e Milano e infine Torino. Nella citt\u00e0 eterna port\u00f2 in scena al Teatro Valle \"La bella greca\", opera che piacque assai al pubblico romano. Al Teatro della Pergola di Firenze diede la sua prima opera goldoniana: \"Il mercato di Malmantide\". Il 10 luglio con \"L'Olimpiade\" di Pietro Metastasio inaugur\u00f2 il Teatro Eretenio di Vicenza e il 10 ottobre alla Scala di Milano ebbe luogo il dramma giocoso \"I due supposti conti ovvero Lo sposo senza moglie\". Durante il viaggio tra Milano e Torino, soggiorn\u00f2 a Cant\u00f9, dove ebbe un piccolo intrigo amoroso con una graziosa fanciulla. \nGiunse infine a Torino dove per il giorno di San Stefano mise in scena l\"Artaserse\" (libretto sempre del Trapassi) diretta da Gaetano Pugnani con Luigi Marchesi al Teatro Regio.\nDopo questo viaggio torn\u00f2 a Napoli, dove l'attese la rappresentazione di un altro suo dramma giocoso, \"Il marito disperato o Il marito geloso\", dato durante il carnevale del 1785 ai Fiorentini (dieci anni dopo Cimarosa cambi\u00f2 nome all'opera in \"Amante disperato\"). La sua stagione operistica continu\u00f2 al Teatro Nuovo (Napoli), per il quale prepar\u00f2 \"La donna sempre al suo peggior s'appiglia\" (libretto del Palomba).\nL'anno successivo fu sempre al Nuovo per rappresentare \"Le trame deluse ovvero I raggiri scoperti\"; quest'opera fu ben accolta dal pubblico napoletano, tant'\u00e8 che nell'agosto dell'anno seguente fu ripresa alla Scala e poi rappresentata in molte altre citt\u00e0 italiane, ma anche oltralpe, a Vienna, a Marsiglia, a Dresda e in altre citt\u00e0 europee. Questo fu il lavoro cimarosiano preferito di Rossini, il quale ne us\u00f2 un quintetto come modello per il famoso sestetto della sua \"Cenerentola\". Sempre nello stesso anno fu al Fondo: questa volta per\u00f2 con un oratorio, \"Il sacrifizio d'Abramo\". In autunno, come quarta opera della stagione, present\u00f2 la commedia \"Il credulo\" con la farsa \"La baronessa stramba\": ambedue i lavori sono considerati di scarso valore e piatti (almeno secondo la Tibaldi Chiesa; in verit\u00e0 l'opera intitolata il Credulo presenta diversi brani e pezzi d'insieme interessanti). Molto pi\u00f9 successo ebbe \"L'impresario in angustie\", farsa su libretto di Diodati: nel 1787 ad una sua riesecuzione a Roma fu presente anche il famoso scrittore tedesco Johann Wolfgang von Goethe (in quel periodo in viaggio attraverso l'Italia), il quale defin\u00ec il lavoro \"un'opera che sempre rallegra\".\nPer il carnevale del 1787 torn\u00f2 a Torino, dove al Teatro Regio diede un dramma serio, \"Volodimiro\", il quale piacque moltissimo, soprattutto al re Vittorio Amedeo III di Savoia. Tra gli interpreti, diretti da Gaetano Pugnani, vi stavano Matteo Babbini ed il famoso cantante castrato Girolamo Crescentini, che aveva gi\u00e0 avuto occasione di cantare nel \"L'italiana in Londra\" qualche anno prima. In primavera diede ancora un'opera buffa al Teatro del Fondo, \"Il fanatico burlato\" (libretto di Saverio Zini). Questo fu il suo ultimo lavoro teatrale prima della partenza per la Russia: infatti fu proprio in questo anno che Cimarosa ricevette l'invito di Caterina II per prestare servizio presso la sua corte a San Pietroburgo. Part\u00ec con la moglie nel luglio del 1787 da Napoli per giungere pochi giorni dopo a Livorno, dove fu invitato dal Granduca di Toscana Leopoldo I (il futuro imperatore Leopoldo II) a soggiornare a Firenze; presso la corte ducale egli si esib\u00ec cantando alcuni suoi pezzi da concerto. Altra tappa importante del viaggio fu Vienna, dove era gi\u00e0 molto conosciuto e apprezzato grazie alle precedenti rappresentazioni di alcune sue opere. Dopo una sosta a Varsavia, il 3 dicembre giunse finalmente a San Pietroburgo.\nAlla corte dell'imperatrice di Russia.\nFu proprio grazie a \"Giannina e Bernardone\" che la popolarit\u00e0 di Cimarosa giunse sino in Russia, dove l'imperatrice Caterina II lo invit\u00f2 nel 1787 ad occupare presso la corte imperiale russa a San Pietroburgo la posizione di maestro di cappella, in sostituzione di Giuseppe Sarti.\nPoco si conosce sul soggiorno di Cimarosa in Russia a causa dell'assenza di documenti che riportino notizie dettagliate. Appena vi giunse fu presentato subito all'imperatrice, per la quale si esib\u00ec subito come cantante; riusc\u00ec a suscitare cos\u00ec tanto entusiasmo in lei che gli diede subito il compito di impartire lezioni di musica a due suoi nipoti.\nFu attivo principalmente per il Teatro dell'Ermitage, per il quale scrisse alcune opere e cantate. Il 12 dicembre 1787 fece eseguire la Messa di Requiem per il funerale della Duchessa di Serra Capriola (moglie dell'inviato del Re di Napoli), nel gennaio 1788 diede l'opera seria \"La vergine del sole\", il 24 febbraio la cantata \"La felicit\u00e0 inaspettata\" e il 29 giugno l\"Atene edificata\". Nell'aprile del 1789 furono rappresentate \"Le due fidanzate\" e \"I due baroni\", il 27 settembre l'opera \"Cleopatra\" e in ottobre una replica de \"La vergine del sole\". Nel 1790 scrisse il \"Coro dei guerrieri\" e nel 1791 dedic\u00f2 la cantata \"La serenata non preveduta\" al principe Gregorij Aleksandrovic Potemkin, amico e favorito dell'imperatrice. \u00c8 invece falsa l'affermazione di Pompeo Cambiasi e altri biografi italiani che sostenevano che Cimarosa nella Russia Imperiale avesse scritto circa 500 opere!\nDopo la messa in scena della \"Cleopatra\" non si ebbero pi\u00f9 rappresentazioni cimarosiane in Russia. Infatti nello stesso anno la Polonia smembrata insorse e la guerra imminente costrinse Caterina a praticare necessarie economie. Quindi il teatro fu chiuso, la cappella venne sciolta e Cimarosa dovette accontentarsi dell'incarico di \"maestro di corte\". Nel 1791, dopo tre anni di permanenza in Russia, con molti regali intraprese il viaggio di ritorno verso l'Italia.\nSoggiorno a Vienna e \"Il matrimonio segreto\".\nLasciata la Russia, Cimarosa sost\u00f2 a Varsavia, dove rimase circa tre mesi; qui mise in scena tre sue opere: \"Le trame deluse\", \"Il credulo\" e \"L'impresario in angustie\".\nNel dicembre del 1791 giunse alla volta di Vienna (proprio nel mese in cui mor\u00ec Wolfgang Amadeus Mozart), citt\u00e0 che ben lo accolse, dato che gi\u00e0 l'aveva conosciuto in passato come buon compositore; infatti da alcuni anni venivano date repliche di parecchie sue opere. Fu ricevuto festosamente anche dall'imperatore Leopoldo II, suo antico protettore, che aveva gi\u00e0 incontrato quattro anni prima, quando era ancora Granduca di Toscana. Il sovrano austriaco fu molto generoso con Cimarosa: lo nomin\u00f2 maestro di cappella di corte, gli offr\u00ec subito un elevato stipendio di dodicimila ducati annui, un appartamento del palazzo imperiale e lo mise in rapporti con il librettista Giovanni Bertati, il quale era stato da poco nominato \"poeta di corte\". Da questa collaborazione nacque il suo capolavoro pi\u00f9 noto: \"Il matrimonio segreto\". Questo lavoro, rappresentato al Burgtheater il 7 febbraio 1792, ebbe subito un successo immenso, tant'\u00e8 che nella stessa sera della prima, per volere dell'imperatore in persona, l'opera fu interamente rimessa in scena! Durante il soggiorno viennese il compositore napoletano diede altre opere: \"La calamita dei cuori\", la quale fu un fiasco, e \"Amor rende sagace\".\nGli ultimi anni.\nCimarosa ritorn\u00f2 a Napoli presumibilmente durante la primavera del 1793, dopo un'assenza di sei anni. Fu accolto con calore e \"Il matrimonio segreto\" che ridiede subito al Teatro dei Fiorentini suscit\u00f2 cos\u00ec tanto entusiasmo che fu messo in scena per ben 110 sere di fila. In settembre compose un lavoro strumentale, ovvero un \"concerto per due flauti traversi\" e durante l'anno al Teatro Nuovo present\u00f2 il dramma giocoso \"I traci amanti\" su un testo di Giuseppe Palomba.\nL'ultimo periodo della sua vita fu reso amaro dagli intrighi di alcune persone invidiose e ostili, tra le quali figura il suo antico rivale Giovanni Paisiello. Durante la Repubblica Napoletana del 1799, Cimarosa entr\u00f2 nel partito liberale e al ritorno dei Borboni, come molti altri suoi amici politici, fu arrestato e condannato a morte. Solo grazie all'intercessione di alcuni suoi influenti ammiratori la sentenza fu commutata in un esilio. Lasci\u00f2 quindi l'amata Napoli con l'intenzione di recarsi nuovamente a San Pietroburgo, ma i suoi problemi di salute lo costrinsero a rinunciare. Si stabil\u00ec a Venezia, dove tra le mura di Palazzo Duodo mor\u00ec l'11 gennaio 1801 per un'infiammazione intestinale. La natura della sua malattia port\u00f2 alla formazione di alcune dicerie attraverso le quali si sosteneva che fosse stato avvelenato da dei sicari inviati dalla regina Maria Carolina; un'inchiesta formale prov\u00f2 che queste voci erano infondate.\nFu sepolto nella chiesa di San Michele Arcangelo, nelle vicinanze di Palazzo Duodo. Quando, nel 1837, l'edificio fu demolito, le spoglie del compositore andarono disperse.\nConsiderazioni sull'artista.\nLa musica di Cimarosa \u00e8 stata in questi ultimi anni, oggetto di riscoperta e rivalutazione da parte di musicologi e musicisti. Molti teatri e Istituzioni hanno iniziato a inserire nel repertorio alcuni titoli del compositore che quasi mai dal tempo della loro composizione erano riapparse sulle scene. Tra di questi si ricorda la meritoria opera condotta dall'Universit\u00e0 della Carolina del Sud, sotto la direzione Artistica di Talmage Fauntleroy che ha riproposto sulle scene vere perle cimarosiane.\nFu molto amato dai suoi contemporanei e assai apprezzato anche in seguito. Basti pensare che scrissero lodi su di lui personaggi come Wolfgang Goethe, Stendhal, Verdi, Rossini, sino a D'Annunzio e Di Giacomo.\nM. Scherillo definisce Cimarosa il pi\u00f9 grande dei compositori napoletani di opere comiche e dichiara: \"Non ha rivali per la vivacit\u00e0 e l'abbondanza e la freschezza delle idee\".\nFra tutti i compositori napoletani fu quello pi\u00f9 legato alla realt\u00e0 popolare ma nello stesso tempo quello che diede alla sua arte lo stile pi\u00f9 raffinato e prezioso.\nCon il suo straordinario genio melodico cre\u00f2 arie e concertati capaci di descrivere le aspettative, i pensieri e gli stati d'animo dei diversi personaggi: le loro azioni, i loro gesti, le loro emozioni e il loro confronto sulla scena sono sempre resi in maniera efficace con i mezzi pi\u00f9 semplici. Ci\u00f2 che lo contraddistingue particolarmente \u00e8 che le sue melodie agiscono sull'ascoltatore con grande immediatezza e precisione rivelando subito il cuore del personaggio.\nQuello che prima era una maschera buffa e farsesca divenne un uomo con le sue passioni e i suoi turbamenti e l'opera buffa si trasform\u00f2 in una commedia umoristica con accenti d'ironia.\nLe sue opere sono piene di pagine gustose e prelibate, le sue note si mantengono sempre leggiadre in una forma assai equilibrata ed armonica, e la sua melodia \u00e8 incredibilmente gentile e spontanea, allegra e profondamente umana.\nTra tutti i compositori appartenenti a questa Scuola, il nome di Cimarosa risuona al pubblico particolarmente noto, dato che, tra le sue produzioni si annovera \"Il matrimonio segreto\", considerato il vertice comico della Scuola Napoletana. Le sue opere figurano tuttora in cartellone nei teatri lirici di tutto il mondo e vengono rappresentate con grande frequenza.\nAutore prolifico, vide le sue opere andare in scena nei principali teatri europei (ma la maggior parte nella sua amata Napoli).\nTra i suoi titoli pi\u00f9 conosciuti, oltre al celeberrimo \"Il matrimonio segreto\", sono da ricordare \"Le Astuzie femminili\", \"L'impresario in angustie\", \"I due baroni di Roccazzurra\", \"Li sposi per accidente\", \"Giannina e Barnardone\", \"L'italiana in Londra\", e, tra le opere serie, \"Cleopatra\", \"La Vergine del sole\", \"L'Olimpiade\", e, soprattutto, \"Gli Orazi e i Curiazi\". La sua reputazione rimase ineguagliata negli ultimi anni della sua vita e nei primi anni del XIX secolo, sino all'avvento di Rossini.\nLa sua opera ed il suo genio sono delineati nell'insieme delle sue composizioni, non soltanto in quelle operistiche. Basti pensare alla ottantotto sonate per fortepiano, al concerto per due flauti e orchestra, e alla copiosa produzione sacra, tra cui spiccano il \"Requiem\" ed il \"Magnificat\"; e senza ignorare neppure la musica da camera, in cui Cimarosa resta uno dei maggiori riferimenti della musica settecentesca.\nI principali lavori strumentali.\nI lavori strumentali di Cimarosa sono generalmente affini nello stile a quelli di Mozart.\nIl concerto per fortepiano o clavicembalo e orchestra in si bemolle maggiore \u00e8 caratterizzato in particolare dalla presenza di un recitativo pi\u00f9 aria come secondo movimento del concerto.\nNel maturo concerto per due flauti e orchestra in sol maggiore 1793 i due flauti traversieri solisti intervengono come parte dei ripieni orchestrali. Segue un \"largo\" notevolmente inferiore come lunghezza dell\"allegro\" iniziale, il quale viene eseguito in mi bemolle maggiore, in modo da contrastare con il primo, eseguito in sol maggiore. Il concerto si conclude con un rond\u00f2 a tempo di \"allegretto\".\nIl celebre concerto per oboe e orchestra non \u00e8 opera originale di Cimarosa ma \u00e8 frutto dell'arrangiamento del compositore australiano Arthur Benjamin di quattro sue sonate per clavicembalo o fortepiano, realizzato per l'oboista Evelyn Rothwell, moglie del direttore d'orchestra sir John Barbirolli.\nLe sue sonate per fortepiano, attualmente note come sonate a un solo movimento, in realt\u00e0 erano state pensate come sonate a due o tre movimenti. Queste sonate, delle quali solo 32 giungono sino a noi, sono cariche d'inventiva e di forte ispirazione barocca, a differenza del genuino stile classico delle sue opere liriche. In questi brani Cimarosa ricevette una considerevole influenza da Domenico Scarlatti ed Antonio Sacchini e indirettamente dall'insegnante di quest'ultimo, Francesco Durante. Gran parte di queste sonate furono scritte usando una forma musicale barocca (AABB), ciononostante alcune di queste presentano elementi melodici tipici delle sonate del tardo classicismo e la forma musicale tripartita (ABA). Si devono attendere gli anni settanta del XX secolo per giungere ad un esaustivo approfondimento delle sonate di Cimarosa.\nComposizioni.\nOpere.\nCimarosa compose 99 opere: tra parentesi la data ed il luogo di prima rappresentazione\nDediche e riconoscimenti.\nA Domenico Cimarosa sono dedicati il Conservatorio musicale di Avellino, un teatro nel comune di Aversa, il villino Cimarosa ad Avezzano in Abruzzo, una centrale idroelettrica nel comune di Presenzano, in provincia di Caserta e uno dei 229 busti di italiani illustri che ornano la passeggiata del Pincio a Roma.\nNel 2016 il pianista Dario Candela ha portato a termine l'incisione integrale delle 88 sonate di Domenico Cimarosa per Dynamic, ricevendo il premio internazionale dedicato al compositore nel 2018. "}
{"id": "69720", "revid": "21", "url": "https://it.wikipedia.org/wiki?curid=69720", "title": "Biossido di azoto", "text": ""}
{"id": "69721", "revid": "1788047", "url": "https://it.wikipedia.org/wiki?curid=69721", "title": "Drennan White", "text": "La Drennan White era una leggendaria nave bianca che solcava il Mississippi e al cui interno sarebbe ancora custodito un tesoro composto da 100.000 dollari d'oro del 1850.\nLa leggenda.\nLa sua leggenda si diffuse grazie alle frequenti gare tra battelli che periodicamente si svolgevano lungo le sponde del fiume: queste non erano solo un puro gioco tra comandanti ed equipaggio di battelli differenti, ma soprattutto un ottimo veicolo pubblicitario per attirare un sempre maggiore numero di turisti sopra la propria nave. La pi\u00f9 famosa di queste gare fu quella che impegn\u00f2 la Lee e la Natchez tra New Orleans e St. Louis: vinse la prima con il tempo record di 3 giorni, 18 ore e 14 minuti.\nFu proprio in queste zone che, sembra, un contadino, nel 1891, arando il suo terreno colp\u00ec con l'aratro l'albero di una nave. Scavando intorno ad esso, riusc\u00ec a trovare una nave, la Drennan White, probabilmente affondata proprio in seguito ad una di queste gare, e il tesoro in essa contenuto. Allontanatosi per chiedere aiuto ai vicini, al suo ritorno non trov\u00f2 pi\u00f9 traccia della nave e del suo prezioso carico.\nLa Saga di Paperon de Paperoni.\nUna leggenda di questo genere era nota al \"cartoonist\" Don Rosa, nato in quelle zone, e ne fece oggetto di una sfida nel secondo capitolo della sua \"Saga di Paperon de Paperoni\" tra Angus de Paperoni ed il suo storico rivale Porcello Suinello. Rosa, comunque, non disponendo di un'indicazione precisa sul possibile luogo del ritrovamento della Drennan Whyte (cos\u00ec chiama il battello), suppone che la nave sia affondata nei pressi di Monkey's Eyebrow (letteralmente \"Sopracciglio della Scimmia\"), un piccolo paese sulle rive del Mississippi il cui primo insediamento \u00e8 ora sommerso dall'acqua del fiume.\nAlla sfida partecipano sia il giovane Paperone, che aiuta lo zio Angus, sia la Banda Bassotti, in aiuto di Suinello.\nBibliografia e collegamenti esterni.\nOltre alle poche righe presenti nell'introduzione al secondo capitolo che Don Rosa scrisse appositamente per il \"D.U.C.K.\" (\"Tutto Disney\" n. 9), \u00e8 possibile trarre alcune informazioni e sulle gare tra vascelli e sulla Drennan White sul \"Mississippi Madness\", libro di Nicholas Francis e William Butcher sul Mississippi e consultabile \"on-line\" (almeno per i suoi primi quindici capitoli)."}
{"id": "69722", "revid": "287204", "url": "https://it.wikipedia.org/wiki?curid=69722", "title": "Rio de La Plata", "text": ""}
{"id": "69725", "revid": "2912", "url": "https://it.wikipedia.org/wiki?curid=69725", "title": "R\u00edo de La Plata", "text": ""}
{"id": "69727", "revid": "171091", "url": "https://it.wikipedia.org/wiki?curid=69727", "title": "Lys (torrente)", "text": "Il Lys (\"Liisu\" in Gresch\u00f2neytitsch; \"Lyesu\" in \u00c9ischemt\u00f6itschu; \"Lys\" in tedesco) \u00e8 un torrente della Valle d'Aosta, affluente in sinistra idrografica della Dora Baltea.\nPercorso.\nNasce dal Monte Rosa e pi\u00f9 precisamente dal ghiacciaio del Lys, alle falde della Piramide Vincent (4215\u00a0m); percorre la Valle del Lys e va a confluire in sinistra idrografica nella Dora Baltea a Pont-Saint-Martin.\n\u00c8 costeggiato dalla strada della valle omonima.\nPoco prima della confluenza \u00e8 attraversato dal Pont Saint-Martin, di epoca romana, la cui costruzione, a seconda delle fonti, viene fatta risalire al 120 a.C. oppure al 25 a.C. Il ponte, che poggia sulla viva roccia da entrambi i lati, ha una sola arcata di 20 metri di altezza ed \u00e8 lungo 35 metri.\nLungo il suo corso il Lys \u00e8 sfruttato per produrre di energia idroelettrica. In localit\u00e0 Grand Praz si trova la Centrale idroelettrica di Issime, mentre la Centrale idroelettrica di Zuino si trova nel comune di Gaby ma lo sbarramento sul Lys che l'alimenta \u00e8 in localit\u00e0 Bieltchucken, nel comune di Gressoney-Saint-Jean. Nel comune di Gressoney-Saint-Jean alimenta anche la centrale di Sendren.\nPrincipali affluenti.\nIn sinistra idrografica:\nIn destra idrografica:"}
{"id": "69729", "revid": "83531", "url": "https://it.wikipedia.org/wiki?curid=69729", "title": "Classica di San Sebasti\u00e1n", "text": "La Classica di San Sebasti\u00e1n (; ) \u00e8 una corsa in linea di ciclismo su strada che si svolge annualmente nei Paesi Baschi, in Spagna. Dal 2005 fa parte dell'UCI ProTour e nel 2008 \u00e8 stata inserita nel calendario mondiale UCI/UCI World Tour.\nLa corsa, organizzata dall'OCETA (Organizaciones Ciclistas Eusaki Txirrindularitza Antolakuntzak) e patrocinata dal quotidiano El Diario Vasco, si tiene generalmente a fine luglio o nei primi giorni di agosto, pochi giorni dopo la conclusione del Tour de France. La Spagna \u00e8 la nazione che ha ottenuto pi\u00f9 vittorie, tredici, seguita a sette dall'Italia.\nPercorso.\nLe maggiori difficolt\u00e0 del percorso sono l\"Alto de Jaizkibel\" (posto a una trentina di chilometri dal traguardo), e dal 2014, l\"Alto de Bondako Tontorra\" (a soltanto una decina di chilometri dall'arrivo), asperit\u00e0 che non permettono una volata di gruppo.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\"."}
{"id": "69731", "revid": "30610", "url": "https://it.wikipedia.org/wiki?curid=69731", "title": "Oxford", "text": "Oxford (: ; in inglese ) \u00e8 una citt\u00e0 di 154 600 abitanti (censimento 2011) del Regno Unito, nella contea dell'Oxfordshire in Inghilterra. \u00c8 sede dell'Universit\u00e0 di Oxford, la pi\u00f9 antica universit\u00e0 del mondo anglosassone, e dell'Ashmolean Museum.\n\u00c8 conosciuta come \"la citt\u00e0 dalle guglie sognanti\", un termine coniato da Matthew Arnold per l'armonica architettura degli edifici dell'universit\u00e0. A differenza di Cambridge, Oxford \u00e8 anche una citt\u00e0 industriale, in particolare per la produzione di automobili nel sobborgo di Cowley.\nIl nome della citt\u00e0 \u00e8 composto da due parole: \"Ox\" (= bue) e \"ford\" (= guado). La presenza dell'Universit\u00e0 di Oxford comporta un grande afflusso di studenti che nel week-end si riversa nelle strade animando la citt\u00e0.\nStoria.\nPre-fondazione.\nSono presenti attivit\u00e0 umane dal periodo mesolitico in poi, attestata da reperti archeologici in tutta la citt\u00e0. \nSono state trovate sepolture dell'et\u00e0 del bronzo in luoghi come The Hamel, Radcliffe Infirmary, Banbury Road e diversi edifici universitari. \nTumuli dell'et\u00e0 del bronzo sono stati rinvenuti in vari luoghi tra cui i parchi universitari. \nFrequentazioni durante l'et\u00e0 del ferro e i resti romani, suggeriscono la continua occupazione del sito.\nFondazione e Medioevo.\nOxford fu fondata dagli anglosassoni nel IX secolo e inizialmente era conosciuta come Oxenaforda che significa \"guado dei buoi\", dove appunto i buoi attraversavano il fiume. Nacque con la fondazione del monastero femminile di Santa Fridesvida nell'VIII secolo e la prima testimonianza scritta \u00e8 nella Cronaca anglosassone risalente 912.\nNel X secolo, Oxford divenne un'importante citt\u00e0 di frontiera militare tra i regni di Mercia e Wessex e fu saccheggiata pi\u00f9 volte dai Vichinghi. Nel 1002, molti danesi furono uccisi a Oxford durante il massacro di St. Brice's Day ordinato da Etelredo II, gli scheletri di oltre trenta sospette vittime sono stati rinvenuti nel 2008 durante i lavori di costruzione del St John's College. Il massacro fu un fattore che contribu\u00ec all'invasione dell'Inghilterra da parte del re Sweyn I nel 1003 e al saccheggio di Oxford da parte dei danesi nel 1004. \nOxford fu gravemente danneggiata durante l'invasione normanna del 1066. Dopo la conquista, la citt\u00e0 fu assegnata a un governatore, Robert D'Oyly, che ordin\u00f2 la costruzione del Castello di Oxford per confermare l'autorit\u00e0 normanna sulla zona, che per\u00f2 non \u00e8 mai stato usato per scopi militari. D'Oyly istitu\u00ec una comunit\u00e0 monastica nel castello composta da una cappella e alloggi per monaci (\"Saint George in Castle\"), la comunit\u00e0 non \u00e8 mai cresciuta, ma ha guadagnato il suo posto nella storia come uno dei pi\u00f9 antichi luoghi di educazione formale della Gran Bretagna. Fu l\u00ec che nel 1139 Geoffrey di Monmouth scrisse la sua Historia Regum Britanniae, una raccolta di leggende arturiane. Inoltre ci sono prove di ebrei che vivono in citt\u00e0 gi\u00e0 nel 1141 e nel XII secolo si stima che la comunit\u00e0 ebraica sia stata di circa 80\u2013100 individui. La citt\u00e0 fu assediata durante l'Anarchia nel 1142. \nNel 1191, la carta della citt\u00e0 dichiar\u00f2 in latino: \nIl prestigio di Oxford fu rafforzato da questa carta concessa dal re Enrico II, che garantiva ai suoi cittadini gli stessi privilegi ed esenzioni di quelli di cui godeva la capitale del regno e varie case religiose importanti furono fondate nella o vicino alla citt\u00e0. Lo status di Oxford come libert\u00e0 (suddivisione medievale) fu ottenuto da questo periodo fino al XIX secolo. \nRiccardo I d'Inghilterra (regn\u00f2 dal 6 luglio 1189 al 6 aprile 1199) e Giovanni d'Inghilterra (regn\u00f2 dal 6 aprile 1199 al 19 ottobre 1216), nacquero entrambi a Beaumont Palace a Oxford, l'8 settembre 1157 e 24 dicembre 1166 rispettivamente. Una targa in Beaumont Street commemora questi due eventi. Un nipote di re Giovanni fond\u00f2 l'Abbazia di Rewley per l'Ordine cistercense e i frati di vari ordini domenicani, francescani, carmelitani, agostiniani e trinitari avevano tutti case di diversa importanza a Oxford. \nLe sedute parlamentari furono spesso tenuti in citt\u00e0 durante il XIII secolo. Le disposizioni di Oxford furono istigate da un gruppo di baroni guidati da Simone di Montfort, questi documenti sono spesso considerati la prima costituzione scritta dell'Inghilterra.\nI primi \"college\" furono l'University College (1249), il Balliol College (1263), e il Merton College (1264).\nLa cattedrale di Christ Church \u00e8 unica in quanto \u00e8 allo stesso tempo cattedrale e cappella dell'omonimo college. Sorta come la chiesa del priorato di Santa Fridesvida, l'edificio fu esteso e incorporato nella struttura del Cardinal's College subito dopo che questo fu rifondato come Christ Church nel 1546. Da allora la cappella svolge la funzione di cattedrale della diocesi di Oxford.\nI rapporti tra citt\u00e0 e universit\u00e0 (in inglese \"Town and gown\", \"citt\u00e0 e toga\") furono spesso conflittuali; per questo motivo nel 1355 scoppi\u00f2 la rivolta di Santa Scolastica, 1355 dove perirono molti studenti.\nEt\u00e0 moderna.\nI martiri di Oxford furono processati per eresia nel 1555 e successivamente bruciati sul rogo, nell'attuale Broad Street, per le loro credenze e insegnamenti religiosi. I tre martiri furono i vescovi Hugh Latimer, Nicholas Ridley e l'arcivescovo Thomas Cranmer. Il Memoriale dei martiri si trova nelle vicinanze, dietro l'angolo a nord di St. Giles.\nDurante la guerra civile, Oxford ospit\u00f2 la corte di Carlo I nel 1642, dopo che il re fu cacciato da Londra, anche se nella citt\u00e0 vi era forte sostegno per Oliver Cromwell. La citt\u00e0 si arrese alle truppe dei Parlamentaristi sotto il generale Thomas Fairfax nel 1646.\nThe Duke's Cut fu completato dal duca di Marlborough nel 1789 collegando il nuovo canale con il Tamigi. Nel 1790 il canale di Oxford colleg\u00f2 la citt\u00e0 con Coventry, collegandola al Tamigi nel 1796. Nel 1844, la Great Western Railway colleg\u00f2 Oxford con Londra passando da Didcot e Reading, e presto seguirono altre linee ferroviarie.\nNel XIX secolo la controversia intorno al Movimento di Oxford nella chiesa anglicana fece emergere la citt\u00e0 come un centro di pensiero teologico. Il municipio di Oxford fu costruito sotto la regina Vittoria.\nIl governo locale di Oxford fu riformato dal Municipal Corporations Act del 1835 e i confini del distretto furono estesi per includere una piccola area a est del fiume Cherwell. I confini furono ulteriormente estesi nel 1889 per aggiungere le aree di Grandpont e New Hinksey, a sud del Tamigi, che furono trasferite dal Berkshire all'Oxfordshire. Allo stesso tempo Summertown e la parte occidentale di Cowley furono aggiunte al quartiere. Nel 1890 Oxford divenne un distretto della contea.\nUna presenza militare permanente fu stabilita in citt\u00e0 con il completamento delle Cowley Barracks nel 1876.\nL'Oxford Town Hall \u00e8 stato costruito da Henry Thomas Hare, la prima pietra fu posata il 6 luglio 1893 e inaugurato dal futurore Edoardo VII il 12 maggio 1897. Il sito \u00e8 stato sede del governo locale dalla Guild Hall del 1292 e l'edificio \u00e8 ancora chiamato con il suo nome tradizionale di \"Town Hall\".\nL'architetto neogotico Thomas Graham Jackson contribu\u00ec notevolmente a dare ad Oxford il suo aspetto: fu progettista dell'\"Oxford Military College\" a Cowley, delle \"Examination Schools\" , della maggior parte dell'\"Hertford College\" (incluso il \"Ponte dei Sospiri\" sulla New College Lane), di gran parte del \"Brasenose College\", dei campi del \"Trinity College\" e del \"Somerville College\", della \"City of Oxford High School for Boys\" e dell'\"Acland Nursing Home\".\nEt\u00e0 contemporanea.\nDurante la prima guerra mondiale, la popolazione di Oxford cal\u00f2. Il numero dei membri dell'universit\u00e0 venne significativamente ridotto quando gli studenti, i compagni e il personale si arruolarono. Alcuni dei loro posti negli alloggi del college furono occupati dai soldati in addestramento. Un altro effetto della guerra in corso fu trovato nell'afflusso di soldati feriti e disabili, che furono curati in nuovi ospedali ospitati in edifici come la Examination School dell'universit\u00e0, il municipio e il Somerville College. \nAll'inizio del XX secolo, ci fu una rapida crescita industriale e della popolazione, con le industrie della stampa e dell'editoria che si stabilirono negli anni venti. Nel 1929 i confini della citt\u00e0 furono estesi per includere i sobborghi di Headington, Cowley e Iffley a est e Wolvercote a nord. \nAnche durante gli anni venti, l'economia e la societ\u00e0 di Oxford subirono una grande trasformazione quando William Morris fond\u00f2 la Morris Motors Limited per produrre automobili in serie a Cowley, nella periferia sud-orientale della citt\u00e0. All'inizio degli anni settanta oltre 20 000 persone lavoravano a Cowley presso gli enormi impianti Morris Motors e Pressed Steel Fisher. Oxford era ora una citt\u00e0 a due met\u00e0: la citt\u00e0 universitaria a ovest di Magdalen Bridge e la citt\u00e0 automobilistica a est. Ci\u00f2 ha portato al detto che \"Oxford \u00e8 la riva sinistra di Cowley\". Cowley ha subito gravi perdite di posti di lavoro negli anni ottanta e novanta durante il declino della British Leyland, ma adesso si sta riprendendo producendo la Mini di successo per la BMW su un sito pi\u00f9 piccolo. Gran parte delle fabbriche automobilistiche originali di Cowley fu demolita negli anni novanta, ed \u00e8 ora sede dell'Oxford Business Park. \nDurante la seconda guerra mondiale, Oxford fu in gran parte ignorata dalle incursioni aeree tedesche durante il Blitz, forse a causa della mancanza di industrie pesanti come acciaierie o costruzioni navali che ne avrebbero fatto un bersaglio, sebbene fosse ancora influenzato dal razionamento e dall'afflusso di rifugiati in fuga da Londra e da altre citt\u00e0. I college dell'universit\u00e0 servivano come caserme militari temporanee e aree di addestramento per i soldati prima dello spiegamento. \nIl 6 maggio 1954, Roger Bannister, uno studente di medicina di 25 anni, corse il primo miglio sotto i quattro minuti autenticato sulla pista da corsa di Iffley Road a Oxford. Anche se aveva precedentemente studiato all'Universit\u00e0 di Oxford, Bannister stava studiando alla St Mary's Hospital Medical School di Londra all'epoca. In seguito torn\u00f2 all'Universit\u00e0 di Oxford e divenne Master del Pembroke College.\nLa seconda universit\u00e0 di Oxford, la Oxford Brookes University, ex Oxford School of Art, poi Oxford Polytechnic, con sede a Headington Hill, \u00e8 stata insignita nel 1991 e per dieci anni \u00e8 stata votata la migliore nuova universit\u00e0 nel Regno Unito. \u00c8 stata chiamata in onore del preside fondatore della scuola, John Henry Brookes.\nL'afflusso di manodopera migrante negli stabilimenti automobilistici e negli ospedali, la recente immigrazione dall'Asia meridionale e una vasta popolazione studentesca, hanno dato a Oxford un carattere particolarmente cosmopolita, specialmente nelle aree di Headington e Cowley Road con i loro numerosi bar, caffetterie, ristoranti, club, negozi asiatici e fast food e l'annuale Carnevale di Cowley Road. Oxford \u00e8 una delle piccole citt\u00e0 pi\u00f9 diverse della Gran Bretagna: le stime sulla popolazione pi\u00f9 recenti per il 2011 hanno mostrato che il 22% della popolazione proveniva da gruppi etnici neri o di minoranza, rispetto al 13% in Inghilterra.\nQuartieri e comuni di Oxford.\nBarton, Binsey, Blackbird Leys, Botley, Cowley, Cowley Marsh, Cutteslowe, East Oxford, Godstow, Grandpont, Greater Leys, Headington, Headington Quarry, Iffley, Jericho, Littlemore, Marston, New Headington, New Hinksey, New Marston, Norham Manor, North Hinksey, North Oxford, Osney, Risinghurst, Rose Hill, Sandhills, South Hinksey, Summertown, Temple Cowley, Walton Manor, Wolvercote, Wood Farm.\nParrocchie civili.\nIntorno alla citt\u00e0 ci sono le seguenti parrocchie:\nIstruzione superiore.\nLa citt\u00e0 di Oxford ha due universit\u00e0: l'Universit\u00e0 di Oxford e l'Universit\u00e0 Brookes. \nInoltre, la business school francese EM Normandie ha un campus nel centro di Oxford da 2014. Condivide i suoi edifici con il City of Oxford College (Activate Learning). Riceve ogni anno circa 200 studenti di Francia o studenti di scambio universitario delle universit\u00e0 in partnership con EM Normandie. \nMonumenti e luoghi d'interesse.\nLe maggiori attrazioni turistico-culturali della citt\u00e0 sono connesse con l'Universit\u00e0 e hanno carattere culturale.\nCase editrici.\nA Oxford hanno sede importanti case editrici di pubblicazioni accademiche e scientifiche, legate al mondo universitario. Tra queste, vi sono la Oxford University Press e la Clarendon Press. Nella citt\u00e0 ha sede anche la Archaeopress una delle pi\u00f9 importanti case editrice inglesi, fondata nel 1974, specializzata in studi di archeologia. La Archaeopress si occupa anche della pubblicazione della rivista \"British Archaeological \"Reports (BAR).\nAmministrazione.\nGemellaggi.\nOxford \u00e8 gemellata con:\nCollegamenti esterni.\nOxford - Mini-Portale in italiano su Oxford"}
{"id": "69733", "revid": "1974457", "url": "https://it.wikipedia.org/wiki?curid=69733", "title": "Trasmissione seriale", "text": " \nLa trasmissione seriale \u00e8 una modalit\u00e0 di comunicazione tra dispositivi digitali nella quale i bit sono trasferiti lungo un canale di comunicazione uno di seguito all'altro e giungono sequenzialmente al ricevente nello stesso ordine in cui li ha trasmessi il mittente.\nDescrizione.\nNonostante la maggior complessit\u00e0 architetturale e gestionale rispetto alla trasmissione parallela, la modalit\u00e0 seriale \u00e8 una delle pi\u00f9 diffuse in ambito informatico perch\u00e9:\nOvviamente, il circuito trasmissivo pi\u00f9 semplice ha come contropartita una maggior complessit\u00e0 di gestione.\nModalit\u00e0 sincrona.\nI dispositivi digitali, come memorie e microprocessori, di norma lavorano con unit\u00e0 minime di 4 o 8 bit. Nell'architettura dei primi processori, il meccanismo di trasmissione dei dati da un dispositivo all'altro \u00e8 stato quindi \"spontaneamente\" progettato per trasportare i dati utilizzando un filo per bit, a cui vanno aggiunti una connessione di massa e il segnale di clock per il coordinamento di tutte le operazioni.\nCome prima alternativa alla trasmissione parallela, \u00e8 possibile trasmettere su un singolo filo tutti i bit in sequenza sincronizzandoli con un segnale periodico (detto \"clock\") trasmesso con un altro filo. Questa modalit\u00e0, detta sincrona, richiede tre fili (segnale, clock e massa) e permette alte velocit\u00e0, ma, seppur potendo eliminare il filo di massa, usando la terra, l'uso di un filo di sincronizzazione non la rende adatta, ad esempio, all'uso di impianti gi\u00e0 esistenti, come la rete telefonica o quella elettrica.\nPer ovviare a questo devono venir usati dei Modem (DCE) adatti alla trasmissione dati in modo sincrono e connessi al terminale dati (DTE) tramite una linea seriale sincrona tipo EIA RS232 o equivalenti.\nIn caso di Trasmissioni Seriali Sincrone attraverso un sistema Terminale - Modem (DTE - DCE) sono necessarie ed indispensabili alcune caratteristiche peculiari:\nAttualmente la maggior parte di Personal Computer dispone solo di interfacce seriali tipo EIA RS232 Asincrone proprio per le limitate capacit\u00e0 originali dei P.C. e per i costi di tali tipi di interfaccia (visto il limitato mercato).\nQualsiasi protocollo venga usato (dati) la trasmissione DEVE essere preceduta da almeno tre caratteri SYC (Sync o SYNCHRONOUS IDLE) ASCII, Esadecimale 16, Binario 0001 0110, affinch\u00e9 il Modem e, in particolare, il DTE ricevente possa ben sincronizzarsi. Di questi tre caratteri, almeno il primo viene generalmente perso, mentre i restanti due dovrebbero arrivare a destinazione, permettendo cos\u00ec un controllo di partenza della bont\u00e0 della linea e di tutto il sistema. Comunque il primo carattere ricevuto dal DTE remoto DEVE sempre essere un carattere SYC.\nSe, per qualsiasi motivo, il DTE in trasmissione non avesse temporaneamente dati significativi da inviare, per non fare cadere la connessione Sincrona e invalidare i dati precedentemente trasmessi, esso DEVE autonomamente trasmettere il carattere di \"riempimento\" DLE (DATA LINK ESCAPE) ASCII, Esadecimale 10, Binario 0001 0000.\nFin qui le specifiche hardware. Per le caratteristiche di protocolli pi\u00f9 o meno complessi in ambienti sincroni si rimanda alle specifiche voci.\nModalit\u00e0 asincrona.\nNella modalit\u00e0 asincrona il trasmettitore ed il ricevitore si sincronizzano usando i dati stessi: il trasmettitore invia inizialmente un bit di \"partenza\", poi il dato vero e proprio (tipicamente da cinque a otto bit, con il bit meno significativo per primo), un bit opzionale di \"parit\u00e0\", e infine un tempo di \"stop\" che pu\u00f2 avere diverse lunghezze tipiche (uno, uno e mezzo o due tempi di bit). Il bit di partenza \u00e8 di polarit\u00e0 opposta alla condizione normale (space o 0). Il bit di stop \u00e8 di polarit\u00e0 normale (mark o 1) e crea uno spazio prima della partenza del carattere successivo. La modalit\u00e0 asincrona, in caso di trasmissioni di una certa lunghezza, usa i segnali in modo molto meno efficiente della modalit\u00e0 sincrona, in cui, dopo un preambolo di sincronizzazione, tutti i bit trasportano dati.\nI primi dispositivi seriali, usati nelle telescriventi, erano dei commutatori meccanici rotanti, che inviavano i caratteri codificati a 5 bit in formato Baudot al posto del codice Morse. Pi\u00f9 tardi, i caratteri vennero codificati usando 7 bit nel formato ASCII.\nQuando l'IBM realizz\u00f2 il primo computer, agli inizi degli anni '60, basato su un'architettura a 8 bit, estese anche il codice per utilizzare i 128 caratteri aggiuntivi disponibili: EBCDIC (Extended Binary Coded Decimal Interchange Code).\nNelle telescriventi meccaniche il bit di \"stop\" \u00e8 spesso esteso a due tempi di bit, per dare al meccanismo pi\u00f9 tempo per terminare la stampa di un carattere.\nIl bit di parit\u00e0 pu\u00f2 essere dispari o pari o omesso. Il bit di parit\u00e0 dispari \u00e8 pi\u00f9 affidabile in quanto assicura che vi sar\u00e0 sempre una transizione o un passaggio di dati, consentendo ai dispositivi di risincronizzarsi.\nAttualmente il controllo di parit\u00e0 non \u00e8 pi\u00f9 usato, poich\u00e9 il sistema \u00e8 inaffidabile, specialmente perch\u00e9, con l'aumentata velocit\u00e0 di trasmissione un possibile disturbo elettromagnetico pu\u00f2 avere durata superiore al tempo stesso di trasmissione di un bit. \nIn questo caso il sistema di controllo di parit\u00e0 dar\u00e0 falsi riscontri di \"parit\u00e0 soddisfatta\", quando si ha la perdita (errore) di due bit aventi stesso valore (0 o 1). Il controllo di esattezza dei flussi di dati \u00e8 ora affidato al protocollo di trasmissione e a verifiche di tipo CRC. La maggior parte delle comunicazioni seriali asincrone oggi vengono effettuate con un formato carattere di 8N1 (8 bit dati, nessuna parit\u00e0, 1 bit di stop). In questo caso ogni carattere sar\u00e0 trasmesso usando un totale di 10 bit (1 Start, 8 dati, 1 Stop).\nLa velocit\u00e0 standard per un dispositivo seriale asincrono dipende dal tipo di linee dati e si misura in \"bit per secondo\" (bps) o, in alternativa, in \"simboli per secondo\" (baud). Le telescriventi meccaniche standard vanno da 110 a 150 baud, modem in banda fonica da 300 a 56.200 baud, le connessioni ADSL vanno dai 640 kbit/s in su e le connessioni Ethernet da 10 Mbit/s a 1 Gbit/s.\nLe trasmissioni seriali utilizzano differenti cablaggi e tensioni standard. Nella modalit\u00e0 \"Full duplex\" sono consentite la trasmissione e la ricezione in simultanea (es. telefono). Nella modalit\u00e0 \"Half duplex\" si consente invece una trasmissione per volta, in una sola direzione (es. walkie-talkie).\nModalit\u00e0 isocrona.\nLa modalit\u00e0 isocrona \u00e8 una tecnica di trasmissione asincrona su un dispositivo di tipo sincrono. In pratica pu\u00f2 succedere che si disponga di un canale sincrono ad elevata velocit\u00e0 e che sia necessario, per i pi\u00f9 svariati motivi, stabilire una connessione di tipo asincrono. La cosa \u00e8 tecnicamente possibile solo a patto che la velocit\u00e0 di trasmissione asincrona sia un quarto della velocit\u00e0 a cui opera la trasmissione sincrona. In pratica si pu\u00f2 trasmettere in modalit\u00e0 asincrona 1200 bit/s su una connessione sincrona predisposta a 9800 bit/s.\nStandard.\nGli standard di trasmissione seriale si differenziano per caratteristiche elettriche e protocollo di trasmissione dei dati.\nEthernet.\n\"Ethernet\" \u00e8 il nome di una famiglia di tecnologie per reti locali, sviluppato a livello sperimentale da Robert Metcalfe e David Boggs (suo assistente) allo Xerox PARC, che ne definisce le specifiche tecniche a livello fisico (connettori, cavi, tipologia di trasmissione, etc.) e a livello MAC del modello architetturale di rete ISO/OSI.\nFireWire.\nLa connessione tipo FireWire (IEEE 1394) viene comunemente usata per collegare dispositivi di archiviazione o dispositivi di acquisizione video.\nPorta parallela.\nIEEE 488.\nL\"'IEEE 488\", noto anche come \"General Purpose Interface Bus\" (\"GPIB\") e \"Hewlett-Packard Instrument Bus\" (\"HP-IB\") \u00e8 un bus per l'interconnessione e il controllo di apparecchiature elettroniche, reso standard dall'IEEE.\nDiscende da un protocollo proprietario (\"HP-IB\") che la HP aveva implementato per consentire il controllo tramite computer, della vasta gamma di strumenti di misura che produceva.\nNel tempo, per risultare compatibili con la concorrenza, tutte le case costruttrici operanti nel settore degli strumenti elettronici adottarono questo protocollo. Pertanto GPIB \u00e8 nato da quello che era gi\u00e0 uno standard de facto.\nCon IEEE-488 \u00e8 possibile collegare fino ad un massimo di 15 dispositivi in \"daisy-chaining\", ovvero in serie con il segnale passato da un dispositivo all'altro, mediante bus parallelo ad 8 bit. La massima velocit\u00e0, originariamente di 1 MB/s, \u00e8 stata elevata a 8 MB/s nelle versioni pi\u00f9 recenti.\nQuesto bus ebbe un'enorme fortuna tra il 1976 ed il 1980 grazie all'unica interfaccia periferica della famiglia PET e CBM della Commodore realmente utilizzata (la seconda porta 6522 non era protetta e quindi era troppo inaffidabile).\nPorta seriale.\nEIA RS-232.\n\"EIA RS-232\" (sigla di \"Electronic Industries Alliance Recommended Standard 232\"), citato spesso pi\u00f9 semplicemente come \"RS-232\" o con il pi\u00f9 generico (ed alquanto improprio) \"porta seriale\" \u00e8 uno standard EIA equivalente allo standard europeo CCITT V21/V24, che definisce un'interfaccia seriale a bassa velocit\u00e0 di trasmissione per lo scambio di dati tra dispositivi digitali.\nStendendo un cavo fisico tra due apparecchiature elettroniche dotate di una porta RS-232 \u00e8 possibile realizzare una comunicazione tra di loro.\nEIA RS 422.\n\"EIA RS-422\" \u00e8 uno standard EIA o V11 nella normativa europea CCITT.\nSi tratta di un protocollo per la comunicazione dati seriale che prevede l'impiego di due fili con linea differenziale e multipunto (\"differenziale\" bilanciata). Prevede, per ogni coppia di fili, la trasmissione di dati unidirezionale e non reversibile, su linee di trasmissione dati terminate o non terminate.\nNel caso di due coppie di fili e, ovviamente con due circuiti simili, si ottiene la connessione full duplex.\nA differenza dell'EIA RS-485, a cui differisce per la sola capacit\u00e0 di porsi sulla linea in alta impedenza se non selezionato, l'EIA-422 non permette trasmettitori multipli ma solo ricevitori multipli.\nA differenza dello standard EIA RS-232 \u00e8 stato progettato per connettere direttamente due apparecchiature (siano esse DTE o DCE) con alta immunit\u00e0 ai disturbi anche a distanze considerevoli (tipicamente fino a 1550 m) e a velocit\u00e0 considerevoli (anche oltre ai 20000 bit/secondo). \u00c8 uno standard molto diffuso, soprattutto in ambito industriale.\nPoich\u00e9 la variazione di stato del dato \u00e8 determinato dalla differenza delle tensioni sui due fili in modo bilanciato (da 0 a +5 V e -5 V sui due conduttori rispettivamente) e dal momento che entrambi i fili arrotolati fra di loro con un passo ben preciso devono seguire lo stesso percorso, un rumore elettrico o disturbo, ripercuotendosi su entrambi i conduttori, non altera la tensione relativa fra questi ottenendo cos\u00ec un'alta immunit\u00e0 ai disturbi.\nI connettori usati per questa interfaccia sono il DB-25 secondo la EIA-530, ed il DB-37 secondo la EIA-449.\nLa lunghezza massima dei cablaggi \u00e8 1550 m per velocit\u00e0 non superiori a 1 Mbit/s.\nIndicativamente si consigliano le seguenti lunghezze massime dei collegamenti per alte velocit\u00e0:\nUn impiego comune per l'EIA-422 \u00e8 come estensione per l'RS-232. Inoltre, una variante compatibile con l'RS-232 e che adotta un connettore mini-DIN-8 \u00e8 stata utilizzata per lungo tempo sul Macintosh fino a che non \u00e8 stata sostituita dall'USB della Intel sull'iMac.\nEIA RS-485.\n\"EIA RS-485\", equivalente allo standard Europeo CCITT V11, \u00e8 una specifica Modello OSI a livello fisico di una connessione seriale a due fili, half-duplex e multipunto. Lo standard specifica un sistema di gestione del segnale in forma differenziale: la differenza tra la tensione presente sui due fili costituisce il dato in transito. Una polarit\u00e0 indica un livello logico 1, quella inversa indica il livello logico 0. La differenza di potenziale deve essere di almeno 0,2 V per un'operazione valida, ma qualsiasi tensione compresa tra +12 V e \u22127 V permette il corretto funzionamento del ricevitore.\nLa EIA RS-485 specifica soltanto le caratteristiche elettriche del trasmettitore e del ricevitore. Non indica n\u00e9 raccomanda alcun protocollo per la trasmissione dei dati. EIA RS-485 permette la configurazione di reti locali a basso costo e comunicazioni multipunto. Permette una velocit\u00e0 di trasmissione molto elevata (35\u00a0Mbit/s fino a 10\u00a0m e 100\u00a0kbit/s a 1.200\u00a0m). Dal momento che utilizza un sistema di segnalazione con una tensione non trascurabile, con una linea bilanciata tramite l'impiego di un doppino (come avviene nella EIA RS-422), si possono raggiungere distanze relativamente notevoli (fino a poco pi\u00f9 di 1.200\u00a0m).\nRispetto alla EIA RS-422, che ha un singolo circuito di pilotaggio, che non pu\u00f2 essere spento, il trasmettitore per la EIA-485 viene messo in modalit\u00e0 di trasmissione in modo esplicito, applicando un segnale (CS).\nEIA RS-485, come l'EIA RS-422 pu\u00f2 essere resa full-duplex utilizzando quattro fili (due doppini), ma dal momento che EIA-485 \u00e8 una specifica di tipo multipunto, ci\u00f2 non \u00e8 necessario in molti casi. EIA-485 e EIA-422 possono risultare compatibili entro certi limiti: in caso di connessioni multipunto in cui viene usato, ad esempio, un protocollo di tipo polling/selecting il trasmettitore master e il suo relativo ricevitore possono essere di tipo EIA RS422 mentre tutte le periferiche slave devono essere con un'interfaccia di tipo EIA RS-485.\nLe interfacce SCSI-2 e SCSI-3 ad esempio utilizzano queste specifiche per implementare il loro livello fisico.\nEIA RS-485 \u00e8 usata spesso con alcuni UART piuttosto comuni per implementare dei sistemi di comunicazione dati nelle cabine degli aerei commerciali. \u00c8 anche utilizzata con i controllori logici programmabili (PLC), ad esempio nelle aziende e nelle fabbriche per protocolli di comunicazione di tipo proprietario. Dal momento che \u00e8 differenziale, resiste alle interferenze di natura elettromagnetica provenienti dai motori e dalle stazioni di saldatura.\nQuesto standard viene al momento gestito dalla TIA ed \u00e8 nominato TIA-485-A, \"Electrical Characteristics of Generators and Receivers for Use in Balanced Digital Multipoint Systems (ANSI/TIA/EIA-485-A-98) (R2003)\", che indica che lo standard \u00e8 stato riconfermato senza modificazioni tecniche nel 2003.\nUSB.\nLa connessione tipo USB, USB, \u00e8 stata progettata negli ultimi anni ed ha avuto una gran diffusione quale sistema di connessione a breve distanza (massimo 5 m) fra le varie periferiche di un Personal Computer."}
{"id": "69735", "revid": "39692", "url": "https://it.wikipedia.org/wiki?curid=69735", "title": "Ursidi", "text": ""}
{"id": "69736", "revid": "125639691", "url": "https://it.wikipedia.org/wiki?curid=69736", "title": "Alauiti", "text": "Gli alauiti, o alawiti (), ossia i seguaci della alawiyya (), altrimenti detti nusayri, sono un gruppo religioso vicino-orientale, diffuso principalmente in Siria, di derivazione islamica sciita e correlato agli aleviti, gruppo presente in Turchia. \nAlauita \u00e8 Bashar al-Assad, presidente siriano dal 2000, cos\u00ec come, prima di lui, suo padre Hafiz al-Assad.\nGli alauiti si fanno chiamare \"\u02bfalaw\u012b\" (). Il termine \u02bfalaw\u012b fu riconosciuto dai francesi quando questi occuparono la regione nel 1920. Storicamente venivano chiamati \"nu\u1e63ayr\u012b\", \"n\u0101miriyya\", o \"an\u1e63\u0101riyya\". Essi usano il termine \u02bfalaw\u012b per mostrare la loro reverenza ad \u02bfAl\u012b, cugino e genero del profeta Maometto. Per evitare confusione, in questo articolo viene usato il termine moderno.\nStoria.\nL'origine degli alauiti \u00e8 argomento di discussione. Secondo alcune fonti, essi erano in origine dei \"nusayri\", una setta che tronc\u00f2 i propri legami con gli sciiti duodecimani nel IX secolo. Gli alauiti fanno risalire le loro origini all'undicesimo Imam, al-\u1e24asan al-\u02bfAskar\u012b (m. 873), e al suo pupillo Ibn Nu\u1e63ayr (m. 868). Nu\u1e63ayr si proclam\u00f2 \"b\u0101b\" o \"porta\" (rappresentante) dell'11\u00ba imam. La setta sembra sia stata organizzata da un seguace di Ibn Nu\u1e63ayr noto come al-Kha\u1e63\u012bb\u012b, che mor\u00ec ad Aleppo attorno al 969. &lt;br&gt;\nIl nipote di al-Kha\u1e63\u012bb\u012b, al-\u1e6cabar\u0101n\u012b, si trasfer\u00ec a Latakia sulla costa siriana dove elabor\u00f2 il credo nusayri e, con i propri discepoli, convert\u00ec gran parte della popolazione locale. Oggi gli alauiti, pur rappresentando appena il 20% dell'intera popolazione siriana, costituiscono una minoranza religiosa politicamente assai potente.\nGli alauiti nacquero come movimento nel X secolo, durante la dinastia hamdanide di Aleppo; i suoi seguaci tuttavia furono cacciati quando la dinastia cadde, nel 1004. Nel 1097 i Crociati inizialmente li attaccarono, ma in seguito si allearono con loro contro gli ismailiti. Nel 1120 gli alauiti vennero sconfitti dagli ismailiti e dai Curdi, ma tre anni dopo combatterono con successo questi ultimi. Nel 1297 ismailiti e alauiti cercarono vanamente di negoziare una fusione.\nGli alauiti vennero perseguitati attivamente durante il dominio mamelucco, dal 1260 in poi. Apparentemente alcuni Turchi si convertirono e divennero alauiti. Dopo che questi attaccarono il villaggio ismailita di Masyaf, nel 1832, il Pasci\u00e0 di Damasco invi\u00f2 le proprie truppe contro di loro.\nDopo la caduta dell'Impero ottomano, Siria e Libano vennero poste sotto Mandato francese. I francesi concessero autonomia agli alauiti e ad altri gruppi minoritari, per meglio controllare sunniti e sciiti duodecimani, e arruolarono gli alauiti nelle loro truppe coloniali. Durante il Mandato, molti capi trib\u00f9 alauiti sposarono il concetto di una nazione alauita separata e cercarono di convertire la loro autonomia in indipendenza. Un territorio degli \"Alaouites\" venne creato nel 1925, e nel maggio 1930 venne costituito il governo di Latakia, che dur\u00f2 fino al 28 febbraio 1937.\nNel 1939 una parte della Siria nord-occidentale, il sangiaccato di Alessandretta, nell'odierna Provincia di Hatay, dove la maggior parte della popolazione era formata da alauiti, venne ceduto alla Turchia dai francesi, facendo infuriare la comunit\u00e0 alauita ed i siriani in generale. Zak\u012b al-Ars\u016bz\u012b - il giovane capo alauita di Iskandar\u016bn (Alessandretta), che guid\u00f2 la resistenza all'annessione della sua provincia da parte dei turchi - divenne in seguito uno dei fondatori del partito Ba\u02bfth assieme a Michel Aflaq. \nDopo la seconda guerra mondiale, quando le province alauite vennero unite con la Siria, i seguaci alauiti di Sulaym\u0101n al-Murshid cercarono di resistere all'integrazione. Egli venne catturato e impiccato a Damasco nel 1946 dal governo siriano, il cui Paese era recentemente diventato indipendente.\nLa Siria divenne indipendente il 16 aprile 1946. A seguito della Guerra arabo-israeliana del 1948 per il controllo della Palestina, la Siria pass\u00f2 attraverso una serie di colpi di stato militari nel 1949, l'ascesa del Partito \"Ba\u02bfth\", e l'unificazione della nazione con l'Egitto nella Repubblica Araba Unita nel 1958. La RAU sopravvisse per tre anni e si dissolse nel 1961, quando un comitato militare segreto, che includeva diversi ufficiali alauiti insoddisfatti, tra cui \u1e24\u0101fi\u1e93 al-Asad e \u1e62al\u0101\u1e25 Jad\u012bd, aiut\u00f2 il Partito Ba\u02bfth a prendere il potere nel 1963. \nNel 1966, gli ufficiali dell'esercito di orientamento alauita si ribellarono ed espulsero la dirigenza del vecchio Ba\u02bfth propenso ad accettare la guida di Michel \u02bfAflaq e \u1e62al\u0101\u1e25 al-D\u012bn al-B\u012b\u1e6d\u0101r. Questi promossero Zak\u012b al-Ars\u016bz\u012b come \"Socrate\" del loro ricostituito Partito \"Ba\u02bfth\".\nNel 1970, l'allora colonnello dell'Aeronautica Militare \u1e24\u0101fi\u1e93 al-Asad prese il potere e si batt\u00e9 per un \"movimento correzionista\" nel Partito Ba\u02bfth. Nel 1971 al-Asad divenne presidente della Siria. Lo status degli alauiti venne migliorato significativamente e nel 1974 l'Imam Musa al-Sadr - capo spirituale degli sciiti duodecimani del Libano e fondatore del partito \"Amal\" (Speranza) - proclam\u00f2 l'accettazione degli alauiti come autentici musulmani. Fino a quel momento le autorit\u00e0 musulmane - sia sunnite sia sciite - si erano rifiutate di riconoscerli come musulmani e, di fatto, la massima parte del mondo sunnita e sciita rifiuta ancor oggi di riconoscere come confratelli di fede gli alauiti. &lt;br&gt;\nGli Asad sono stati vigili nel promuovere la tolleranza religiosa: fatto che speravano consentisse loro di meglio dominare un Paese a fortissima maggioranza sunnita.\nQuest'ultima, dal canto suo, non apprezz\u00f2 il potere dell'estrema minoranza alauita e i Fratelli Musulmani cercarono perci\u00f2 di assassinare al-Asad il 25 giugno 1980, prendendo a pretesto l'eliminazione dalla Costituzione dell'articolo secondo il quale l'Islam era la \"religione di Stato\" e che il Presidente della Repubblica doveva essere musulmano. Asad rispose inviando nel 1982 le sue truppe migliori, al comando di suo fratello Rif\u0101\u02bfa, contro la roccaforte sunnita di \u1e24am\u0101. L'esercito siriano, all'atto pratico, elimin\u00f2 i simpatizzanti dei Fratelli Musulmani nel \"massacro di \u1e24am\u0101\", durante il quale tra le 20\u00a0000 e le 30\u00a0000 persone vennero uccise. Dalla rivolta di \u1e24am\u0101, con la conseguente repressione, la Siria non ha pi\u00f9 manifestato forme violente di opposizione al regime, fino all'inizio della Guerra civile siriana del 2011\nDopo la morte di \u1e24\u0101fi\u1e93 al-Asad nel 2000, il figlio Ba\u0161\u0161\u0101r al-Assad ha mantenuto le linee guida del regime di suo padre. Anche se gli alauiti dominano all'interno dei vertici militari e dei servizi segreti, il governo civile e l'economia nazionale sono ampiamente guidate dai sunniti. Il regime di Asad \u00e8 attento a permettere a tutte le sette religiose di condividere il potere e l'influenza nel governo.\nReligione.\nTeologicamente gli alauiti odierni sostengono di essere sciiti duodecimani, ma tradizionalmente sono stati indicati come \"estremisti\" (\"ghul\u0101t\") e sono considerati al di fuori dell'Islam da buona parte della corrente principale dei musulmani (quella sunnita), a causa della loro quasi deificazione di \u02bfAl\u012b b. Ab\u012b T\u0101lib.\nQueste notizie hanno il grande limite di non essere del tutto sicure, dal momento che la dottrina alauita \u00e8 esoterica, rivelabile per gradi a pochi iniziati, giudicati in grado di capirla nella sua intima essenza. Nel passato era tanto avversata dal mondo sunnita da incorrere nella proibizione di esprimere il suo credo e per questo gli alauiti nascosero la loro fede ricorrendo allo strumento della \"taqiyya\".\nEssi affermano infatti di essere dalla parte della verit\u00e0 e che il loro mostrarsi come devoti dell'Islam sunnita o sciita \u00e8 una specie di vestito puramente esteriore, mentre la sostanza del loro credo resta segreta.\nAlcuni storici hanno affermato che le popolazioni alauite discendono dai popoli che abitavano la Siria prima della conquista islamica. Solo uno dei libri sacri degli alauiti, il Kit\u0101b al-Majm\u016b', \u00e8 stato tradotto in francese e stampato. Questo avvenne a met\u00e0 del XIX secolo, a Beirut, per opera di un alauita convertito al cristianesimo, che venne in seguito ucciso da un alauita per la sua apostasia. \nLa dottrina alauita ha molte similitudini con l'Ismailismo. Come gli sciiti ismailiti, gli alauiti credono in un sistema di incarnazione divina, cos\u00ec come in una lettura esoterica del Corano. Contrariamente agli ismailiti, gli alauiti considerano per\u00f2 \u02bfAl\u012b come una manifestazione (teofania) della divinit\u00e0, che viene simbolizzata come una sorta di triade divina. Come tale, \u02bfAl\u012b \u00e8 il \"Significato\"; Maometto, che \u02bfAl\u012b cre\u00f2 con la sua luce, \u00e8 il \"Nome\"; e Salm\u0101n al-F\u0101ris\u012b il \"Cancello\". Il catechismo alauita \u00e8 espresso nella formula: \"Mi rivolgo al Cancello; mi inchino al Nome; adoro il Significato\". Gli alauiti credono di essere i veri e migliori musulmani.\nLa dottrina alauita, essendo segreta e non accettando gli alauiti convertiti, non ha portato alla pubblicazione dei loro testi sacri. La gran parte degli alauiti conosce ben poco dei contenuti di essi o della loro teologia, che \u00e8 custodita gelosamente da una ristretta cerchia di iniziati di sesso maschile. All'et\u00e0 di 18 o 20 anni tutti gli uomini alauiti ricevono poche ore di corso di iniziazione, ma da quel momento sta a loro decidere se vogliono o meno diventare studenti di religione, associarsi ad uno \"Shaykh\" e cominciare li lungo processo di iniziazione e il corso di studi della religione.\nPoich\u00e9 solo un libro \u00e8 stato tradotto, molti concetti vengono ripetuti pedissequamente, ma senza possibilit\u00e0 di effettuare alcun controllo critico. L'ultimo libro dello storico Hanna Batatu ha una breve ma affidabile sezione sulla dottrina alauita, la teologia ed i dibattiti recenti all'interno della comunit\u00e0. Molti \"Shaykh\" importanti oggi rigettano gran parte della tradizione delineata nel \"Kit\u0101b al-Majm\u016b\u02bf\". Quanto sincero sia questo rifiuto della \"bid\u02bfa\"' (innovazione perniciosa) non v'\u00e8 alcuna possibilit\u00e0 di sostenerlo, ma esso ha una lunga tradizione all'interno della comunit\u00e0. I francesi cercarono di spingere i principali Shaykh alauiti a dichiarare la dottrina alauita come una religione distinta e non-musulmana, agli inizi degli anni 1920.\nLa dottrina alauita sembra basarsi su concetti gnostici e neoplatonici. Secondo la fede alauita, tutte le persone erano in origine delle stelle nel mondo della luce, ma caddero dal firmamento a causa della loro disobbedienza. Il mondo materiale \u00e8 un luogo pieno di pericoli, nemici ed impurit\u00e0. Il male essenziale di questa esistenza presente pu\u00f2 essere evitato con l'aiuto del divino creatore. Ogni alauita ha nella sua anima una parte della luce del divino creatore, cui si pu\u00f2 accedere, e che porta alla retta via e alla salvezza. I fedeli alauiti credono che si dovranno trasformare o rinascere sette volte prima di tornare ad avere un posto tra le stelle, dove \u02bfAl\u012b \u00e8 il principe. Se meritevoli di biasimo, essi rinascono talvolta come cristiani o giudei, tra i quali rimarranno fino a quando l'espiazione sar\u00e0 completa. Gl'infedeli rinascono direttamente come animali.\nA causa della natura altamente sincretistica della dottrina, alcuni studiosi hanno sostenuto che alcuni elementi e pratiche dell'alauismo sarebbero in parte correlati ad alcuni elementi del cristianesimo, tra i quali un concetto trinitario, il consumo del vino come possibile forma di comunione e il riconoscimento del Natale.\nAnche se gli alauiti riconoscono i cinque pilastri dell'Islam, essi li considerano doveri simbolici e pochi li seguono, motivo questo che ha portato buona parte dei sunniti a considerare eretici gli alauiti. Gli sforzi di \u1e24\u0101fi\u1e93 al-Asad di portare i suoi correligionari all'interno della corrente principale dell'Islam, compresero la costruzione di moschee nelle principali citt\u00e0 alauite. Dei chierici alauiti riformatori hanno incoraggiato i correligionari a pregare regolarmente ed a seguire i principi base dell'Islam. Ba\u0161\u0161\u0101r al-Asad ha imitato il padre nel suo intento di \"sunnitizzare\" l'Alauismo e gli \"shaykh\" alauiti sono incoraggiati a negare la divinit\u00e0 di 'Al\u012b ed a proclamarsi duodecimani.\nL'insistenza sul conformismo ha portato a ricche ricompense politiche. Gli alauiti godono cos\u00ec di tutti i diritti dei musulmani in Siria e con i due Asad reggono addirittura da decenni l'incarico di Presidente della Repubblica, che deve essere ricoperto da un musulmano secondo la costituzione, senza trascurare i favoritismi loro concessi dagli ultimi due Presidenti della Repubblica. Cionondimeno, gli alauiti hanno pagato un duro prezzo per tale successo, negando la loro distintiva tradizione religiosa. In buona sostanza hanno infatti rinunciato (almeno formalmente) ai tratti distintivi della loro dottrina.\nGli alauiti che hanno speculato sul successo di questo \"baratto\" sono notevolmente pi\u00f9 ottimisti circa la percentuale di siriani sunniti che li considerano musulmani, di quanto non sia la componente drusa della popolazione siriana. Diversi studi sostengono che il 50% o pi\u00f9 dei sunniti siriani accettano gli alauiti come musulmani. La motivazione che gli alauiti propongono per il loro successo politico \u00e8 quella di aver dimostrato pi\u00f9 dei drusi la loro \"islamicit\u00e0\". Una nativa di Latakia, una donna alauita sui trent'anni con una istruzione avanzata, ha dato la seguente spiegazione:\nIl Gran Mufti di Gerusalemme Amin al-Husseini formul\u00f2 una fatwa che riconobbe gli alauiti come parte della comunit\u00e0 musulmana.\nRecentemente, sono nate iniziative per avvicinare l'alauismo all'Islam sciita duodecimano tramite programmi di scambio tra la Siria e Qom.\nNel 2016, secondo molte fonti internazionali, un non specificato numero di leader della comunit\u00e0 alauita avrebbe formulato una \"Dichiarazione di riforma identitaria\". Il manifesto dichiara l'alauismo come una corrente dell'Islam, rigettando per\u00f2 l'incorporazione nell'Islam sciita duodecimano.\nOggi gran parte degli alauiti conosce solo i principi dell'Islam sunnita perch\u00e9 vengono loro insegnati nelle lezioni obbligatorie di religione durante la scuola dell'obbligo. I testi scolastici siriani non fanno menzione della parola \"alauita\" n\u00e9 fanno riferimento alla diversit\u00e0 di credo e di pratica religiosa islamica. L'introduzione del sistema scolastico statale nella regione alauita, durante gli ultimi 50 anni, ha trasformato l'identit\u00e0 religiosa degli alauiti. Anche se sanno di essere differenti dai sunniti, non sanno esattamente in che modo lo sono. Per la maggior parte degli alauiti, la distintivit\u00e0 della loro dottrina ruota attorno alle cerimonie religiose popolari in cui s'impegnano le loro famiglie, che includono le visite annuali ai sacrari dei santi (cosa biasimata dall'Islam sunnita), il \"sacrificio del montone\" il 10 \"dhu l-hijja\" e l'indossare talismani.\nTradizionalmente gli alauiti hanno cinque sotto-sette; \"Ghaybiyya\", \"Haydariyya\", \"Murshidi\" (da Sulayman al-Murshid), \"Shamsiyya\" (setta del Sole) e \"Qamariyya\" (setta della Luna). Le sette hanno una suddivisione tribale. Oggi, si trovano pochi alauiti che sanno cosa significhino queste sette. Anche se molti giovani alauiti continuano ad identificarsi nella loro trib\u00f9, non si tende per forza d'abitudine a sposarsi all'interno di essa, e a livello sociale le trib\u00f9 stesse hanno poco significato. In politica questo pu\u00f2 non essere vero. Evidentemente gli Asad si impegnano molto per assicurarsi che le differenti trib\u00f9 siano rappresentate equamente nei posti di vertice dell'esercito, allo stesso modo in cui cercano di spartire gli incarichi governativi tra i vari gruppi etnici e religiosi della Siria.\nPopolazione.\nIn Siria, gli alauiti vivono nelle montagne lungo la costa del mar Mediterraneo. Latakia e Tartus sono le citt\u00e0 principali della regione. Si concentrano inoltre nelle piane attorno ad Hama e Homs. Oggi gli alauiti vivono in tutte le principali citt\u00e0 della Siria. Stime sul loro numero esatto variano tra 5 e 6 milioni, ovvero circa il 20% della popolazione siriana.\nCi sono invece meno di 200.000 alauiti in Libano (specialmente concentrati nell'\u02bfAkk\u0101r e a Tripoli), mentre ancor meno vivono nelle regioni di Hatay, Adana e Mersin, nella Turchia meridionale.\nGli alauiti non devono essere confusi con gli aleviti della Turchia, malgrado il loro nome sia assai simile. Gli aleviti turchi discendono infatti dai \"Kizilb\u0101sh\", una diramazione sciita-sufi fortemente connessa al primo movimento safavide in Persia (XVI secolo), che ha poco in comune con il movimento dei nusayri, di cui fanno parte gli alauiti."}
{"id": "69738", "revid": "287204", "url": "https://it.wikipedia.org/wiki?curid=69738", "title": "Aeritalia", "text": "LAeritalia \u00e8 stata un'azienda aerospaziale di Torino.\nStoria.\nAeritalia viene fondata il 12 novembre 1969 a Napoli, mediante la fusione tra la societ\u00e0 a capitale statale Aerfer (discendente diretta della IMAM), la Divisione Aviazione della societ\u00e0 privata FIAT e la Salmoiraghi, specializzata in avionica.\nL'Aerfer - Industrie Aerospaziali Meridionali, era nata nel 1956 allo scopo di raggruppare le attivit\u00e0 aeronautiche del polo aeronautico campano. Raccoglieva l'eredit\u00e0 dell'IMAM (Industrie Meccaniche Aeronautiche Meridionali) le cui origini si ricollegavano alle Officine Ferroviarie Meridionali che gi\u00e0 dal 1916 avevano avviato a Napoli le prime produzioni aeronautiche, con la produzione su licenza Fokker, dello storico biplano Romeo Ro.1, sotto la direzione dell'ingegnere progettista Nicola Romeo. Dopo l'ingresso nel gruppo Finmeccanica (oggi Leonardo) alla fine degli anni Cinquanta, l'Aerfer si era specializzata nel segmento delle aerostrutture e delle revisioni in qualit\u00e0 di fornitore della Fiat Aviazione. La Divisione Aviazione della FIAT era, nel 1969, il maggiore polo aeronautico privato italiano e anch'essa vantava una lunga tradizione, risalente alla fondazione a Torino, nel 1916, della Societ\u00e0 Italiana Aviazione nella quale la FIAT aveva fatto confluire tutte le proprie attivit\u00e0 aeronautiche e che avrebbe fatto in seguito da polo di aggregazione di altri storici costruttori aeronautici operanti nell'area torinese (come la Fabbrica Aeroplani Ing. O. Pomilio fondata nel 1916, le attivit\u00e0 aeronautiche dell'Ansaldo e Avio, attiva nei motori aeronautici dal 1908). FIAT portava in dote diversi programmi aeronautici, come il caccia F-104 e il caccia tattico leggero G-91, oltre a una serie di avviate collaborazioni ai primi programmi spaziali europei: volo umano nello spazio, satelliti scientifici e per telecomunicazioni. La Salmoiraghi, infine, era un'azienda di Milano che faceva parte del gruppo Finmeccanica sin dalla sua costituzione, anche se la sua origine risaliva al 1864 quando aveva iniziato la produzione di strumentazione ottica e di misura, allargando in seguito l'attivit\u00e0 alla produzione di strumentazioni aeronautiche e di equipaggiamenti elettromeccanici e ottici.\nNel 1976 diventa propriet\u00e0 dello Stato, con assegnazione del capitale a Finmeccanica (Gruppo IRI).\nNel 1979 diventa Aeritalia Societ\u00e0 Aerospaziale Italiana per Azioni. Nel 1990 il gruppo decide di fondere Aeritalia con Selenia, dando vita alla societ\u00e0 Alenia Aeronautica.\nL'industria, per molti anni la pi\u00f9 importante italiana nel campo aerospaziale, era impegnata nella progettazione e costruzione di aerei civili e militari, di velivoli senza pilota, di motori aeronautici, di sistemi elettronici, di satelliti ed in altri progetti destinati all'esplorazione spaziale.\nHa prodotto aerei, come il caccia G-91 o il trasporto tattico G.222, che sono stati per molti anni la spina dorsale dell'Aeronautica Militare Italiana. Il progetto del G.222 fu talmente valido, che negli anni la Alenia Aeronautica ne ha prodotto una versione, il C-27A e come Alenia Aermacchi l'ultimo C-27J che presenta sostanziali miglioramenti nell'avionica e nei motori, ma la cui cellula \u00e8 praticamente la stessa del G.222.\nHa collaborato a progetti importanti come il Boeing 767, il McDonnell Douglas MD-80, il McDonnell Douglas MD-11, il cacciabombardiere Panavia Tornado (MRCA), l'aereo da attacco AMX ed in EUROFIGHTER al progetto Typhoon, oltre a contribuire al progetto dei veicolo spaziale abitato Columbus e del \"Satellite Tethered\", progetto di grande complessit\u00e0 in cooperazione con la NASA.\nHa sviluppato, in consorzio con la SNIA BPD, la bomba a grappolo Skyshark.\nNegli anni '80 viene lanciato il progetto Tethered per realizzare un satellite collegato alla centrale spaziale con un filo di 100 chilometri. Il programma era stato elaborato da Aeritalia, dalla NASA e dall'americana Martin Marietta."}
{"id": "69739", "revid": "1573940", "url": "https://it.wikipedia.org/wiki?curid=69739", "title": "Bombina variegata", "text": "Lululone dal ventre giallo (Bombina variegata ) \u00e8 un anfibio anuro appartenente alla famiglia Bombinatoridae.\nIl suo nome deriva, oltre che dal colore del ventre, dal tipico canto che emette nel periodo riproduttivo, costituito da un \"uuh... uuh... uuh...\", ripetuto anche pi\u00f9 di 40 volte al minuto.\nDescrizione.\nLa sua lunghezza massima \u00e8 di 5\u00a0cm e pu\u00f2 raggiungere i 20 anni di vita.\nSe viene disturbato si difende secernendo una sostanza biancastra volatile irritante per le mucose.\nUna specie simile \u00e8 l'ululone dal ventre rosso (\"Bombina bombina\") che differisce per il colore ed \u00e8 presente nell'Europa centro-orientale fino agli Urali e all'Asia minore.\nDistribuzione e habitat.\nDiffuso in buona parte dell'Europa, Italia compresa.\nTassonomia.\nVa segnalato che secondo alcuni autori \"Bombina pachypus\" (ululone appenninico), in seguito a studi genetici effettuati sul DNA mitocondriale, \u00e8 considerato un sinonimo di \"B. variegata\"."}
{"id": "69740", "revid": "1543377", "url": "https://it.wikipedia.org/wiki?curid=69740", "title": "Marcello Fois", "text": "Biografia.\nNel 1986 si laurea in italianistica presso l'Universit\u00e0 di Bologna. Nel 1989 scrive il suo primo romanzo, \"Ferro Recente,\" che, grazie a Luigi Bernardi della Granata Press, viene pubblicato nel 1992 in una collana di giovani autori italiani, nella quale figurano anche i primi libri di Carlo Lucarelli e Giuseppe Ferrandino.\nSempre nel 1992 pubblica \"Picta\", con cui vince (\"ex aequo\" con Mara De Paulis) il Premio Italo Calvino; nel 1997, per \"Nulla\" (con cui inizia la collaborazione con la casa editrice Il Maestrale), riceve il Premio Dess\u00ec.\nNel 1998, ancora per Il Maestrale, esce \"Sempre caro\", primo romanzo di una trilogia (proseguita con \"Sangue dal cielo\" e \"L'altro mondo\"), ambientata nella Nuoro di fine Ottocento e che ha come protagonista un avvocato, Bustianu, personaggio per il quale Fois si \u00e8 ispirato a un avvocato e poeta nuorese realmente esistito: Sebastiano Satta. Con \"Sempre caro\" nel 1998 vince il Premio Scerbanenco. Con \"Dura madre\" vince nel 2002 il Premio Fedeli e nel 2007 riceve il Premio Lama e trama alla carriera.\nOltre che alla narrativa, Fois si dedica anche alla sceneggiatura, sia televisiva (\"Distretto di polizia\", \"L'ultima frontiera\") che cinematografica (\"Ilaria Alpi. Il pi\u00f9 crudele dei giorni\"), e al teatro per cui ha scritto \"L'ascesa degli angeli ribelli\", \"Di profilo\", \"Cerimonia\" con Marinella Manicardi, Filippo Morelli, Mirella Mastronardi (segnalata al Premio UBU come giovane attrice non protagonista), \"Stazione\" (un atto unico per la commemorazione delle vittime della strage alla stazione di Bologna), \"Terra di nessuno\" e \"Cinque favole sui bambini\" (trasmesso a puntate da Radio 3 Rai). Dal suo racconto \"Quello che manca\", pubblicato nel 2005 nell'antologia \"Crimini\", pagg. 279 - 303, \u00e8 stato tratto un episodio dell'omonima fiction televisiva, trasmesso nel 2007 da Rai 2.\nHa scritto anche un libretto operistico tratto dal romanzo di Valerio Evangelisti \"Tanit\".\nNel 2007, con il romanzo \"Memoria del vuoto\", edito da Einaudi nel 2006, ha vinto il Premio Super Grinzane Cavour per la narrativa italiana, il premio Volponi e il Premio Alassio Centolibri - Un Autore per l'Europa. Con Giulio Angioni e Giorgio Todde \u00e8 fra i fondatori del festival letterario L'isola delle storie di Gavoi. \u00c8 un esponente della \"nuova letteratura sarda\".\nNel 2012 \u00e8 tra i finalisti del Premio Campiello con il libro \"Nel tempo di mezzo\", risultato poi vincitore del Premio Procida-Isola di Arturo-Elsa Morante. Nel 2016 vince il premio Asti d'Appello con il libro \"Luce perfetta\", mentre nel 2017 vince la prima edizione del Premio Crovi col romanzo \"Del dirsi Addio\".\nOpere.\nTeatro.\nTetralogia contemporanea:\nTetralogia antica (Bustianu Satta):\nSaga dei Chironi:"}
{"id": "69742", "revid": "181699", "url": "https://it.wikipedia.org/wiki?curid=69742", "title": "Burgenland", "text": "Il Burgenland (in ungherese \"\u0150rvid\u00e9k\", in croato \"Gradi\u0161\u0107e,\" in prekmuro \"Gradi\u0161\u010de,\" in sloveno \"Gradi\u0161\u010danska\") \u00e8 il Land austriaco pi\u00f9 orientale, pi\u00f9 pianeggiante e di pi\u00f9 recente creazione (parte della Corona d'Ungheria all'interno dell'Impero austro-ungarico, la regione divenne un Land dell'Austria nel 1921 in seguito a un plebiscito).\nConfina a est con l'Ungheria (contee di Gy\u0151r-Moson-Sopron e di Vas), a ovest con la Bassa Austria e la Stiria. A sud confina per pochi chilometri con la Slovenia (regione Oltremura/\"Prekmurje\") e a nord per pochi chilometri con la Slovacchia (regione di Bratislava).\nStoria.\nFino al 1920-21 il Burgenland, pur essendo prevalentemente di lingua tedesca, faceva parte dell'Ungheria. \nDopo la fine della Prima guerra mondiale la regione fu assegnata ad un corpo di occupazione italiano.\nDopo anni di lotte e trattative il Trattato di Saint-Germain la assegn\u00f2 all'Austria. Vi fu una forte opposizione da parte dell'Ungheria, che port\u00f2 prima alla secessione come Banato di Leithania e poi all'organizzazione di un plebiscito (grazie alla protezione italiana), nel quale la popolazione vot\u00f2 per l'appartenenza all'Austria, tranne nella zona di \u00d6denburg (in ungherese \"Sopron\"), inizialmente prevista come capoluogo della regione, nella quale la popolazione vot\u00f2 per l'appartenenza all'Ungheria.\nIl nome Burgenland deriva dal fatto che in passato il territorio del Land era suddiviso fra quattro comitati ungheresi:\nFino al 1925 il capoluogo del Land \u00e8 stato Bad Sauerbrunn.\nGeografia fisica.\nLa parte settentrionale del Land \u00e8 molto pianeggiante e paesaggisticamente fa parte del bassopiano Pannonico. Vi si trova il Neusiedler See, un esteso lago circondato da zone paludose.\nIl punto pi\u00f9 alto del Burgenland \u00e8 il Geschriebenstein (\"\u00cdrott-k\u0151\" in ungherese, 884 m s.l.m.).\nSuddivisione amministrativa.\nIl Burgenland \u00e8 diviso in 7 distretti e 2 citt\u00e0 statutarie.\nPopolazione.\nLa popolazione \u00e8 in maggioranza di madrelingua tedesca. Esistono anche una minoranza di madrelingua croata (i cosiddetti Croati del Burgenland) e una di madrelingua ungherese.\nPolitica.\nIl \"Landtag\" del Burgenland, l'assemblea statale regionale, consta di 36 seggi. Alle elezioni del 31 maggio 2015, la SP\u00d6 ha vinto 15 seggi, la \u00d6VP 11, la FP\u00d6 6, i Verdi 2, la Lista Burgenland 2. La Coalizione che da allora regge il Governo \u00e8 formata da SP\u00d6-\u00d6VP. L'et\u00e0 per il diritto di voto \u00e8 stata abbassata a 16 anni nel 2003."}
{"id": "69754", "revid": "1318658", "url": "https://it.wikipedia.org/wiki?curid=69754", "title": "Oldenburg (Oldenburg)", "text": "Oldenburg (Oldenburg) (in basso tedesco \"Ollnborg\") \u00e8 una citt\u00e0 extracircondariale tedesca, che si trova nel Land della Bassa Sassonia. Con i suoi abitanti, Oldenburg \u00e8 la quarta citt\u00e0 pi\u00f9 grande della Bassa Sassonia, dopo Hannover, Braunschweig e Osnabr\u00fcck.\nStoria.\nLa citt\u00e0 viene menzionata per la prima volta con il nome di Aldenburg, nel 1108. \nLa posizione geografica del luogo, incrocio delle rotte commerciali che interessavano la Bassa Sassonia (e le citt\u00e0 di Brema e Jever in particolare) e la Vestfalia, ne fecero originariamente una sorta di stazione di passaggio per viaggiatori. Il luogo divent\u00f2 comunque presto anche un importante centro amministrativo di tutta la contea, governata dalla famiglia von Oldenburg. Nel 1345, sotto il governo del conte Konrad I, la citt\u00e0 (che nel frattempo ha preso il nome di Oldenburg) acquista lo status di \"Bremisches Stadtrecht\". Nel 1448 il conte Cristiano diventa re di Danimarca.\nNel 1603 viene chiamato a governare la citt\u00e0 il conte Anton G\u00fcnther. Quest'ultimo sar\u00e0 ricordato come un uomo lungimirante, che seppe prendere decisioni tese a migliorare la vita della citt\u00e0 e dei suoi abitanti. \nSotto la sua amministrazione si diede avvio a un'opera di ristrutturazione della citt\u00e0 e all'allevamento di una particolare razza di cavalli, diventata successivamente famosa in tutto il mondo proprio con il nome di oldenburghesi. \nLa citt\u00e0 riusc\u00ec a rimanere per qualche tempo lontana dagli orrori della Guerra dei Trent'anni. Quando le truppe del comandante Tilly si avvicinarono a Oldenburgo, il conte Anton G\u00fcnther riusc\u00ec ad allontanare la minaccia di saccheggi e devastazioni grazie alla capacit\u00e0 di negoziare con successo la rinuncia ad attaccare la citt\u00e0 in cambio di esemplari della prestigiosa razza di cavalli (gli oldenburghesi, appunto).\nFu invece la peste a decimare la popolazione. Poco dopo il conte morir\u00e0 e verr\u00e0 seppellito nella Lambertkirche.\nNon avendo alcun discendente legittimo, il governo della contea verr\u00e0 assegnato al parente maschio pi\u00f9 vicino, ovvero al re di Danimarca. Oldenburgo diventa quindi un territorio sotto il controllo diretto della Danimarca.\nNel 1676, tre fulmini colpirono contemporaneamente la citt\u00e0, provocando un incendio che la distrusse quasi interamente. Ne segu\u00ec un forte spopolamento del territorio, probabilmente dovuto anche al fatto che la corona danese lasci\u00f2 la citt\u00e0 in difficolt\u00e0, priva dei mezzi e degli aiuti per incominciare la necessaria opera di ricostruzione. \nA met\u00e0 del XVIII secolo si registrano abitanti.\nNel 1815, nel corso del congresso di Vienna, Oldenburgo assume lo status di granducato.\nL'ultimo granduca si dimetter\u00e0 nel 1918, quando la citt\u00e0 diventer\u00e0 capitale dello stato libero di Oldenburgo.\nDurante la seconda guerra mondiale, Oldenburg rimase in gran parte indenne dai bombardamenti che interessarono il resto del Paese.\nNel 1945 la citt\u00e0 si trova nella zona di influenza britannica. \u00c8 in questa circostanza, sotto l'amministrazione militare britannica, che vengono costruite diverse strutture atte ad ospitare fino a rifugiati (per la maggior parte provenienti dalla Slesia e della Prussia Orientale). Dopo la seconda guerra mondiale saranno in totale i rifugiati ospitati e sar\u00e0 in tali circostanze che la citt\u00e0 si trover\u00e0 a superare i centomila abitanti.\nGeografia fisica.\nLa citt\u00e0 si trova al centro dell'ex distretto governativo di cui \u00e8 stata capoluogo (soppresso nel 2005), il Weser-Ems. Sorge nella regione storica della Frisia, a circa da Brema.\nCultura.\nIstruzione e ricerca.\nLa citt\u00e0 \u00e8 sede di un'importante universit\u00e0 (\"Carl von Ossietzky Universit\u00e4t Oldenburg\"), nonch\u00e9 di un istituto politecnico (\"Jade Hochschule\"). Presso l'Universit\u00e0 di Oldenburg ha sede una \u00abFondazione per la filosofia italiana\u00bb (\"Filosofia Italiana-Stiftung\") che si prefigge di promuovere la ricerca e lo scambio con filosofi italiani.\nOltre la biblioteca universitaria ci sono una biblioteca comunale e un'antica biblioteca regionale (\"Landesbibliothek Oldenburg\") risalente al Settecento.\nTeatri.\nIl teatro nazionale di Oldenburg (\"Oldenburgisches Staatstheater\") fondato nel 1833 come teatro della corte del Granducato \u00e8 oggi un teatro che comprende l'arte drammatica, balletto e l'opera.\nAd Oldenburg la lingua tradizionale \u00e8 la lingua basso-tedesca, ma il tedesco standard la sta soppiantando. Il nome basso-tedesco di Oldenburgo \u00e8 \"Ollnborg\".\nCinema.\nOldenburg ospita annualmente, nel mese di Settembre, un festival cinematografico indipendente, l\"'Oldenburg Film Festival\".\nSport.\nOldenburg \u00e8 sede della societ\u00e0 di pallacanestro EWE Baskets Oldenburg protagonista in numerose stagioni del massimo campionato nazionale e Campione di Germania nel 2008."}
{"id": "69759", "revid": "9", "url": "https://it.wikipedia.org/wiki?curid=69759", "title": "Alawiti", "text": ""}
{"id": "69761", "revid": "647919", "url": "https://it.wikipedia.org/wiki?curid=69761", "title": "Oldemburgo", "text": ""}
{"id": "69767", "revid": "2175", "url": "https://it.wikipedia.org/wiki?curid=69767", "title": "Pentecostali", "text": ""}
{"id": "69769", "revid": "1272592", "url": "https://it.wikipedia.org/wiki?curid=69769", "title": "Noto", "text": ""}
{"id": "69770", "revid": "413187", "url": "https://it.wikipedia.org/wiki?curid=69770", "title": "Noto (Astreo)", "text": ""}
{"id": "69771", "revid": "1745361", "url": "https://it.wikipedia.org/wiki?curid=69771", "title": "Apeliote", "text": "Apeliote () \u00e8 una figura della mitologia greca, era figlio di Astreo e di Eos, e fratello di Borea, Euro, Calcias, Noto, Lips, Zefiro e Sciron.\nIl mito.\nCome i suoi fratelli, era la personificazione di un vento, in particolare, era il dio del vento dell'Est. Veniva considerato portatore di pioggia, benefica per i raccolti, ed era per questo adorato soprattutto dai contadini. Veniva per questo motivo rappresentato come un giovane dai tratti infantili, con una fluente chioma ricciuta, vestito di verde, e con in mano frutta, grano e fiori. \nEra comunque un dio minore, ed il suo culto veniva spesso fatto coincidere con quello di Auros o Euro, il vento dell'Est."}
{"id": "69777", "revid": "767487", "url": "https://it.wikipedia.org/wiki?curid=69777", "title": "Il terzo tempo (film 1962)", "text": "Il terzo tempo (\"T\u0440\u0435\u0442\u0438\u0439 \u0442\u0430\u0439\u043c\") film del 1962 diretto da Evgenij Karelov.\nFilm liberamente ispirato alla partita della morte tenutasi a Kiev il 9 agosto 1942 tra una mista di calciatori di Dynamo e Lokomotiv ed una squadra composta da ufficiali della Luftwaffe, l'aeronautica militare tedesca durante la seconda guerra mondiale.\nIn Italia il film non usc\u00ec mai nelle sale cinematografiche, solo di recente si \u00e8 visto dapprima in TV su RaiSat Cinema e successivamente proiettato occasionalmente in alcune rassegne cinematografiche. \u00c8 stato trasmesso da Rai Movie la mattina di sabato 12 gennaio 2013.\nTrama.\nNel 1942 le armate naziste di Adolf Hitler hanno invaso il suolo sovietico. Da un campo di concentramento vengono scelti dei prigionieri russi che, prima della guerra, erano stati dei calciatori. I tedeschi, infatti, in occasione dell'anniversario dell'inizio delle ostilit\u00e0, hanno deciso di disputare una partita di calcio con i russi, per dimostrare la \"benevolenza\" degli invasori.\nGli undici russi scelti per tale compito, ovviamente, appena sentiranno addosso quella libert\u00e0 che era stata loro negata nei lager, tenteranno di fuggire. Ma le varie prove rimarranno senza successo.\nLa partita si disputer\u00e0, ma non sar\u00e0 una normale competizione agonistica. In ballo, infatti, c'\u00e8 l'onore del popolo russo sottomesso da una parte, e quello dei tedeschi invasori dall'altra.\nIl film.\nQuegli eventi del 1942 hanno influenzato molti artisti, cos\u00ec che nello stesso anno (1962) si hanno due film praticamente identici: il presente film russo, appunto, e l'ungherese \"Due tempi all'inferno\". Dall'unione degli elementi di questi due film nel 1981 ne \u00e8 nato un terzo, \"Fuga per la vittoria\" di John Huston, che sebbene vorrebbe rifarsi agli eventi storici, in pratica \u00e8 un fedele remake (il goal di rovesciata di Pel\u00e9 in quest'ultimo film \u00e8 straordinariamente identico ad una scena di \"Terzo tempo\", cos\u00ec come altri elementi).\nLa sceneggiatura de \"Il terzo tempo\" \u00e8 di Aleksandr Borshchagovskij, tratta da un romanzo scritto da lui stesso, \"Trevozhnye oblaka\", e si basa, come dice una scritta all'inizio del film, su fatti realmente accaduti.\nMalgrado l'argomento e le ideologie in ballo, il film riesce a non scadere mai nell'eccessivo patriottismo, riuscendo a mantenere un ottimo ritmo ed un gusto delicato. La storia si svolge in modo scorrevole e senza \"rallentamenti\", con un gusto molto occidentale rispetto alla cinematografia russa, pi\u00f9 attenta alla riflessione che all'azione, nel senso hollywoodiano del termine.\nIl film pu\u00f2 essere tranquillamente diviso in due parti. Nella prima c'\u00e8 la presentazione dei personaggi, dei loro caratteri e tutti gli eventi prima della partita, mentre la seconda parte verte esclusivamente sulla partita stessa. La prima parte segue i canoni del film di guerra, mostrando la citt\u00e0 invasa piegata dalla rovina, sia fisica che morale. Ci sono i traditori ed i traditi, le vittime ed i carnefici, ma soprattutto i tentativi dei protagonisti di fuggire. Attenzione per\u00f2, non fuggire per salvarsi la vita, bens\u00ec per poter tornare in prima linea a combattere. Una certa \"epicit\u00e0\" in un film di guerra \u00e8 accettabile. La macchina da presa \u00e8 piuttosto statica, regalando comunque degli intensi primi piani dei volti dei prigionieri, volti scavati e provati dalla vita nei campi di concentramento.\nLa seconda parte invece cambia completamente stile registico. L'azione della partita, sebbene frastagliata da un montaggio serrato, dovuto all'uso di calciatori non professionisti, \u00e8 intensa ed appassionante. Man mano poi che il gioco procede, si assiste al risveglio artistico del regista, che alterna con insospettata audacia i primi piani dei giocatori, con espressioni accentuate al massimo, ad azioni in varie soggettive. Infatti la macchina da presa perde tutta la staticit\u00e0 usata fino a quel momento, riprendendo l'azione calcistica alternativamente dal punto di vista dei giocatori, del pubblico, dell'arbitro ed addirittura del pallone!\nPi\u00f9 ci si avvicina alla fine del film e pi\u00f9 le invenzioni stilistiche prendono il sopravvento, come se il regista usasse il proprio film per manifestare la vita e la voglia di ribellarsi al giogo degli invasori, di qualsiasi nazionalit\u00e0 e credo essi siano."}
{"id": "69779", "revid": "92723", "url": "https://it.wikipedia.org/wiki?curid=69779", "title": "Diocesi di Reggio Emilia-Guastalla", "text": "La diocesi di Reggio Emilia-Guastalla (in latino: \"Dioecesis Regiensis in Aemilia-Guastallensis\") \u00e8 una sede della Chiesa cattolica in Italia suffraganea dell'arcidiocesi di Modena-Nonantola appartenente alla regione ecclesiastica Emilia-Romagna. Nel 2020 contava 499.796 battezzati su 570.896 abitanti. La sede \u00e8 vacante, in attesa che l'arcivescovo, titolo personale, eletto Giacomo Morandi ne prenda possesso.\nTerritorio.\nL'estensione territoriale della diocesi \u00e8 quasi coincidente con la provincia di Reggio Emilia; \u00e8 escluso solamente il comune di Rolo (appartenente alla diocesi di Carpi), mentre sono compresi alcuni territori ad est, che per la giurisdizione secolare appartengono alla provincia di Modena: la maggior parte del comune di Sassuolo e frazioni dei comuni di Frassinoro (Fontanaluccia, Romanoro, Rovolo), Prignano sulla Secchia (Castelvecchio, Pigneto, Prignano, Saltino) e Montefiorino (Macognano).\nSede vescovile \u00e8 la citt\u00e0 di Reggio Emilia, dove si trova la cattedrale dell'Assunzione di Maria Vergine. A Guastalla si trova la concattedrale di San Pietro Apostolo. Nel territorio diocesano sorgono anche due basiliche minori: la basilica della Madonna della Ghiara a Reggio Emilia, e la basilica di San Marco a Boretto.\nIl territorio \u00e8 suddiviso in 314 parrocchie, raggruppate in 5 vicariati: Reggio Emilia, Pianura, Val d'Enza, Valle del Secchia e Montagna.\nStoria.\nReggio Emilia.\nL'origine della diocesi di Reggio Emilia \u00e8 datata tradizionalmente al I secolo, tuttavia si hanno riscontri storici affidabili di un vescovo reggiano solo a partire dal 451, anno in cui Favenzio prese parte al concilio di Milano. Un antico catalogo episcopale reggiano, risalente al XIII secolo e rifacentesi forse agli antichi dittici diocesani, riporta un elenco di 49 vescovi fino ad Alberio (1140). Tuttavia, dei 17 vescovi precedenti Maurizio (che prese parte al concilio romano di papa Agatone nel 680), nessuno trova conferma storica ad eccezione del succitato Favenzio.\nPrecedente l'anno 1000, \u00e8 la Chiesa di Santa Croce in Guastalla, detta anche \"Chiesa della Morte\", nella quale fu conservata una particola del Preziosissimo Sangue di Ges\u00f9 Cristo. La Chiesa \u00e8 annessa ad un'antica cripta.\nOriginariamente suffraganea dell'arcidiocesi di Milano, nel VII secolo entr\u00f2 a far parte della provincia ecclesiastica dell'arcidiocesi di Ravenna.\nIl 24 novembre del 703 vennero traslate le reliquie del santo patrono San Prospero da parte del vescovo Tommaso, dalla chiesa di Sant'Apollinare alla chiesa del nascente monastero di San Prospero fuori le mura.\nNel 996 fu fondata la nuova Basilica di San Prospero dal vescovo Teuzone, che accolse le reliquie di san Prospero.\nVerso la fine del XIII secolo durante sette anni di sede vacante (1283-1290) la diocesi fu retta da vicari capitolari: il capitolo della cattedrale si divise in due partiti, eleggendo ciascuno due diversi pretendenti non riconosciuti dall'altro. Dal 1283 al 1287 la sede fu governata dall'arcidiacono Guido da Baiso e dal 1288 dall'arciprete Nicol\u00f2 dei Cambiatori.\nA partire dall'anno 1377 ai vescovi di Reggio Emilia fu concesso da parte del Papa di portare il titolo onorifico, peraltro assai raro, di principe di Sua Santit\u00e0; titolo a cui rinunci\u00f2 nell'anno 1960 il vescovo Beniamino Socche. Lo stemma araldico del vescovo di Reggio Emilia comportava quindi la presenza insieme alla croce anche dell'elmo e della spada.\nIl 10 dicembre 1582 divenne suffraganea dell'arcidiocesi di Bologna.\nNel XVI secolo l'Appennino reggiano, dipendente dalla diocesi di Reggio e in parte da quella di Parma, era diviso in 8 plebanati, ciascuno dei quali aveva come dipendenti un certo numero di chiese filiali. Nella montagna reggiana erano presenti due importanti monasteri. Il monastero di Marola era retto dai monaci agostiniani. I suoi beni furono dati in commenda, poi allivellati, quindi passati alla Camera Ducale. Francesco IV d'Este, duca di Modena e Reggio, cedette infine l'abbazia al vescovo di Reggio per erigervi un seminario. Il monastero di Canossa era retto dai Benedettini, pass\u00f2 in commenda, fu poi soppresso dal duca nel 1763.\nFino al 1779 gran parte dell'attuale diocesi di Carpi, in particolare gli odierni comuni di Mirandola, Concordia sulla Secchia, San Possidonio, rientrava nella giurisdizione reggiana. \nIl 10 dicembre 1821, con il breve \"Sacrorum canonum\" di papa Pio VII, furono rivisti i confini tra le diocesi di Parma e di Reggio Emilia: Parma acquis\u00ec da Reggio 10 parrocchie, ma ne cedette alla stessa 21, quasi tutte ad est del fiume Enza.\nNel 1853 furono nuovamente ridefiniti i confini tra Parma e Reggio Emilia, in seguito agli accordi presi nel trattato di Firenze del 1844: Parma cedette altre 19 parrocchie a Reggio, acquisendone dalla stessa 2. Con queste disposizioni il fiume Enza divenne il confine naturale fra le due diocesi.\nIl 22 agosto 1855 la diocesi \u00e8 entrata a far parte della provincia ecclesiastica di Modena.\nIl 15 settembre 1984 in virt\u00f9 del decreto \"Quo aptius\" della Congregazione per i Vescovi, la diocesi di Reggio Emilia acquis\u00ec due parrocchie nel comune di Toano, che precedentemente erano appartenute all'arcidiocesi di Modena.\nGuastalla.\nLa diocesi di Guastalla \u00e8 stata eretta il 18 settembre 1828 con la bolla \"De commisso nobis\" di papa Leone XII. La Chiesa guastallese aveva ottenuto, fin dal XII secolo, l'esenzione dalla giurisdizione vescovile di Reggio e sottomessa ai Benedettini. In seguito, su istanza dell'arciprete Gerardo nel 1471 fu eretta in arcipretura \"nullius diocesis\"; infine il 5 novembre 1585 papa Sisto V la trasform\u00f2 nuovamente in Chiesa abbaziale \"nullius\", appartenente alla provincia ecclesiastica di Milano. Nel 1629 l'abate Vincenzo Lojani, esercitando i suoi diritti quasi episcopali, convoc\u00f2 un sinodo della Chiesa guastallese. Questa autonomia di Guastalla suscit\u00f2 in pi\u00f9 occasioni il disaccordo dei vescovi di Reggio; con solenne motu proprio del 17 settembre 1773 papa Clemente XIV ribad\u00ec l'esenzione vescovile della Chiesa di Guastalla e la sua diretta sottomissione alla Santa Sede.\nAgli inizi dell'Ottocento, su istanza della duchessa Maria Luigia d'Austria, l'abbazia \"nullius\" fu elevata al rango di diocesi e fu nominato primo vescovo Giovanni Tommaso Neuschel, che fu anche l'ultimo abate. La diocesi, molto piccola, comprendeva inizialmente 11 parrocchie: le 5 di Guastalla, e le 6 parrocchie dei comuni di Reggiolo e di Luzzara sottratte alla diocesi di Parma.\nOriginariamente immediatamente soggetta alla Santa Sede, il 22 agosto 1855 la diocesi \u00e8 entrata a far parte della provincia ecclesiastica di Modena.\nNel 1866 ingrand\u00ec il proprio territorio con altre 13 parrocchie cedute dalla diocesi di Reggio Emilia.\nNel 1885 la diocesi di Guastalla aveva 89 preti, comprendeva 26 parrocchie, per un totale di poco pi\u00f9 di 53 mila abitanti.\nIl 26 maggio 1967, con la lettera apostolica \"Porta caeli\", papa Paolo VI ha proclamato la Beata Maria Vergine della Porta e San Francesco d'Assisi patroni principali della diocesi di Guastalla.\nAl momento dell'unione con Reggio Emilia, la diocesi di Guastalla comprendeva 30 parrocchie nei comuni di Bagnolo in Piano, Boretto, Brescello, Campagnola Emilia, Fabbrico, Gualtieri, Guastalla, Luzzara, Novellara e Reggiolo.\nSedi unite.\nIl 10 febbraio 1973 Gilberto Baroni, gi\u00e0 vescovo di Reggio Emilia dal 1965, fu nominato anche vescovo di Guastalla, unendo cos\u00ec \"in persona episcopi\" le due diocesi.\nIl 30 settembre 1986, in forza del decreto \"Instantibus votis\" della Congregazione per i Vescovi, fu stabilita la \"plena unione\" delle due diocesi e la nuova circoscrizione ecclesiastica ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 570.896 persone contava 499.796 battezzati, corrispondenti all'87,5% del totale."}
{"id": "69781", "revid": "767487", "url": "https://it.wikipedia.org/wiki?curid=69781", "title": "New York, New York (film)", "text": "New York, New York \u00e8 un musical del 1977 diretto da Martin Scorsese, con le canzoni scritte da Fred Ebb per il testo e da John Kander per la musica.\nTrama.\nIl 2 settembre 1945, mentre New York festeggia la resa del Giappone, il giovane sassofonista Jimmy Doyle adocchia, tra la folla riunita nel salone di un grande albergo, una ragazza, Francine Evans, e, dopo un assiduo corteggiamento, riesce a conquistarla. Francine \u00e8 un'ottima cantante, per cui sia lei che Jimmy trovano un impiego prima in un night, poi in una orchestra sempre in giro per la contea. Quando il direttore dell'orchestra si ritira, Jimmy, che intanto ha sposato Francine, ne prende il posto.\nQuando alla coppia nasce un figlio, i due, invece di sentirsi pi\u00f9 uniti, vedono aggravarsi i contrasti dovuti ai caratteri, che gi\u00e0 cominciavano a incrinare il loro rapporto. Da quel giorno, anche le loro carriere divergono: Francine \u00e8 ormai una diva, non solo della canzone ma anche del cinema, mentre Jimmy ha un lungo periodo di oscurit\u00e0 e la allontana da s\u00e9. Rimasto solo, per\u00f2, Jimmy si riprende e diventa un idolo del jazz. Dopo qualche tempo, i due si rivedono la sera in cui Francine porta al successo la canzone \"New York, New York\", che nel film Jimmy, molto tempo prima, aveva composto per lei: forse si vogliono ancora bene, ma stavolta \u00e8 Francine a respingere Jimmy.\nRivisitazioni.\nAlla sua prima uscita il film aveva una durata di 162 minuti. Non avendo avuto successo al botteghino, venne in seguito tagliato, riducendo la durata a 133 minuti. Nel 1981 fu quindi ripubblicato inserendo le scene tagliate nei contenuti inediti.\nColonna sonora.\nLa colonna sonora del film \u00e8 stata pubblicata nel 1977 dall'etichetta EMI. La canzone principale del film, \"Theme from New York, New York\", divenne famosa quando Frank Sinatra ne registr\u00f2 una cover nel 1980. La canzone divenne una hit, ed entrambe le versioni (quella di Sinatra e quella di Minnelli) divennero un simbolo di Manhattan in New York City. La Minnelli continua tuttora ad eseguire in quasi tutti i suoi concerti questa canzone."}
{"id": "69784", "revid": "1543377", "url": "https://it.wikipedia.org/wiki?curid=69784", "title": "Uzbekistan", "text": "LUzbekistan, ufficialmente Repubblica dell'Uzbekistan (in uzbeco \"O\u2018zbekiston Respublikasi\", \"\u040e\u0437\u0431\u0435\u043a\u0438\u0441\u0442\u043e\u043d \u0420\u0435\u0441\u043f\u0443\u0431\u043b\u0438\u043a\u0430\u0441\u0438\" in italiano chiamato anche \"Usbechistan\" o in antico italiano \"Usbechia\") \u00e8 uno Stato dell'Asia centrale. La sua capitale \u00e8 Tashkent, che conta oltre 2,3 milioni di abitanti.\nConfina a nord e a ovest con il Kazakistan, a est con il Kirghizistan e il Tagikistan, a sud con l'Afghanistan e il Turkmenistan; insieme al Liechtenstein, \u00e8 uno degli unici due stati al mondo doppiamente senza sbocco al mare, ovvero, oltre a non avere sbocchi sul mare, confina con Stati anch'essi privi di sbocco sul mare. Le lingue ufficiali sono l'uzbeco, e nella repubblica autonoma del Karakalpakstan, il caracalpaco.\nStoria.\nI territori dell'attuale Uzbekistan furono compresi nelle satrapie di Sogdiana e Corasmia dell'impero achemenide, fino alla conquista di Alessandro Magno. Successivamente la regione entr\u00f2 a far parte degli Stati Partico e sasanide.\nNel Medioevo emerge per la prima volta l'elemento turco con la potenza qaraqanide (IX-XII secolo), che si rafforzer\u00e0 dall'XI secolo a spese del regno persiano dei Samanidi. Questa verr\u00e0 poi soppiantata dai Mongoli all'inizio del XIII secolo, che fonderanno il regno centroasiatico del Chagatay, peraltro rapidamente \"turchizzandosi\" nella lingua e nei costumi. Successivamente, con l'emergere della figura di Tamerlano che si riproponeva di rinnovare i fasti e le conquiste di Gengis Khan, Samarcanda diverr\u00e0 uno dei grandi centri della civilt\u00e0 timuride e dell'Asia Centrale musulmana.\nDal XVI secolo, con la dinastia di origine mongola degli Shaybanidi il paese comincia a chiamarsi Uzbekistan e nella seconda met\u00e0 del secolo la capitale viene spostata a Bukhara. Emergono successivamente due formazioni destinate a durare tra alterne vicende fino alla met\u00e0 del XIX secolo: il Khanato di Khiva e il Khanato di Bukhara, spesso in conflitto tra loro, e dal Settecento si former\u00e0, pi\u00f9 a est, il Khanato di Kokand. La regione fu per tutta l'epoca dell'Impero Safavide (XVI secolo - met\u00e0 del XVIII secolo) al centro di conflitti sia con i sovrani persiani che, pi\u00f9 tardi, con la nascente potenza russa. Nel XIX secolo, l'impero russo cominci\u00f2 la sua espansione nell'Asia centrale; ma a differenza di altri territori turchi centroasiatici (Kazakistan, Kirghizistan), Khiva e Bukhara non vennero subito annesse, bens\u00ec divennero emirati vassalli della Corona Zarista.\nSullo sfondo \u00e8 il periodo del \"Grande gioco\", ovvero del confronto geopolitico e militare tra Impero russo e Impero britannico, che si fa solitamente iniziare nel 1813 e finire con la convenzione anglo-russa del 1907. All'inizio del XIX secolo circa 2000 miglia separavano l'India britannica e le regioni periferiche della Russia zarista. Gran parte di quelle terre non erano neanche tracciate sulle mappe. Dopo la rivoluzione bolscevica del 1917 segu\u00ec una seconda fase dei rapporti con la Russia, con la creazione, dopo varie complesse vicende, della Repubblica bolscevica di Bukhara. In seguito, nonostante alcune prime resistenze ai bolscevichi, l'Uzbekistan entr\u00f2 a far parte dell'Unione Sovietica.\nIl 1\u00ba settembre 1991 l'Uzbekistan, seppur riluttante, dichiar\u00f2 l'indipendenza. Mentre le tre repubbliche baltiche guidarono la battaglia per l'indipendenza, quelli dell'Asia centrale ne ebbero timore. \"Le forze indipendentiste che spingevano per la separazione dall'Unione (Sovietica) erano molto deboli in Asia centrale. . Il 30 Luglio 2004 si verificarono gli Attentati alle ambasciate di Tashkent.\nIl 13 maggio 2005, violente dimostrazioni di protesta scoppiarono nella citt\u00e0 di Andijan, nella regione di Ferghana, in seguito alle azioni di antiterrorismo del governo, che portarono all'arresto di 23 cittadini accusati di essere integralisti islamici. In seguito ai tumulti i soldati spararono sulla folla uccidendo molte centinaia di persone (meno di 200 secondo le fonti ufficiali). I dimostranti per ritorsione presero in ostaggio 30 persone. Nello stesso giorno a Ta\u0161kent, un sospetto kamikaze venne colpito ed ucciso all'esterno dell'ambasciata d'Israele.\nLa repressione del presidente Islom Karimov, poi estesa, si ritiene che abbia provocato anche altre vittime, non conteggiate negli elenchi ufficiali. In seguito alla repressione si ritiene che comunque i capi pi\u00f9 importanti della rivolta \"islamista\" siano fuggiti ed abbiano trovato rifugio in Afghanistan, dove \u00e8 stata segnalata la loro presenza nella regione del Vaziristan pakistano.\nGeografia.\nEsteso per 1500\u00a0km da nord-ovest a sud-est, con una larghezza media che non supera i 300\u00a0km, l'Uzbekistan si allunga dalle falde occidentali del massiccio dell'Alaj (a est), che inquadrano la valle del Fergana (una fossa di sprofondamento), sino alle rive del vastissimo lago d'Aral (a ovest), residuo di un antico mare, a soli 53\u00a0m di altitudine. Nel territorio si distinguono due zone geomorfologiche e climatiche.\nLa parte occidentale \u00e8 dominata dalla steppa arida del Kyzylkum (300.000\u00a0km\u00b2, in parte nel Kazakistan), che arriva sino all'Aral. L'Amu Darya, che segna per un lungo tratto il confine con il Turkmenistan, divide questa zona semidesertica, ricca di giacimenti di gas naturale, dall'altopiano desertico del Karakumy (in territorio turkmeno) e dal deserto dell'Ustjurt, che si estende a ovest dell'Aral sino al Caspio. Le pianure che circondano il Lago d'Aral appartengono alla Repubblica Autonoma dei Karakalpak. In tutta la regione occidentale il clima \u00e8 continentale secco, con temperature minime in gennaio di -29\u00a0\u00b0C e massime estive di +45\u00a0\u00b0C; le precipitazioni sono inferiori a 100\u00a0mm annui.\nNella parte orientale, i bacini fluviali del Zerav\u0161an, dell'Amu Darya e del Syr Darya sono separati dalle estreme propaggini dei Tian \u0160an, dell'Alaj e del Pamir, catene montuose giovani e fortemente sismiche. La pi\u00f9 elevata tra queste \u00e8 quella dei Gissar, dove al confine con il Tagikistan si trova la pi\u00f9 alta vetta del paese, il Khazret Sultan (4643 m s.l.m.) Tra le catene dell'Alatau e dell'Alaj si estende la gi\u00e0 menzionata pianura del Fergana, bacino tettonico lungo 300\u00a0km e largo 100, bagnato dal Syrdar'ja e dai suoi affluenti, in cui si concentra una parte rilevante della popolazione. La frontiera con il Tagikistan taglia queste catene e le valli che le separano in modo assai complesso: la valle del Fergana, per esempio, \u00e8 separata dalla capitale Ta\u0161kent da territorio tagico. Il controllo dei corsi d'acqua, essenziale per la vita economica, crea rivalit\u00e0 tra i due Paesi. Nelle valli fluviali e sulle pendici montuose la continentalit\u00e0 del clima si attenua e aumentano le precipitazioni (da 300\u00a0mm annui nelle pianure a pi\u00f9 di 1000 sui rilievi).\nIl 4,6% del territorio \u00e8 costituito da aree protette.\nSociet\u00e0.\nL'Uzbekistan \u00e8 lo stato pi\u00f9 popoloso dell'Asia centrale. I suoi 32,4 milioni di abitanti, concentrati nel Sud e nell'Est del paese, costituiscono infatti circa la met\u00e0 della popolazione totale dell'area. L'Uzbekistan, al tempo dell'Unione Sovietica, era una delle repubbliche pi\u00f9 povere; gran parte della popolazione era occupata nella coltivazione del cotone in piccole comunit\u00e0 rurali. Ancora oggi, buona parte degli abitanti vive nelle campagne e dipende dall'attivit\u00e0 agricola per la propria sussistenza. \nIl sistema educativo ha consentito di avere una percentuale di alfabetizzazione della popolazione del 97%, e la maggior parte delle persone ha un livello di istruzione di durata di almeno 11 anni. In tempi recenti l'apertura di sedi di istituti universitari esteri come il Politecnico di Torino o l\u2019Universit\u00e0 di Westminster ha arricchito l'offerta di cultura di livello elevato nel Paese. \nEtnie.\nSecondo le stime ufficiali, nel 2017 gli uzbeki costituivano di gran lunga il gruppo etnico principale (83,8%), seguiti da tagiki (4,8%), kazaki (2,5%), russi (2,3%) e caracalpachi (2,2%). Le stime di cui sopra per\u00f2 soffrono del fenomeno della uzbekizzazione forzata della societ\u00e0 voluta dal Presidente Karimov, scomparso nel 2016. \nIn sostanza molte persone si dichiarano di etnia uzbeka senza esserlo. I meticci, incroci fra due o pi\u00f9 etnie, rappresentano probabilmente ben pi\u00f9 della met\u00e0 della popolazione.\nLingue.\nL'uzbeko (una lingua turca orientale) \u00e8 la lingua ufficiale ed \u00e8 parlata dalla maggioranza della popolazione. Vi \u00e8 stato un tentativo dal 1991 di trascriverla mediante l'alfabeto latino, ma al momento viene utilizzato solo per i siti web, per la valuta locale, il som uzbeko e per i luoghi turistici e d'interesse pi\u00f9 rilevanti (stazioni, ecc.); negli altri ambiti, soprattutto quello della stampa e della cartellonistica, \u00e8 ancora ampiamente utilizzato l'alfabeto cirillico. Nella regione autonoma del Karakalpakstan ha status di lingua ufficiale, accanto all'uzbeco, il caracalpaco. Tra le lingue parlate dalle minoranze \u00e8 importante il tagiko, diffuso ancora a Bukhara e a Samarcanda e collegato alla prestigiosa tradizione della letteratura persiana. \nIl russo \u00e8 la lingua interetnica e viene largamente usato - parallelamente all'uzbeko - nella vita comune, soprattutto nei grandi centri urbani e per la gran parte delle attivit\u00e0 commerciali e governative.\nReligione.\nSecondo una ricerca stilata nel 2009 dal Dipartimento di Stato degli Stati Uniti d'America, il 79% degli Uzbeki aderisce all'Islam e il 5% alla Chiesa russo-ortodossa, mentre il rimanente 16% professa altri credi religiosi. Una relazione del Pew Research Center, invece, riferisce che 96,3% degli Uzbeki sono musulmani. Si registrano inoltre alcune migliaia di ebrei, ci\u00f2 che resta di un'antica e consistente comunit\u00e0 in gran parte emigrata in Israele e negli USA.\nCome in altri paesi dell'Asia centrale, la pratica dell'Islam, pur predominante, non \u00e8 unitaria e riflette tradizioni, movimenti di riforma e secolarizzazioni che si sono avvicendati specialmente nel corso del Novecento: ne risulta che il 54% dei musulmani non aderisce ad alcuna corrente, mentre sunniti e sciiti sono rispettivamente il 18% e l'1%.\nSuddivisioni amministrative.\nL'Uzbekistan \u00e8 diviso in dodici regioni (\"viloyatlar\", al singolare: \"viloyat\"), una repubblica autonoma (Karakalpakstan), e una citt\u00e0 indipendente (Tashkent).\nIn dettaglio le regioni sono:\nPolitica.\nL'Uzbekistan \u00e8 una repubblica costituzionale presidenziale unitaria. La Costituzione dell'Uzbekistan (O\u02bbzbekiston Respublikasining Konstitutsiyasi), che risale all' 8 dicembre 1992, prevede un sistema presidenziale con separazione dei poteri tra i rami esecutivo, legislativo e giudiziario. Il potere legislativo \u00e8 esercitato dalle due camere dell'Oliy Majlis. Il potere giudiziario \u00e8 esercitato dalla Corte suprema, dalla Corte costituzionale e dalla Corte economica superiore. Il potere esecutivo \u00e8 esercitato dal governo e dal primo ministro dell'Uzbekistan. Il presidente \u00e8 il capo di Stato ed \u00e8 eletto con voto popolare per un mandato di cinque anni. La vita politica del paese \u00e8 tuttavia dominata dal presidente e dal governo centralizzato che insieme esercitano un controllo quasi completo sugli altri rami. Nel 2016 il Democracy Index ha indicato il paese come stato autoritario.\nPolitica interna.\nDopo che l'Uzbekistan ha dichiarato l'indipendenza dall'Unione Sovietica nel 1991, si sono tenute le elezioni e Islom Karimov \u00e8 stato eletto primo presidente dell'Uzbekistan il 29 dicembre 1991. Islom Karimow ha guidato il paese fino al 2 settembre 2016. Formatosi nelle strutture burocratiche ex sovietiche e artefice dell'indipendenza nazionale, egli aveva strutturato un regime fortemente personalistico, trasformando radicalmente le vecchie strutture sovietiche e recuperando gli antichi costumi uzbechi ereditati in particolare dagli antichi Khanato di Chiva ed Emirato di Buchara. Si sono cos\u00ec prepotentemente riaffermati i concetti di clan e di trib\u00f9, che oggi sono alla base della vita sociale uzbeka. Da segnalare anche il recupero di antiche tradizioni e costumi risalenti ai tempi d'oro di Samarcanda, specialmente in occasione degli eventi pi\u00f9 importanti della vita (nascite, matrimoni, funerali).\nKarimov aveva assai puntato sul recupero di questi costumi, in opposizione da un lato ai costumi russi d'importazione, dall'altro ai costumi islamici a loro volta prepotentemente in rinascita. Gli stessi oppositori di Karimov si sono organizzati in clan ed in certe zone del Paese hanno ottenuto notevoli poteri amministrativi dal Governo centrale. Karimov aveva basato gran parte della sua propaganda nazionale sulla lotta all'islamismo terrorista, ci\u00f2 che gli ha permesso anche in politica estera di avere un certo successo sia nei rapporti con la Russia, sia in quelli con gli Stati Uniti, cui ha concesso numerose basi militari nel suo territorio.\nDopo la morte di Islam Karimov, il secondo presidente Shavkat Mirziyoyev, ha iniziato un nuovo corso. Ha dichiarato infatti di volere abolire la schiavit\u00f9 del cotone e l'uso sistematico del lavoro minorile. Questo ha portato a un miglioramento delle relazioni con i paesi vicini di Kirghizistan, Tagikistan e Afghanistan.\nPolitica estera.\nL'Uzbekistan \u00e8 membro delle Nazioni Unite, della Comunit\u00e0 degli Stati Indipendenti, dell'OSCE, del Fondo Monetario Internazionale, dell'Organizzazione per la Cooperazione di Shanghai e dell'Organizzazione della cooperazione islamica. Inoltre \u00e8 paese osservatore insieme al Tagikistan dell'Unione economica eurasiatica. I principali partner commerciali del paese sono Cina, Turchia, Russia e Kazakistan.\nCultura.\nLetterature dell'Uzbekistan.\nStoricamente la corte iranica di Bukhara fu il primo grande centro di diffusione della letteratura persiana sin dal X secolo. Il territorio dell'attuale Uzbekistan cominci\u00f2 a venire gradualmente turchizzato a partire dall'epoca qarakhanide (X-XII secolo), e l'elemento iranico vi divenne demograficamente minoritario dall'epoca mongola. Tra le prime grandi figure \u00e8 quella del mistico sufi e poeta Ahmad Yasawi (morto nel 1166), cui \u00e8 attribuito un canzoniere di quartine mistico-moraleggianti e che \u00e8 pure all'origine dell'omonima confraternita mistica dei \"Yasawi\". Altra notevole figura \u00e8 quella del lirico Khwarizmi (XIV secolo) autore di un notevole poema: il \"Libro dell'amore\" (\"mohabbat-name\"). Ma la cultura letteraria fu sempre monopolizzata dal persiano almeno fino al periodo timuride, ossia l'epoca inaugurata dall'emergere di Tamerlano a cavallo tra il XIV secolo e il XV secolo.\nNel XV secolo si afferma con il grande poeta e poligrafo bilingue (persiano e turco) Ali Sher Nava'i (morto nel 1501 a Herat) la prima orgogliosa rivendicazione della piena dignit\u00e0 letteraria del turco dell'Asia Centrale (turco chagatay): a questo scrittore, autore di poemi e canzonieri, \u00e8 dovuto infatti un celebre trattatello che mette a confronto pregi e difetti delle due lingue. A Babur (morto nel 1530), sovrano salito al trono nel 1494 e pronipote di Tamerlano, si deve un famoso diario, il \"Babur-name\", in cui le impressioni e esperienze personali si alternano alla narrazione delle imprese di conquista, soprattutto quelle relative alla campagna d'India che getter\u00e0 le basi dell'Impero Moghul. Dopo di allora il bilinguismo tra gli scrittori turchi dell'Asia Centrale rimane comunque diffuso. A partire dall'Ottocento avviene una progressiva familiarizzazione con la cultura europea, mediata dalla Russia zarista che assoggetta progressivamente il territorio uzbeko alla propria sovranit\u00e0.\nFigura di rilievo della prima met\u00e0 del XX secolo fu il poeta Hamza Hakimzade Niyazi (1889-1929).\nIn epoca sovietica, quando avviene il passaggio dall'alfabeto arabo all'alfabeto cirillico, si va progressivamente affermando la supremazia di una letteratura in turco uzbeco; ma la consistente minoranza persofona tagikca continua a mantenere accesa la fiaccola della tradizione letteraria persiana. A livello estetico e tematico, la letteratura uzbeca di epoca sovietica si va decisamente sintonizzando con i dettami del \"realismo socialista\" e delle \"forme nazionali\" dell'arte; molti scrittori compongono anche in russo. Con la recentemente riacquistata indipendenza, dopo la caduta dell'URSS, si sono messe in moto altre complesse dinamiche di distanziamento dalla cultura russa e di contemporaneo rinsaldamento del legame con la tradizione islamica da un lato, e con il patrimonio folklorico-culturale panturco dall'altro. Uno dei primi cambiamenti \u00e8 stata la reintroduzione nel 1991 dell'alfabeto latino, vietato da Stalin nel 1940, tuttavia il cirillico \u00e8 tuttora l'alfabeto pi\u00f9 usato. Il passaggio all'indipendenza non ha invece significato maggior libert\u00e0 di espressione artistica, come prova emblematicamente il caso dello scrittore Hamid Ismailov autore del romanzo satirico \"The Railway\" (2006), messo al bando dalle autorit\u00e0.\nMusica.\nStrumento musicale del popolo uzbeko \u00e8 il Rubab.Tipica musica e danza tradizionale \u00e8 rappresentata dal lazgi. Tra le cantanti uzbeke affermatesi nel XXI secolo spicca Shahzoda.\nArte.\nL'arte preislamica del territorio uzbeco va inquadrata nella storia dell'arte delle grandi formazioni storico-culturali succedutesi nell'area: achemenide, greco-battriana, partica, sasanide. L'arte uzbeca contemporanea si inserisce nella grande tradizione dell'arte islamica cui, dal XIX secolo, si sono via via aggiunti gli influssi di correnti occidentali soprattutto attraverso la mediazione della cultura russa zarista e, pi\u00f9 tardi, sovietica (realismo socialista, \"forme nazionali\" di arte ecc.).\nPatrimoni dell'umanit\u00e0.\nCinque siti dell'Uzbekistan sono iscritti nella Lista dei patrimoni dell'umanit\u00e0 dell' UNESCO.\nScienza.\nNel 780 circa, nella regione Corasmia ovvero l'attuale regione di Khorezm, nacque lo scienziato Mu\u1e25ammad al-Khw\u0101rizm\u012b. Questi diede importanti contributi in matematica astronomia e geografia. La parola algebra deriva dal nome del suo libro Al-kit\u0101b al-\u01e7abr wa l-muq\u0101bala, che tratta la risoluzione di equazioni di primo e di secondo grado. La parola algoritmo altro non \u00e8 che la trascrizione latina del suo nome.\nNel 980 circa a Afshona, nella Regione di Bukhara, allora parte dell'impero dei Samanidi, nacque il grande filosofo Avicenna (Ibn Sin\u0101), considerato da molti il padre della medicina moderna e ricordato in particolare per le due famose opere: Il canone della medicina e Il libro della guarigione.\nGastronomia.\nLa cucina uzbeka si inserisce all'interno delle cucine dell'Asia centrale.\nEconomia.\nL'economia dell'Uzbekistan \u00e8 dominata da due realt\u00e0. La prima \u00e8 la massiccia irrigazione artificiale e la fertilizzazione delle regioni aride e semiaride, necessarie per mantenere la produzione del cotone grezzo, la sua principale coltura (l'Uzbekistan \u00e8 il secondo produttore mondiale dopo gli Stati Uniti d'America), come risultato dei grossi sforzi intrapresi nel settore dell'economia e dell'ecologia. La seconda (presente anche nelle altre repubbliche centroasiatiche) \u00e8 il crollo del vecchio sistema commerciale sovietico che ha trasformato il paese, incentivando la produzione di una grande quantit\u00e0 di materie prime piuttosto che di prodotti finiti, nonostante l'esistenza di industrie nei dintorni di Tashkent, Samarcanda, Bukhara e nella valle di Fergana.\nL'Uzbekistan, privo di sbocchi sul mare, deve affrontare notevoli difficolt\u00e0 per far arrivare i propri prodotti sui mercati delle valute forti.\nL'Uzbekistan si \u00e8 assunto il difficile compito di limitare la propria dipendenza dal mercato del cotone e di riportare il fertile suolo della parte orientale del Paese alla produzione agricola policolturale.\nAltre importanti colture sono la frutta e il riso, specialmente nella valle del Fergana, che \u00e8 anche il principale centro di bachicoltura e di sericultura (Marghilan e Andijan). L'allevamento di animali predomina nelle aride regioni occidentali, soprattutto nella regione di Bukhara, dove viene allevata la pecora Karakul, con la sua lana vellutata, tinta in diversi colori.\nL'Uzbekistan \u00e8 all'ottavo posto nel mondo per la produzione di oro. La miniera di Muruntau nel deserto di Kyzylkum \u00e8 ritenuta la pi\u00f9 grande miniera d'oro a cielo aperto del mondo. Altre risorse naturali sono carbone, gas naturale, petrolio, uranio e metalli non ferrosi e rari. Circa il 3% del paese \u00e8 costituito da foreste e il legname viene importato. La maggior parte dell'elettricit\u00e0 proviene da centrali termiche, per lo pi\u00f9 alimentate a carbone, circa il 15% da centrali idroelettriche.\nIl governo ha investito in nuove infrastrutture, attirando investimenti esteri su larga scala, soprattutto nel settore tessile e automobilistico, e si sta impegnando a rendere il paese indipendente per quanto riguarda elettricit\u00e0, cibo, petrolio e gas. I principali prodotti di esportazione sono naturalmente il cotone grezzo (pi\u00f9 del 40% del valore di tutta la produzione agricola) il filo, i tessuti e l'abbigliamento di cotone, oltre ai metalli non ferrosi. Pi\u00f9 dei quattro quinti del commercio uzbeko si svolge ancora con i paesi della Comunit\u00e0 degli Stati Indipendenti (CSI).\nLa politica del governo, intesa a sostituire gradualmente i lavoratori russi con manodopera centroasiatica, ha provocato, soprattutto negli anno fra il 2000 e il 2010, una fuga di cervelli all'estero, dove tra l'altro lavora una quota imponente di uomini compresi nella fascia d'et\u00e0 fra i 18 e i 40 anni che, con le loro rimesse, costituiscono una voce importante del bilancio dello Stato. Il Presidente Shavkat Mirziyoev ha adottato a partire dal 2017, una politica aperturista, cercando di invertire il processo emigrativo e attirare personalit\u00e0 accademiche a supporto della pubblica istruzione e per la riqualificazione del Paese.\nSono presenti diversi istituti universitari europei, fra i quali spiccano il Politecnico di Torino e l'Universit\u00e0 di Westminster.\nL'economia \u00e8 ancora in parte protetta da barriere doganali. La valuta locale, il Som Uzbeko, \u00e8 dal 2018 tornato ad essere una moneta convertibile bench\u00e9 vi siano ancora molti limiti all'esportazione di valuta. La fattispecie ha attivato un forte flusso di capitali stranieri ed investimenti, soprattutto nel settore immobiliare e nello sfruttamento delle risorse minerarie.\nStando alle cifre del 2017 della Banca Mondiale, l'Uzbekistan \u00e8 un Paese con un reddito, a parit\u00e0 di potere d'acquisto (PPA) annuo di 6.990 dollari (poco pi\u00f9 di 500 dollari al mese). Il salario medio a Tashkent, citt\u00e0 che rappresenta di fatto un'oasi economica a s\u00e9 stante, \u00e8 di circa 250 dollari al mese netti per le figure comuni, di circa 350 per le figure mediamente qualificate e di circa 1.000 e anche pi\u00f9 dollari per quelle molto qualificate (economisti, ingegneri, avvocati, informatici, medici). Nelle periferie urbane e nelle campagne gli stipendi possono essere invece di molto inferiori, lo stipendio medio di un operaio si aggira intorno ai 150 dollari e viene praticato ancora il baratto essendo moltissime le famiglie che hanno animali da cortile, mucche ed orti e spesso trovano pi\u00f9 conveniente scambiare questi prodotti con altri a disposizione dei vicini piuttosto che venderli sul mercato locale. Il costo della vita \u00e8 molto pi\u00f9 basso in confronto a quello europeo ma decisamente alto in rapporto agli stipendi medi. I prodotti d'importazione, essendo soggetti a dazi pesanti, possono costare anche il 200% in pi\u00f9 rispetto ai mercati occidentali.\nNonostante tutto il PIL uzbeko \u00e8 cresciuto con una media decisamente alta e approssimabile intorno all'8%. L'Uzbekistan si sta trasformando lentamente in un Paese manifatturiero. La produzione di auto (imponenti gli investimenti della General Motors), di elettrodomestici, di semilavorati del cotone, spinge in alto l'economia nazionale e il tenore di vita, perlomeno nei grandi centri urbani e in particolar modo nella capitale Tashkent, citt\u00e0 che si \u00e8 trasformata negli ultimi anni fino a diventare una citt\u00e0 molto attrezzata, bella esteticamente e fornita di tutti i servizi di una citt\u00e0 moderna.\nTrasporti.\nIn Uzbekistan sia la rete stradale sia le infrastrutture portuali lungo il fiume Amu Darya risultano arretrate e penalizzate da una scarsa manutenzione. All'inizio del XXI secolo importanti investimenti sono stati dedicati sia al trasporto aereo sia a quello ferroviario attraverso un piano statale di ammodernamento con investimenti per oltre 10 miliardi di dollari nel solo settore trasporti che ha realizzato opere strategiche di notevole importanza quali ad esempio la linea ferroviaria ad alta velocit\u00e0 Tashkent - Bukhara oppure la nuova linea ferroviaria Angren - Pap che permette un collegamento ferroviario diretto fra la Valle di Fergana e il resto del Paese un tempo possibile solo attraverso il Tagikistan.\nSignificativo il nuovo collegamento ferroviario con l'Afghanistan, che ha connesso ed esteso il sistema ferroviario a scartamento largo russo, adottato in Uzbekistan, da Hairatan a Mazar-i Sharif all'interno di questo ultimo paese. L'evenienza che l'Uzbekistan rappresenti uno dei principali crocevia della Nuova Via della Seta \"One Belt One Road\", ha riversato nel settore trasportistico capitali ingentissimi. Il settore \u00e8 in continuo e veloce sviluppo.\nSport.\nLotta.\nL'Uzbekistan ha ottenuto ottimi risultati nella disciplina della lotta con Artur Taymazov, oro mondiale nel 2003 e nel 2006.\nCalcio.\nLa Nazionale di calcio dell'Uzbekistan ha ottenuto un importante risultato nel 1994 vincendo la medaglia d'oro ai Giochi asiatici, tenutisi in Giappone.\nGiochi olimpici.\nIl primo oro olimpico per l'Uzbekistan \u00e8 stato conquistato nel freestyle da Lina \u010cerjazova, ai Giochi olimpici invernali di Lillehammer 1994."}
{"id": "69788", "revid": "287204", "url": "https://it.wikipedia.org/wiki?curid=69788", "title": "Surf sulla folla", "text": "Il surf sulla folla (in inglese crowd surfing, espressione che designa l'atto di \"surfare su una folla\") consiste nel passare una persona sopra il resto del pubblico. Si tratta di un'usanza invalsa prevalentemente nei concerti rock: uno degli spettatori si fa sollevare sopra le teste del resto della folla oppure si lancia dal palco dove la band sta suonando e \"surfa\", cio\u00e8 viene letteralmente trasportato, passando di mano in mano. \nA volte il surf sulla folla viene dopo il tuffo dal palco (in inglese \"stage diving\").\nNel 2000, al Roskilde Festival, morirono nove persone ed altre furono calpestate riportando ferite durante un concerto dei Pearl Jam. Da allora, il \"crowd surfing\" \u00e8 illegale nella maggior parte dei festival e dei concerti in Europa.\nIl gruppo musicale They Might Be Giants, pur scoraggiando con forza questa pratica, la definisce \"passing the dude\"."}
{"id": "69790", "revid": "219110", "url": "https://it.wikipedia.org/wiki?curid=69790", "title": "Universal Disk Format", "text": "Universal Disk Format (in acronimo UDF) \u00e8 un file system creato dall'\"OSTA\" (Optical Storage Technology Association) che implementa lo standard \"ISO 13346\" per sopperire alle esigenze che file system ISO 9660 non garantiva pi\u00f9 per i CD e DVD.\nDescrizione.\nPrevede nomi di file con maiuscole e minuscole, con lunghezza massima di 255 caratteri. \u00c8 stato ottimizzato per utilizzare dati di grandi dimensioni e per minimizzare la necessit\u00e0 di cambiamenti quando un file deve essere aggiunto o cancellato, per questo motivo \u00e8 utilizzato da certi software di scrittura a pacchetti CD-R/CD-RW.\nLe dimensioni massime dei file archiviabili \u00e8 di 16 Exbibyte, file pi\u00f9 grandi non possono essere scritti con questo file system.\nSupporto nei sistemi operativi.\nWindows 98 e Windows 2000 possono utilizzare perfettamente il formato UDF, necessitando per\u00f2 di driver aggiuntivi mentre Windows XP e successivi hanno invece un supporto nativo. Mac OS supporta UDF a partire dalla versione 8.1, mentre il kernel linux lo supporta a partire dalla release 2.4, sebbene le versioni pi\u00f9 recenti abbiano capacit\u00e0 di sola lettura."}
{"id": "69799", "revid": "310967", "url": "https://it.wikipedia.org/wiki?curid=69799", "title": "Binomio", "text": "In matematica si definisce binomio la somma algebrica di due monomi\nCiascuna lettera, di solito scritta in minuscolo, rappresenta un generico numero reale o complesso.\nPotenze di binomio.\nIl quadrato di un binomio \u00e8 dato dal quadrato del primo termine, pi\u00f9 il doppio prodotto del primo per il secondo, pi\u00f9 il quadrato del secondo:\nIl cubo di un binomio \u00e8 dato dal cubo del primo monomio, pi\u00f9 il triplo del prodotto del quadrato del primo monomio per il secondo, pi\u00f9 il triplo del prodotto del primo monomio per il quadrato del secondo, pi\u00f9 il cubo del secondo monomio:\nPer le potenze di ordine superiore si procede in modo simile:\ndove i formula_8, formula_9, formula_10\nsono i coefficienti binomiali ottenibili tramite il Triangolo di Tartaglia."}
{"id": "69800", "revid": "661526", "url": "https://it.wikipedia.org/wiki?curid=69800", "title": "Frazione", "text": ""}
{"id": "69808", "revid": "834", "url": "https://it.wikipedia.org/wiki?curid=69808", "title": "Lue", "text": ""}
{"id": "69809", "revid": "536103", "url": "https://it.wikipedia.org/wiki?curid=69809", "title": "Lingue basso-tedesche", "text": "La lingua basso-tedesca o basso sassone (\"Plattd\u00fc\u00fctsch\", alto tedesco: \"Plattdeutsch\" o \"Niederdeutsch\", olandese : Nederduits) \u00e8 una lingua parlata nel nord della Germania che appartiene al gruppo basso tedesco delle lingue germaniche occidentali. Oggi - data una retrospettiva all'incirca della seconda met\u00e0 del XX secolo - \u00e8 quasi estinta oppure sta per ridursi alla variet\u00e0 di una minoranza sempre pi\u00f9 limitata nelle regioni confinanti con il Mare del Nord. Pochissimi residui della variet\u00e0 sono sopravvissuti nella parlata regionale. Persino la regione di Hannover, tradizionalmente da ascrivere al basso-tedesco, ha adottato lo standard dell'alto-tedesco, lingua ufficiale e maggioritaria in Germania.\nDescrizione.\nLa lingua basso-tedesca si distingue dai dialetti alto-tedeschi (tedesco superiore e tedesco centrale), che costituiscono la base della lingua tedesca standard, in quanto (cos\u00ec come le altre lingue germaniche occidentali, ovvero nederlandese, inglese, frisone) non ha sub\u00ecto la seconda rotazione consonantica nel VI secolo, ovvero il mutamento di alcune consonanti in determinate posizioni (es.: ted. \"Apfel\" \"mela\", ma: bted. \"Appel\", cfr. nl. \"appel\", ingl. \"apple\"; ted. \"Tag\" \"giorno\", ma bted. \"Dag\", cfr. nl. \"dag\", ingl. \"day\"; ted. \"Buch\" \"libro\", ma: bted. \"Book\", cfr. nl. \"boek\", ingl. \"book\"; ted. \"was\" \"che cosa\", ma bted. \"wat\", cfr. nl. \"wat\", ingl. \"what\"; ted. \"zehn\" \"dieci\", ma bted. \"teihn\", cfr. nl. \"tien\", ingl. \"ten\"; ecc.).\nLa lingua basso-tedesca \u00e8 tutelata dal 1998 come lingua regionale dall'Unione europea. Il codice ISO 639-2 \u00e8 \"nds\". La sua forma standard \u00e8 normalmente considerata il dialetto basso sassone settentrionale. La lingua basso-tedesco comprende i due principali ceppi di dialetti parlati nella Germania settentrionale, il basso sassone e il basso tedesco orientale (vedi Dialetti della lingua tedesca). La lingua olandese, che ha seguito un proprio sviluppo, era originariamente una forma di dialetto basso francone.\nIl termine \"basso-tedesco\", in contrapposizione a quello con cui tecnicamente si designa la lingua tedesca standard, ovvero \"altotedesco\" (ted. \"Hochdeutsch\"), non \u00e8 dispregiativo nei confronti di questa lingua a favore della seconda, ma significa semplicemente \"il tedesco delle terre basse, pianeggianti\", cos\u00ec come \"alto-tedesco\" non significa \"la lingua tedesca dotta\" o \"il tedesco aulico\", ma indica semplicemente la lingua parlata nelle \"terre alte\", ovvero montuose.\nLe maggiori citt\u00e0 della Germania dove la lingua basso-tedesca viene tradizionalmente parlata sono Amburgo, Dortmund, Essen, Brema, Hannover, Bochum, Bielefeld, Wuppertal, Magdeburgo, M\u00fcnster, Gelsenkirchen (in westfalico Gelsenki\u00e4rken) e Braunschweig. Anche minoranze di altri paesi come la Danimarca e il Paraguay parlano il basso tedesco e alcune varianti dialettali sono presenti in Brasile e negli Stati Uniti.\nGli scrittori pi\u00f9 importanti che hanno usato il basso tedesco sono Fritz Reuter e Klaus Groth."}
{"id": "69811", "revid": "566441", "url": "https://it.wikipedia.org/wiki?curid=69811", "title": "Peso per asse", "text": "Il peso per asse \u00e8 un'unit\u00e0 di misura utilizzata nel settore trasporti per determinare il limite massimo di carico possibile su un mezzo (in genere carro ferroviario) in relazione alla capacit\u00e0 di sopportarlo della superficie che deve percorrere (in genere linea ferroviaria).\nIl peso per asse \u00e8 dato dal peso totale di un mezzo di trasporto (peso del mezzo pi\u00f9 carico utile) diviso per il numero di assi del mezzo stesso. Per la precisione, da alcuni anni si dovrebbe utilizzare il termine \"massa per asse\" pi\u00f9 esatto dal punto di vista scientifico ma la terminologia incontra difficolt\u00e0 di uso corrente.\nOgni asse, per convenzione, supporta una pari quantit\u00e0 di peso rispetto agli altri assi. Quanto maggiore sar\u00e0 il numero degli assi di un mezzo tanto minore sar\u00e0 il peso per asse. Per esempio un autocarro con 2 assi e 4 tonnellate di peso totale, avr\u00e0 un peso per asse di 2 tonnellate; un autocarro di 3 assi e 4 tonnellate di peso avr\u00e0 un peso per asse pari a 1.33 tonnellate.\nLa distribuzione del peso, con l'aumentare del numero degli assi, permette: \nNel trasporto ferroviario conoscere il peso per asse \u00e8 estremamente importante per determinare la possibilit\u00e0 di instradare un trasporto su una linea oppure un'altra. Le linee ferroviarie, sotto questo aspetto, sono variamente classificate e non tutte possono sopportare con sicurezza pesi per asse eccessivi. Il limite massimo di un treno viene determinato da quello del carro con il peso per asse pi\u00f9 elevato.\nClassificazione delle linee ferroviarie.\nLe linee ferroviarie sono classificate in 4 gruppi tramite le lettere A, B, C, D in base alla massa assiale supportata, ed ulteriormente in sottogruppi - con numeri - in base alla massa per metro corrente. La massa per metro corrente \u00e8 un parametro che punta ad individuare le opportune limitazioni di circolazione per carri corti, i quali - pur se con un rapporto tonnellate/asse eventualmente ammissibile - potrebbero costituire pericolo nell'attraversamento di determinati punti critici delle linee (es.: ponti antichi) poich\u00e9 trasmettono l'intera massa del carro concentrata in una breve porzione dei binari e della massicciata.\nCome esempio osserviamo che un treno in cui anche un solo carro sia \"caricato in D4\" (il cui peso per asse superi le 20 ton/asse) non pu\u00f2 essere instradato su linee classificate C3 o inferiori. Il carro stesso pu\u00f2 essere mantenuto nella composizione solo dietro utilizzo di un TEM (Trasporto Eccedente Massa) e dietro pagamento di un corrispettivo. In alternativa, il carro deve essere scartato."}
{"id": "69812", "revid": "486946", "url": "https://it.wikipedia.org/wiki?curid=69812", "title": "Lingua bassa tedesca", "text": ""}
{"id": "69816", "revid": "287204", "url": "https://it.wikipedia.org/wiki?curid=69816", "title": "Bocca (disambigua)", "text": ""}
{"id": "69818", "revid": "1748167", "url": "https://it.wikipedia.org/wiki?curid=69818", "title": "Lucio", "text": "Origine e diffusione.\nDeriva dal \"praenomen\" latino \"Lucius\", basato su termine \"lux\", \"lucis\", cio\u00e8 \"luce\", e significa quindi \"luminoso\", \"splendente\"; , e talvolta il significato viene indicato proprio come \"nato alle prime luci dell'alba\". Lucius era uno dei \"praenomina\" pi\u00f9 diffusi all'epoca romana, ed era spesso abbreviato in \"L.\". I nomi Luciano e Lucilio sono patronimici derivati da Lucio.\nOnomastico.\nMolti santi sono ricordati con questo nome, e l'onomastico pu\u00f2 quindi essere festeggiato in diverse date:"}
{"id": "69819", "revid": "1516087", "url": "https://it.wikipedia.org/wiki?curid=69819", "title": "Sudan", "text": "Il Sudan (\"Sud\u00e0n\"; ), ufficialmente Repubblica del Sudan (, in inglese. \"Republic of the Sudan\"), \u00e8 uno Stato arabo-africano, che confina con l'Egitto a nord, col mar Rosso a nord-est, con l'Eritrea e l'Etiopia ad est, con il Sudan del Sud a sud, con la Repubblica Centrafricana a sud-ovest, con il Ciad a ovest e con la Libia a nord-ovest. Il paese viene diviso longitudinalmente dal Nilo in due met\u00e0 (orientale e occidentale). La popolazione del Sudan \u00e8 una combinazione di abitanti autoctoni della valle del Nilo e di discendenti di immigrati dalla Penisola arabica. La stragrande maggioranza della popolazione oggi abbraccia l'Islam a nord, ma ci sono forti concentrazioni di cristiani e di animisti a sud. Il nome Sudan deriva dall'espressione araba \"Bil\u0101d al-S\u016bd\u0101n\", ossia \"Paese degli uomini neri\".\nLa popolazione del Sudan ha una lunga storia fin dall'antichit\u00e0, che si intreccia con la storia dell'Egitto. Il Sudan ha sofferto diciassette anni di guerra civile, durante la guerra civile sudanese (1955-1972), seguita dalla seconda guerra civile sudanese (1983-1998) tra il governo centrale del Sudan e il SPLA/M del Sudan del sud. A causa delle continue lotte politiche e militari, il Sudan ha subito un incruento colpo di Stato dal colonnello Omar al-Bashir, nel 1989, che si proclam\u00f2 presidente del Sudan. La guerra civile si \u00e8 conclusa con la firma di un accordo globale di pace che ha concesso l'autonomia a quella che allora era la regione meridionale del paese. A seguito di un referendum tenutosi nel gennaio 2011, il Sudan del Sud si separ\u00f2 il 9 luglio 2011 con il consenso del Sudan. Nel 2019, a fronte di massicce proteste popolari che chiedevano le dimissioni di al-Bashir, l'esercito sudanese ha destituito il presidente tramite un colpo di Stato, assumendo transitoriamente il controllo del paese. A seguito di un accordo tra le forze di protesta e i militari \u00e8 stato istituito un Consiglio Sovrano composto da civili e militari, che avrebbe dovuto governare il Paese, per realizzare una transizione democratica, fino al 2022.\nMembro delle Nazioni Unite, il Sudan aderisce anche all'Unione africana, alla Lega araba, all'Organizzazione per la cooperazione islamica e al Movimento dei paesi non allineati, oltre ad avere lo \"status\" di osservatore nell'Organizzazione mondiale del commercio. La sua capitale \u00e8 Khartum, il centro politico, culturale e commerciale della nazione. Ufficialmente repubblica presidenziale federale democratica rappresentativa, le politiche del Sudan sono ampiamente considerate dalla comunit\u00e0 internazionale come autoritarie, a causa del predominio incontrastato del Partito del Congresso Nazionale nel settore giudiziario, esecutivo e legislativo.\nStoria.\nPreistoria.\nEntro l'ottavo millennio a.C., un popolo di una cultura neolitica si era stabilito sulla valle del Nilo. Aveva uno stile di vita sedentario e viveva in villaggi fortificati di mattoni di fango, integrando la caccia e la pesca con la raccolta del grano e l'allevamento del bestiame.\nDurante il quinto millennio a.C., le migrazioni dal Sahara in prosciugamento portarono popolazioni neolitiche nella valle del Nilo insieme all'agricoltura. La popolazione risultante da questa mescolanza culturale e genetica svilupp\u00f2 una sua gerarchia sociale nei secoli successivi, diventando il Regno di Kush (con la capitale Kerma) al 17000 a.C. La ricerca antropologica e archeologica indica che durante il periodo pre-dinastico la Bassa Nubia e l'Alto Egitto di Magadan erano etnicamente e culturalmente quasi identici, e quindi si ebbe l'affermazione simultanea di sistemi di regalit\u00e0 faraonica nel 3300 a.C. Insieme ad altri paesi sul Mar Rosso, il Sudan \u00e8 considerato il luogo pi\u00f9 probabile della terra nota agli antichi egizi come Punt (o \"Ta Netjeru\", che significa \"Terra di Dio\"), la cui prima menzione risale al X secolo a.c.\nNel Sudan orientale compare intorno al 4000 a.C. il gruppo Butana. Questo popolo produceva semplici ceramiche decorate, viveva in capanne rotonde ed era molto probabilmente dedito alla pastorizia e alla caccia, ma consumava anche lumache di terra ed esistono prove di una realt\u00e0 produttiva agricola.\nIl gruppo Gash, nato intorno al 3000 a.C. costotuisce una cultura preistorica conosciuta in diversi luoghi. Questo popolo produceva ceramiche decorate e viveva di agricoltura e allevamento di bestiame. Mahal Teglinos era un luogo importante di circa 10 ettari. Al centro furono scavate case in mattoni di fango. I sigilli e le impronte dei sigilli attestano un livello di amministrazione elevato. Le sepolture in un cimitero d'\u00e9lite erano contrassegnate da pietre tombali grezze. \nNel secondo millennio segu\u00ec il gruppo Jebel Mokram. Produceva ceramiche con semplici decorazioni incise e viveva in semplici capanne rotonde. L'allevamento del bestiame era molto probabilmente la sua base economica.\nIl regno della Nubia.\nLa regione settentrionale del Sudan attuale nell'antichit\u00e0 era conosciuta anche come \"regno della Nubia\" o regno di Kush, e la sua civilt\u00e0 fior\u00ec essenzialmente lungo il corso del Nilo, tra la prima e la sesta cateratta. I regni che si susseguirono furono grandemente influenzati dal vicino Egitto faraonico, che fece sentire il proprio influsso.\nIn realt\u00e0 i confini tra gli antichi regni egiziani e sudanesi fluttuarono frequentemente, e una buona parte di quello che ora \u00e8 il Sudan del Nord era, in antichit\u00e0, indistinguibile dall'alto Egitto. Viceversa, la Nubia giunse a comprendere Assuan.\nIn et\u00e0 romana, il Fezzan fu visitato da Giulio Materno, mentre Nerone invi\u00f2 alcune centurie in esplorazione lungo il Nilo. \nIn et\u00e0 islamica, esploratori arabi penetrarono in quei territori e di ci\u00f2 restano le testimonianze di geografi come al-Bakri, Idrisi e di viaggiatori come Ibn Battuta, raccolte da Leone l'Africano, che visit\u00f2 l'area del Bornu.\nIslam: Arabi, turchi, egiziani.\nIl cristianesimo fu introdotto nel Sudan nel terzo o nel IV secolo, ma gi\u00e0 intorno al 640 fece la sua comparsa l'Islam, proprio quando gi\u00e0 tre dei regni che componevano la regione (Nobazia, Makuria, Alodia) erano stati convertiti al cristianesimo. La coesistenza fra le due fedi sarebbe rimasta accettabilmente pacifica sino all'inizio del XIV secolo, anche perch\u00e9 spesso i regni nubiani si trovarono in posizione di forza rispetto a un Egitto diviso e instabile.\nA partire dalla met\u00e0 del XII secolo il dominio economico nel Sudan feudale fu gradualmente assunto da una classe di mercanti arabi, mentre l'Egitto diventava sempre pi\u00f9 aggressivo verso gli impoveriti regni nubiani. Nel 1517 l'Egitto cadde sotto il dominio dell'Impero ottomano e la stessa sorte tocc\u00f2 a Makuria (Nord Sudan) nello stesso anno. Nel 1504 al regno cristiano di Alodia (Sudan centrale) era succeduto il sultanato islamico di Sennar. In seguito alla campagna d'Egitto di Napoleone (1798-1799), l'Egitto cadde sotto il potere di Mehmet Ali, che lo rese di fatto indipendente dal Sultano di Istanbul.\nA partire dal 1820 il Pasci\u00e0 ottomano Mehmet Ali, wali d'Egitto, invi\u00f2 un esercito agli ordini di suo figlio Ibr\u0101h\u012bm Pasci\u00e0 e di Muhammad Bey per occupare il Sudan orientale. La conquista fu completata dal figlio di Ibr\u0101h\u012bm, Ism\u0101\u02bf\u012bl Pasci\u00e0 (poi Ism\u0101\u02bf\u012bl I), con la sottomissione della regione meridionale del paese nel 1839 e nel 1861. Con l'ingresso dei conquistatori, si svilupp\u00f2 un intenso commercio di schiavi, ma venne anche estesa l'irrigazione e incrementata la produzione di cotone (soprattutto nel nord). Nel 1857 giunsero in Sudan alcuni missionari cattolici fra i quali Daniele Comboni, che vi fond\u00f2 la comunit\u00e0 missionaria dei Padri Comboniani, poi eretta in Congregazione.\nNel 1879, a seguito del Congresso di Berlino, le grandi potenze europee obbligarono Ism\u0101\u02bf\u012bl I ad abdicare e misero sul trono il figlio Tawf\u012bq Pasci\u00e0 (o Tawfiq I), la cui corruzione e inefficienza provocarono nel 1881 una ribellione guidata dall'ufficiale `Ur\u0101b\u012b Pasci\u00e0, che forn\u00ec il pretesto per un intervento armato britannico. L'occupazione di Egitto e Sudan (1882), formalmente per difendere l'autorit\u00e0 del Chediv\u00e8, in realt\u00e0 mirava a controllare entrambi i Paesi, rafforzandovi il nazionalismo.\nLa Mahdiyya, il Sudan anglo-egiziano e le incursioni italiane.\nIl leader religioso Mu\u1e25ammad A\u1e25mad ibn \u02bfAbd All\u0101h (1844-1885), un arabo-sudanese di Dongola autoproclamatosi Mahdi, tent\u00f2 negli anni '80 del XIX secolo di unificare le trib\u00f9 del Sudan centrale e di quello occidentale. Guid\u00f2 dal 1881 una rivolta nazionalista contro il dominio egiziano, che culmin\u00f2 con la battaglia di El Obeid (1883) e con l'assedio di Khartum (1884), alla fine del quale (12 gennaio 1885) trov\u00f2 la morte anche il comandante britannico, generale Gordon, con l'instaurazione di una teocrazia fondamentalista, mentre le truppe egiziane e britanniche si ritiravano dal Sudan.\nLa Mahdiyya oper\u00f2 dal 1884 al 1898, imponendo la \"shar\u012b\u02bfa\", bruciando ogni testo associato con il vecchio regime, opponendosi al tribalismo e sterminando chiunque non abbracciasse il regime. Bench\u00e9 il Mahdi fosse morto di tifo sei mesi dopo la caduta di al-Khar\u1e6d\u016bm, \u02bfAbdall\u0101hi b. Mu\u1e25ammad (1846-1899), un arabo-sudanese del Darfur, riusc\u00ec a prendere il potere e assunse il titolo di \"Khal\u012bfa\" (successore) del Mahdi, continuandone la politica interna ed estera, muovendo senza successo guerra all'Etiopia (1887-1889), all'Egitto (1889), all'Equatoria (Sudan meridionale - Uganda settentrionale) belga (1891) e all'Eritrea italiana (1893). Guerre, pestilenze e carestie dimezzarono la popolazione sudanese.\nDal 17 luglio 1894 al 25 dicembre 1897 l'area di Cassala fu occupata dagli italiani, che la cedettero ai britannici dopo la loro sconfitta della Battaglia di Adua con i guerrieri abissini.\nUfficialmente in nome del Chediv\u00e8 d'Egitto, ma in pratica per l'Impero britannico (nel timore di infiltrazioni di Francia e Belgio), dal 1896 al 1898 le forze anglo-egiziane guidate da Lord Kitchener attaccarono lo Stato mahdista, che resistette fin quando l'esercito mahdista non fu sopraffatto nella battaglia di Omdurman (2 settembre 1898) e il successore del Mahdi non fu ucciso nella battaglia di Umm Diwaykarat, nel Kordofan, il 24 novembre 1899).\nNel 1899, l'Impero britannico impose all'Egitto un \"condominio\" sul Sudan cin l'Egitto, dando vita al \"Sudan Anglo-Egiziano\", dopo aver amministrato il Sudan per vari decenni come una propria colonia, fino a dividerlo nel 1924 in due parti distinte, il sud cristiano e il nord musulmano. In base a un trattato, poi ratificato nel 1936, il governatore era nominato dall'Egitto con il consenso britannico, situazione che rimase invariata fino al 1956.\nNel 1903, il governo locale inizi\u00f2 un'assegnazione di \"licenze\" ai missionari che richiedevano di poter entrare nel paese, definendo i territori nei quali sarebbe stato loro consentito di insediarsi. La zona settentrionale nubiana (cristiana fino a pochi secoli prima) rimase esclusa da tali assegnazioni e rest\u00f2 prevalentemente musulmana. Tra il 1914 al 1922, l'Egitto, ufficialmente \"condomino\" del Sudan, fu a sua volta protettorato britannico.\nDurante la seconda guerra mondiale, le forze di difesa del Sudan, formate nel 1925, contrastarono le incursioni italiane dall'Etiopia nel 1940. Tuttavia gli italiani, con la Conquista di Cassala, la occuparono dal 4 luglio 1940 al 21 gennaio 1941. A seguito dell'offensiva britannica le forze sudanesi contribuirono all'invasione e occupazione delle colonie italiane nel 1942.\nNel 1943, allentandosi la pressione britannica a causa del conflitto, sorsero due partiti spontanei di inclinazione nazionalista, il partito Umma e il partito al-Ashiqq\u0101\u02be (I Fratelli), quest'ultimo di ispirazione islamica, entrambi principalmente riferentisi al Sudan settentrionale.\nNel 1947 si tenne la conferenza di Giuba con la quale le due parti del paese concordarono per la riunificazione e il Sud venne ammesso alla rappresentativit\u00e0 parlamentare.\nNel 1953 il regime di Protettorato fu abolito grazie a un accordo anglo-egiziano ispirato a principi di autodeterminazione dei popoli. Immediatamente dopo, a novembre, si tennero elezioni generali per il rinnovo dell'Assemblea legislativa, dalle quali nel gennaio successivo sort\u00ec la legittimazione di Ism\u0101\u02bf\u012bl al-Azhar\u012b a capo del governo. Uno dei primi atti fu l'istituzione di un comitato per la sudanizzazione, nel quale per\u00f2 fu notata una sproporzionatamente esigua rappresentanza del Sudan del Sud.\nIl Sudan indipendente.\nFin dall'indipendenza dal Regno Unito, proclamata dal Parlamento nel dicembre 1955 e ottenuta nel 1956, la politica interna \u00e8 stata dominata da regimi militari che, secondo una visione pressoch\u00e9 unanime degli studiosi, avrebbero favorito governi a orientamento islamico e privilegiato il Sudan settentrionale.\nI conflitti interni e la prima guerra civile, che hanno dominato la scena interna dal 1955 al 1972, e che hanno origine antecedente all'indipendenza, nacquero dal contrasto fra le forze governative settentrionali e le forze Anyanya che rivendicavano l'autonomia della parte meridionale del paese.\nNel 1957 fu proposta da parte dei nord-sudanesi una costituzione che eleggesse l'Islam religione di Stato e la lingua araba lingua ufficiale dello Stato. L'anno successivo i sud-sudanesi abbandonarono i lavori dell'Assemblea Costituente, una volta compreso che l'ipotesi di una federazione fra nord e sud del paese non sarebbe stata accolta.\nL'opera dei missionari stranieri fu interrotta nel 1964 da un imprevisto decreto di espulsione generalizzato; le tensioni crebbero sino a far montare in autunno una ribellione nota come \"rivoluzione d'ottobre\" e lo stato di agitazione rest\u00f2 gravissimo per lungo tempo. Pochi anni dopo, ormai nel 1969, Ja\u02bffar al-Nimeyr\u012b avrebbe attuato un colpo di Stato detto \"rivoluzione di maggio\", con l'appoggio dei comunisti.\nNel 1972 un accordo di pace firmato ad Addis Abeba garant\u00ec al sud una sorta di autonomia tramite la costituzione di un'assemblea regionale con facolt\u00e0 di elezione del presidente dell'Alto Consiglio Esecutivo (ACE), soggetto per\u00f2 alla conferma da parte del presidente della repubblica. Il primo presidente dell'assemblea regionale del sud fu Abel Alier. Parte dell'accordo prevedeva l'assorbimento delle forze Anyanya nelle forze governative. L'anno successivo la costituzione del Sudan avrebbe confermato i punti principali dell'accordo.\nIl 12 aprile 1978 il governo centrale e le opposizioni, guidate dal Fronte Nazionale, sottoscrissero un accordo congiunto di rappacificazione, ma le tensioni si spostarono su un fronte socio-economico, e l'anno successivo fu caratterizzato da manifestazioni e scioperi, per il miglioramento delle condizioni economiche e per il riconoscimento di diritti fondamentali come la libert\u00e0 di stampa.\nIl trasferimento a nord di milizie ex-Anya Nya, la decisione del presidente Nimeyr\u012b di dividere il governo del sud in tre governi regionali e soprattutto la decisione di introdurre le sanzioni previste dalla \"Shar\u012b\u02bfa\" nel codice penale incontrarono l'opposizione degli ufficiali del sud e portarono all'ammutinamento di Bor nel 1983 che diede i natali all'Esercito di Liberazione del Popolo del Sudan. La guerra civile ricominci\u00f2.\nLa vicinanza agli Stati Uniti \u00e8 aumentata sotto l'amministrazione di Ronald Reagan. Gli aiuti americani sono passati da 5 milioni di dollari nel 1979 a 200 milioni di dollari nel 1983 e poi a 254 milioni di dollari nel 1985, principalmente per programmi militari. Il Sudan diventa cos\u00ec il secondo maggior destinatario degli aiuti americani all'Africa (dopo l'Egitto). Sono in corso i lavori di costruzione di quattro basi aeree per ospitare le unit\u00e0 della Forza di dispiegamento rapido e una potente stazione di ascolto per la CIA nei pressi di Porto Sudan.\nDal 1983 gli effetti delle carestie successive alla guerra hanno provocato oltre 2 milioni di morti e oltre 4 milioni di rifugiati. Nel marzo 1985, l'annuncio dell'aumento dei prezzi dei beni di prima necessit\u00e0, su richiesta dell'FMI con cui il regime stava negoziando, innesc\u00f2 le prime manifestazioni. Il 2 aprile otto sindacati invocarono la mobilitazione e uno \"sciopero politico generale fino all'abolizione del regime attuale\". Il 3, manifestazioni di massa hanno scosso Khartum, ma anche le principali citt\u00e0 del paese; lo sciopero ha paralizzato le istituzioni e l'economia. Nel 1985, un altro colpo di Stato, realizzato dal generale 'Abd al-Rahman Suwwar al-Dhahab, estromise Nimeyr\u012b e restaur\u00f2 un governo civile.\nDal 1989 al 2002.\nIl 30 giugno 1989 un colpo di Stato destitu\u00ec il primo ministro \u1e62\u0101diq al-Mahd\u012b, eletto nel 1986, e port\u00f2 al potere un regime militare guidato dal generale Omar Hasan Ahmad al-Bashir e dominato dal Fronte Nazionale Islamico (NIF) di \u1e24asan Tur\u0101b\u012b. In seguito al colpo di Stato, il conflitto contro lo SPLM/A si intensific\u00f2, e anche le opposizioni politiche nord-sudanesi parteciparono in armi. Il Sudan si trasform\u00f2 in ricettacolo di gruppi terroristi di stampo fondamentalista e lo stesso Osama bin Laden vi risiedette, sotto la protezione di Tur\u0101b\u012b, tra il 1992 e il 1996.\nNel 1996 l'ONU irrog\u00f2 delle sanzioni per il supposto coinvolgimento del Sudan nell'attentato al presidente egiziano Mub\u0101rak dell'anno precedente. Le sanzioni consistevano in un embargo aereo internazionale e vennero seguite da \"sanzioni\" autonomamente irrogate dagli Stati Uniti d'America, che pretesero un embargo generale.\nLa guerra civile si protrasse senza tregua e nel 1998, anno in cui si tenne anche un referendum costituzionale, a causa di una siccit\u00e0 particolarmente pesante, nel sud scoppi\u00f2 una carestia di luttuosa gravit\u00e0. L'anno successivo un'attenuazione assai ridotta delle difficolt\u00e0 venne dall'apertura delle esportazioni di petrolio, ma la lotta politica rest\u00f2 incandescente, al-Bash\u012br spodest\u00f2 Tur\u0101b\u012b e proclam\u00f2 lo stato di emergenza; il sud divenne vittima di regolari bombardamenti aerei.\nL'oppositore \u1e24asan Tur\u0101b\u012b, gi\u00e0 Procuratore generale e leader del partito del Congresso Popolare Nazionale (CPN), fu arrestato nel febbraio del 2001, dopo che la sua formazione aveva avuto alcuni abboccamenti con il SPLA per un coordinamento delle opposizioni. Stante la permanenza della carestia, e dato l'ormai ingente numero di vittime della guerra civile, vi furono svariati tentativi internazionali volti a raggiungere un accordo fra le parti, nessuno dei quali ebbe per\u00f2 successo fino al 2002.\nNel giugno del 2002, con la collaborazione di John C. Danforth, ambasciatore statunitense e incaricato speciale delle Nazioni Unite, iniziarono delle trattative di pace fra il governo sudanese e il SPLM/A. Il presidente dell'Uganda Yoweri Museveni riusc\u00ec a fare incontrare per la prima volta Bash\u012br e John Garang, \"leader\" carismatico delle forze ribelli. Uno degli accordi fu la concessione di maggiore indipendenza al sud del paese e il riconoscimento del diritto all'autodeterminazione dello stesso tramite un referendum.\nUna delle principali cause del conflitto \u00e8 da molti osservatori rintracciata nella presenza di ingenti risorse petrolifere nella parte meridionale del paese.\nDal 2003 al 2010.\nNel febbraio del 2003 il conflitto crebbe dopo che le milizie del SPLA e quelle del MGU (Movimento Giustizia e Uguaglianza) attaccarono alcuni insediamenti governativi. Nell'aprile del 2004, Kofi Annan ricord\u00f2 che il rappresentante locale delle Nazioni Unite utilizz\u00f2, per descrivere la violenza del conflitto, la definizione \"pulizia etnica\". Nel 2005 venne firmato l'accordo di pace globale (Cpa) con cui si pose fine agli oltre venti anni di guerra civile tra il nord e il sud del Sudan. Dopo la pace, il Sudan People's Liberation Army (SPLA) si riorganizz\u00f2 politicamente come Sudan People's Liberation Mouvement (SPLM).\nIl conflitto tra nord del paese prevalentemente arabo e un sud cristiano animista \u00e8 alimentato da una guerra civile che dura da pi\u00f9 di 40 anni. Nel 2004, la condizione del Sudan \u00e8 stata definita dalla comunit\u00e0 internazionale \"la pi\u00f9 grave situazione umanitaria esistente\". Molti gli sforzi fatti dalla comunit\u00e0 internazionale e numerosi anche i tentativi di organizzazioni africane (tra cui l'unione africana) di portare la guerra civile ai tavoli di pace. Grande il problema dei guerriglieri ribelli contro un governo del nord che ha imposto, sin dagli anni ottanta, il duro regime della \"Shar\u012b\u02bfa\", la Legge coranica. Contro l'egemonia del GoS (Government of Sudan) agiscono due principali fazioni ribelli: lo SLM (Sudan People's Liberation Army) e il MGU (Movimento Giustizia e Uguaglianza) che continuano a battersi per liberare il sud dal regime imposto. Rimane l'area di conflitto del Darfur. In questa zona i conflitti hanno origini remote e risalgono agli scontri fra le popolazioni nomadi arabe e le popolazioni stanziali africane per le risorse vitali come terra e acqua.\nIn base all'accordo di pace globale (Cpg), che nel 2005 ha posto fine a oltre venti anni di guerra civile tra nord e sud del paese, le elezioni politiche si sarebbero dovute svolgere entro luglio 2009; osservatori delle Nazioni Unite avevano per\u00f2 invitato il governo a posticiparne la data a novembre, alla fine della stagione delle piogge, per evitare complicazioni di carattere logistico. Il presidente \u02bfOmar \u1e24asan A\u1e25mad al-Bash\u012br, il 14 aprile 2009, in un discorso davanti ai membri del parlamento di Khartum ha garantito che le prossime elezioni nel paese saranno \u00ablibere e trasparenti\u00bb e ha aggiunto di \u00abnon avere alcuna intenzione di posporre le votazioni oltre il tempo stabilito\u00bb.\nLe elezioni parlamentari e presidenziali si sono tenute nell'aprile 2010, con dieci mesi di ritardo rispetto al previsto. Sono stati eletti non solo il presidente del Sudan e quello del Sudan meridionale ma anche i deputati del parlamento nazionale e quello del parlamento del Sudan del Sud.\n\u02bfOmar \u1e24asan A\u1e25mad al-Bash\u012br \u00e8 stato riconfermato presidente ottenendo il 68% dei suffragi. Nel Sudan meridionale \u00e8 stato rieletto presidente Salva Kiir Mayardit, leader degli ex ribelli dell'Esercito di Liberazione Popolare del Sudan (SPLA).\nIl referendum del 2011 e l'indipendenza del Sud Sudan.\nTra il 9 e il 15 gennaio 2011 nel Sudan del Sud si \u00e8 tenuto un referendum per la secessione dal nord del Sudan e la creazione di uno Stato indipendente. La consultazione era gi\u00e0 parte dell'accordo Naivasha del 2005 tra il governo di Khartum e l'esercito di liberazione popolare del Sudan/Movimento (SPLA/M).\nUn referendum simultaneo si \u00e8 svolto nella provincia di Abyei per scegliere se far parte del Sudan del Sud o se rimanere nel Sudan.\nIl 7 febbraio 2011 il presidente del Sudan, \u02bfOmar \u1e24asan A\u1e25mad al-Bash\u012br, ufficializzando i risultati del referendum, ha proclamato la nascita dello stato del Sudan del Sud, che diviene cos\u00ec il cinquantaquattresimo stato africano. Il 9 luglio 2011, dopo un periodo di prova, viene proclamata l'indipendenza del Sudan del Sud, subito riconosciuta dal governo di Khartum.\nColpi di stato del 2019 e del 2021.\nTra il 2018 e il 2019 il Sudan \u00e8 stato scosso per mesi da sommosse popolari che hanno portato alle dimissioni del Presidente Omar Bashir l'11 aprile del 2019. Nel corso del 2020 la mutilazione genitale femminile \u00e8 diventata illegale, \u00e8 stata abolita la pena di morte per omosessualit\u00e0 e apostasia e il divieto di consumare alcolici \u00e8 stato cancellato (sebbene solo per i non musulmani). \u00c8 stato rimosso anche l'obbligo del velo per le donne e la fustigazione pubblica.\nA settembre 2021 viene sventato un tentativo di golpe, attribuito ai sostenitori dell'ex dittatore Omar Bashir. Dopo una serie di manifestazioni di varie fazioni, il 25 ottobre 2021 un nuovo colpo di stato da parte delle forze armate guidate dal generale Abdel Fattah Abdelrahman Burhan porta all'arresto del premier e di diversi ministri.\nDopo essere stato liberato, il 21 Novembre 2021 Abdalla Hamdok torna ad essere Primo ministro a seguito di un nuovo accordo con le forze armate guidate dal generale Abdel Fattah Abdelrahman Burhan.\nGeografia.\nIl Sudan confina a nord con l'Egitto, ad est con il Mar Rosso, l'Eritrea e l'Etiopia, a sud con il Sudan del Sud, ad ovest con la Repubblica Centrafricana e il Ciad e a nord-ovest con la Libia.\nMorfologia.\nIl territorio del Sudan \u00e8 composto principalmente da vaste pianure e altopiani drenati dal Nilo Bianco e dai suoi affluenti. Questo sistema fluviale corre da sud a nord attraverso l'intera lunghezza della parte centro-orientale del paese. L'immensa pianura dalla quale il Sudan \u00e8 costituito \u00e8 delimitata ad ovest dallo spartiacque Nilo-Congo e dagli altopiani del Darfur e ad est dall'acrocoro etiopico e dalle colline del Mar Rosso (\"\u02bfAtb\u0101y\"). Questa pianura pu\u00f2 essere suddivisa in una zona settentrionale di deserto roccioso appartenente al Sahara; i \"Qawz\" occidentali, un'area di dune di sabbia ondulate che si confondono verso nord nel deserto roccioso; e una pianura argillosa centro-meridionale.\nLa maggior parte del Sudan settentrionale \u00e8 ricoperta da un deserto di sabbia o ghiaia, reso meno monotono da \"mesas\" di arenaria nubiana e da ripide colline di granito simili a isole. Nel Sudan centro-meridionale la pianura argillosa \u00e8 caratterizzata da \"inselberg\" (colline isolate che si innalzano bruscamente dalla pianura), il cui raggruppamento pi\u00f9 grande forma i monti Nuba (\"Jib\u0101l al-N\u016bbah\"). La pianura occidentale \u00e8 composta principalmente da arenarie nubiane, che formano una regione di altopiano rotta da \"mesas\" e da \"buttes\". Pi\u00f9 ad ovest, il massiccio vulcanico del Jebel Marra si innalza dall'altopiano del Darfur fino a quote comprese tra circa 900 e metri sul livello del mare. Queste montagne formano lo spartiacque Nilo-Congo e il confine occidentale della pianura argillosa.\nNel Sudan nord-orientale la regione delle colline del Mar Rosso \u00e8 costituita da una scarpata sollevata. Il versante ripido di fronte al Mar Rosso forma colline accidentate profondamente incise dai torrenti. La scarpata si affaccia su una stretta pianura costiera larga da 16 a 40 km festonata da dune e barriere coralline. Pi\u00f9 a sud le alture orientali costituiscono le colline pedemontane dell'acrocoro etiopico.\nIdrografia e suoli.\nIl sistema idrografico del Nilo \u00e8 la caratteristica fisica dominante del territorio e tutti i torrenti e i fiumi del Sudan defluiscono nel Nilo o cercano di farlo. Il fiume penetra nel paese come Nilo Bianco (\"Ba\u1e25r al-Abya\u1e0d\") da sud-est, circa 100 km a sud di Kosti, e mantiene una pendenza estremamente bassa fino a quando non viene raggiunto dal Nilo Azzurro (\"Ba\u1e25r al-Azraq\") a Khartoum. Al Nilo Azzurro, che nasce sull'acrocoro etiopico, si deve il maggior quantitativo di acque complessivo del Nilo. Dopo la confluenza tra Nilo Bianco e Azzurro a Khartoum, il fiume scorre verso nord con un corso tortuoso e diventa noto semplicemente come Nilo (\"Nahr al-N\u012bl\"). In gran parte del paese, tuttavia, i corsi d'acqua non riescono a raggiungere il Nilo; i fiumi del settore sud-occidentale raggiungono raramente il sistema del \"Ba\u1e25r al-Ghaz\u0101l\" e nel nord dalla maggior parte dei gruppi di colline scendono corsi d'acqua stagionali che si disperdono nelle pianure circostanti.\nLa superficie dei deserti del nord e del nord-est \u00e8 costituita da roccia nuda, da un manto spoglio di detriti o da distese sabbiose di dune mobili note come \"erg\". Nella zona semiarida del Sudan centro-settentrionale lo strato di detriti rocciosi \u00e8 in parte modificato a formare suoli immaturi; nella regione dei \"Qawz\" i suoli hanno un colore rosso-brunastro e sono scarsamente fertili. Suoli alluvionali si incontrano nei delta desertici dei fiumi Gash (\"al-Q\u0101sh\") e Barka, lungo il corso del Nilo Bianco e Azzurro e nelle pianure alluvionali di molti piccoli fiumi che si irradiano dal Djebel Marra. I suoli alcalini della pianura centro-meridionale sono costituiti da argille pesanti screpolate. I suoli della pianura della Gezira (\"al-Jaz\u012brah\") a sud di Khartoum sono formati da un terreno argilloso fortemente screpolato depositatosi durante le inondazioni annuali del Nilo Azzurro.\nClima.\nIl Sudan ha un clima tropicale con accentuati caratteri di continentalit\u00e0 in quasi tutto il vasto territorio. Soltanto lungo il tratto costiero nord-orientale il Mar Rosso introduce certe caratteristiche marittime, limitate per\u00f2 alla breve pianura costiera e al versante orientale dei monti che la delimitano. Le manifestazioni climatiche, e in particolar modo le precipitazioni, sono tuttavia sensibilmente diverse passando dalla parte settentrionale a quella meridionale del paese. Anche fattori locali, strettamente legati alla morfologia, contribuiscono a determinare alcune condizioni climatiche particolari.\nRispetto al clima il territorio sudanese si pu\u00f2 suddividere in tre distinte regioni. La prima si estende a nord del 19\u00ba parallelo. Si tratta di una regione desertica interessata da venti secchi d'origine settentrionale e quasi priva di precipitazioni, se si escludono poche decine di millimetri (Wadi Halfa) che si registrano quasi interamente nel mese di luglio. La temperatura oscilla tra le medie di 16 \u00b0C in gennaio e di 32 \u00b0C da luglio a settembre (media annuale intorno ai 26 \u00b0C). Notevoli sono le escursioni termiche giornaliere, che a Wadi Halfa possono toccare nei mesi pi\u00f9 caldi i 18 \u00b0C. Sempre a Wadi Halfa la temperatura raggiunge in certe giornate i 50 \u00b0C, che corrispondono ai valori assoluti pi\u00f9 elevati di tutto il Sudan.\nUna regione climatica distinta \u00e8 quella che si affaccia al Mar Rosso e delimitata verso ovest dai rilievi paralleli alla costa. Le piogge cadono prevalentemente da ottobre a dicembre, ma d'estate vi \u00e8 una breve stagione piovosa (giugno-settembre) corrispondente alla stagione delle piogge continentale. Complessivamente cadono durante l'anno a Port Sudan circa 100-110 mm di pioggia. La temperatura varia sensibilmente durante l'anno, passando da medie di 35 \u00b0C in agosto a medie di 24 \u00b0C in febbraio. L'escursione termica giornaliera si aggira sui 10 \u00b0C; piuttosto sensibile \u00e8 qui l'umidit\u00e0 relativa, che rende penosa l'abitabilit\u00e0.\nA sud del 19\u00ba parallelo si pu\u00f2 individuare l'ultima regione climatica, caratterizzata dall'alternarsi delle masse d'aria umida provenienti da sud (alle quali si deve una stagione piovosa) e delle masse d'aria secca provenienti da nord (che determinano una stagione priva di piogge). La regione si classifica come semiarida, caratterizzata da poche precipitazioni che si registrano per gran parte da giugno a settembre. A Khartum esse raggiungono annualmente i 170 mm, ma aumentano a Kassala (230 mm) e ad al-Fashir (300 mm), a causa della maggior altitudine. Valori eccezionali (fino a 600 mm) si registrano sul Jebel Marra, che \u00e8 la zona pi\u00f9 piovosa del Sudan. La temperatura varia da un minimo di 24 \u00b0C in gennaio a un massimo di 32 \u00b0C in aprile e maggio (a Khartoum 34 \u00b0C in giugno). L'escursione diurna \u00e8 sensibilissima, specialmente nella parte pi\u00f9 occidentale; ad al-Fashir essa si aggira sui 20 \u00b0C. Nel Darfur sensibili sono gli effetti dell'\"harmattan\", il vento secco del Sahara che spira d'inverno portando siccit\u00e0 e polvere che vela costantemente il cielo.\nFlora e fauna.\nNel Sudan, come del resto in tutta l'Africa sudanese, la vegetazione varia da sud a nord strettamente in funzione delle precipitazioni; fanno eccezione le zone situate lungo i fiumi o quelle che possono comunque fruire di suoli relativamente umidi anche durante la stagione secca.\nNella fascia desertica settentrionale non si ha un vuoto vegetale assoluto: ai piedi dei rilievi, lungo i torrenti temporanei che alimentano esigue falde sotterranee e specialmente lungo il Nilo si possono trovare alcune specie di acacie (\"Acacia mellifera\", \"Acacia nilotica\", ecc.), pi\u00f9 o meno sviluppate, che si ritrovano poi in zone a piovosit\u00e0 pi\u00f9 elevata nel loro sviluppo pi\u00f9 naturale. Sempre nelle zone che accolgono tracce di umidit\u00e0 sotterranea vivono isolati arbusti sempreverdi di \"Balanites\". Nelle oasi compare regolarmente la palma dattilifera.\nNella fascia steppica (il \"sahel\") comincia il dominio delle graminacee, ma in particolari ambienti compare anche qualche individuo arboreo, quasi sempre acacie di bassa statura. In generale dove le erbe diventano pi\u00f9 alte e fitte procedendo verso sud, manca qualsiasi specie arborea; dove si fanno pi\u00f9 rade crescono i cespugli spinosi e i primi alberi, che segnano l'inizio della savana. Questa si stende nella fascia con precipitazioni superiori ai 400 mm, e in essa predominano sempre le acacie, tra cui la preziosa \"Acacia senegal\" che fornisce la gomma arabica (\"hashab\"), che \u00e8 stata a lungo uno dei principali prodotti d'esportazione del Sudan. Specialmente lungo i torrenti temporanei crescono begli esemplari di \"Ficus sycomorus\" e di \"Tamarix nilotica\". Un'altra pianta di bella statura delle savane sudanesi \u00e8 il tamarindo (\"Tamarindus indica\"). Isolato compare spesso il possente baobab, con il tronco tozzo e decrepito, ma con le radici dallo sviluppo eccezionale.\nLa fioritura di molti alberi della savana avviene verso la fine della stagione secca e le foglie spuntano con le prime piogge. Per\u00f2 lungo i fiumi o nelle zone dove gli alberi possono attingere regolarmente l'acqua di falda, la vegetazione conserva un aspetto sempreverde che contrasta nel periodo della siccit\u00e0 con il colore bruno e funereo della vegetazione circostante, sia arbustiva che arborea. Nelle zone pi\u00f9 elevate sono diffuse le euforbiacee, tra cui l'\"Euphorbia nubica\", dai delicati fiori rosa, tipica del Darfur. Nella parte pi\u00f9 meridionale delle savane compaiono la palma dum (\"Hyphaene thebaica\") e la palma \"deleb\" (\"Borassus aethiopum\").\nVaste aree della vegetazione naturale del Sudan sono scomparse a causa degli effetti di secoli di coltivazione e degli incendi del manto erboso che ogni anno possono estendersi su oltre la met\u00e0 del paese. Ulteriori pericoli per la vita delle piante sono gli effetti del pascolo eccessivo, dell'erosione del suolo, dell'abbassamento della falda acquifera e dell'avanzamento del deserto da nord.\nLa fauna selvatica del paese comprende leoni, leopardi e ghepardi, cos\u00ec come elefanti, giraffe, rinoceronti e numerose variet\u00e0 di antilope. Alcune specie di scimmie si trovano nelle foreste. Tra gli uccelli stanziali ricordiamo otarde, faraone e cicogne. Tra i rettili figurano coccodrilli e varie lucertole. L'entomofauna \u00e8 abbondante e la mosca tse-tse si diffonde ovunque a sud del 12\u00ba parallelo ogni volta che si verificano condizioni adeguate.\nNel Sudan si trovano diverse aree naturali protette, tra cui riserve di caccia e parchi nazionali. Il parco nazionale del Dinder, nel sud-est del paese, e il parco nazionale di Radom, nel sud-ovest, sono stati designati come riserve della biosfera dall'UNESCO.\nPopolazione.\nI sudanesi sono somaticamente assai vari e appartengono a diverse etnie originate dall'unione dei gruppi nilotico, camitico e semitico.\nDemografia.\nCensimento 2008.\nDal 22 al 30 aprile 2008 \u00e8 stato condotto un censimento nazionale, di cui ancora non sono stati resi noti i risultati, che erano attesi per aprile 2009. Secondo il giornale sudanese \"al-\u1e62a\u1e25\u0101fa\" (La stampa), la citt\u00e0 di al-Khar\u1e6d\u016bm sarebbe ormai arrivata a contare cinque milioni di abitanti; il Darfur e il Sudan del Sud avrebbero rispettivamente circa 7,5 e 8,2 milioni di abitanti, ovvero complessivamente circa il 40% della popolazione nazionale. I sud sudanesi che ancora vivono come sfollati in Nord Sudan sarebbero circa 500\u00a0000. Le autorit\u00e0 del Sudan del Sud hanno detto di non essere disposte a prendere in considerazione \u00abnessun conteggio che non certifichi che gli abitanti del Sudan del Sud siano un terzo della popolazione dell'intero paese\u00bb.\nLo svolgimento del censimento - il primo dopo la guerra civile scoppiata nel 1983 e conclusa nel 2005, e anche il primo effettuato contemporaneamente in tutto il Sudan - \u00e8 stato particolarmente complicato, a causa sia delle difficolt\u00e0 logistiche sia delle molte situazioni di tensione, in particolare nei campi di sfollati in Darfur. Nonostante questo, \u02bfAbd al-B\u0101q\u012b al-Kayl\u0101n\u012b, presidente del comitato incaricato della valutazione del censimento, ha dichiarato che osservatori internazionali hanno complessivamente convalidato il censimento stesso.\nEtnie.\nSono per lo pi\u00f9 arabi con minoranze nilotiche. Le principali etnie di origine nilotica sono:\nA partire dal Medioevo, con il sopravvento arabo, queste popolazioni autoctone nere si sono mischiate con le popolazioni camitiche e semitiche con pelle pi\u00f9 chiara e tipo somatico simile al mediterraneo. Esistono anche delle etnie nere di origine non nilotica che sono gli azand\u00e8, soprannominati Niam-Niam.\nLe popolazioni del Darfur si suddividono in quattro etnie pi\u00f9 numerose: Zagawa, Mazalit, Tama e F\u016br (da cui il nome: \"Dar\" = sede + \"F\u016br\"); esistono poi molte altre etnie meno numerose.\nLingue.\nLe lingue ufficiali sono l'arabo (pi\u00f9 diffuso e parlato) e l'inglese. Tra i gruppi di minoranza, l'idioma pi\u00f9 diffuso \u00e8 il nubiano.\nReligioni.\nL'islam \u00e8 la religione dominante, professata dal 97% della popolazione, dopo che il Sudan del Sud, in prevalenza animista e cristiano, \u00e8 divenuto indipendente nel luglio del 2011. \nLa Chiesa cattolica in Sudan ha mantenuto nel Paese solo l'arcidiocesi di Khartoum.\nOrdinamento dello stato.\nSuddivisioni amministrative.\nIl Sudan \u00e8 diviso in 17 regioni chiamate \"wil\u0101y\u0101t\" (al singolare \"wil\u0101ya\"). Prima della divisione dal Sudan del Sud erano 26.\nCitt\u00e0 principali.\nDopo la capitale Khartum (640.000 ab), le principali citt\u00e0 del paese sono:\nOmdurman: situata sulla riva occidentale del Nilo, di fronte alla capitale, \u00e8 un importante polo industriale e commerciale. Conta 2.400.000 abitanti.\nBahr\u012b: terza citt\u00e0 del paese (1.700.000 ab). \u00c8 situata a nord di khartoum, alla confluenza del Nilo azzurro con il Nilo bianco. Importante polo commerciale e industriale.\nPort Sudan (in arabo \"B\u016br S\u016bd\u0101n\") \u00e8 il capoluogo della provincia del mar Rosso, nella parte orientale del Sudan e conta circa 490.000 abitanti. Fu fondata, intorno ad un porto artificiale, tra il 1904 e il 1908. Collegata successivamente da una ferrovia a Khartum e ad Atbara, nella valle del Nilo, costituisce il principale sbocco marittimo del paese ed \u00e8 sede di industrie tessili (cotone), petrolchimiche e chimiche.\nAtbara (112.000 abitanti circa) \u00e8 situata sulla riva destra del fiume omonimo alla sua confluenza nel Nilo nella provincia del nord. Cotone, cereali, frutta, industrie alimentari, meccaniche e del cemento sono le sue principali risorse. Nel 1898, il generale britannico Horatio Herbert Kitchener riorganizz\u00f2 l'esercito egiziano e lo port\u00f2 alla vittoria contro i Dervisci del Mahdi, proprio nei pressi della citt\u00e0. In quell'occasione vennero impiegate per la prima volta in Sudan le mitragliatrici.\nIstituzioni.\nOrdinamento scolastico.\nL'istruzione in Sudan \u00e8 obbligatoria, ed \u00e8 gratis, per studenti dell'et\u00e0 di 6 anni all'et\u00e0 di 13. L'istruzione primaria dura 8 anni a cui seguono 3 anni di educazione secondaria. La vecchia formula educativa di 6 + 3 + 3 (anni di scuola) fu cambiata nel 1990. La lingua primaria, usata a tutti i livelli, \u00e8 l'arabo. Le scuole sono concentrate negli agglomerati urbani; molte di esse, nel sud e ovest del paese sono state distrutte dalla guerra civile. Nel 2001 la World Bank stim\u00f2 la frequentazione delle scuole primarie pari a essere il 46%, e quella delle scuole secondarie il 21% dei bambini e studenti idonei alla frequentazione scolastica.\nIl Sudan ha 19 universit\u00e0; l'istruzione \u00e8 principalmente in arabo. L'educazione ai livelli secondari e universitari \u00e8 stata seriamente ostacolata dal fatto che la leva militare \u00e8 richiesta prima del completamento delle suddette scuole. Stando alla World Bank, nel 2002, il livello di alfabetizzazione nei soggetti sopra i 15 anni stava al 60%, mentre nel 2000 era del 58% (69% per i maschi e 46% per le femmine). Gli analfabeti tra i 15 e i 24 anni erano il 23%.\nA Khartum, la capitale del Sudan, esistono 4 livelli di educazione:\nOrganizzazioni internazionali.\nIl paese appartiene dal 1986 all'Autorit\u00e0 intergovernativa per lo sviluppo, organizzazione politico-commerciale formata dai paesi del Corno d'Africa.\nPolitica.\nIl Sudan sarebbe una repubblica presidenziale, ma di fatto \u00e8 una ex-dittatura militare, attualmente sotto governo di transizione dal regime alla democrazia.\nEconomia.\nEsportazioni.\nLe esportazioni ammontano a circa 2,45 miliardi di dollari USA (f.o.b.) e si riferiscono a petrolio e prodotti petroliferi, cotone, sesamo, arachidi, gomma arabica, zucchero e bestiame. I paesi verso i quali esporta sono la Cina 40,9%, Arabia Saudita 17,2% e gli Emirati Arabi Uniti 5,4% (2003).\nImportazioni.\nIl valore delle importazioni \u00e8 pari a 2.383 milioni di dollari USA (f.o.b.) e si riferisce ai seguenti prodotti: prodotti alimentari, manufatti, attrezzature meccaniche per la raffinazione e il trasporto, medicinali e sostanze chimiche, tessili e grano. I paesi importatori sono Arabia Saudita 16,3%, Cina 14,2%, Regno Unito 5%, Germania 4,9%, India 4,8%, Francia 4,1%.\nCultura.\nArte.\nL'arte del Sudan \u00e8 ricca di storia: precede e influenza l'arte faraonica del VIII e VII secolo a.C. coi reali della Nubia, ed \u00e8 influenzata dalla storia di Kerma, Meroe, del Cristianesimo, dell'Islam, della colonizzazione ottomana (turca-egiziana dal 1821), Mahdiya, dal colonialismo anglo-egiziano (amministrazione britannica dal 1898) e post coloniale (dal 1956) e dalla arabizzazione. La produzione della cultura nomade si concentra sulla lavorazione delle pelli, dei metalli, nella creazione di contenitori, armi, tappeti e gioielli; la decorazione personale sul proprio abbigliamento \u00e8 una forma chiave di espressione estetica e alcuni dei motivi che caratterizzano queste produzioni vengono poi ripresi nella produzione pittorica del Novecento.\nLa storia della produzione pittorica in Sudan si ritrova nell'arte pittorica faraonica, nell'arte islamica, cristiana, copta, nella calligrafia e nella produzione pittorica a partire dal Novecento.\nLa Facolt\u00e0 di Arte e Arti applicate dell'Universit\u00e0 di Tecnologia del Sudan (precedentemente Istituto tecnico di Khar\u1e6d\u016bm e Politecnico di Khar\u1e6d\u016bm, da non confondere con l'Universit\u00e0 di Khar\u1e6d\u016bm) \u00e8 particolarmente attiva e ha vissuto quattro diverse fasi: l'influenza coloniale negli anni Trenta (con l'introduzione del dipartimento di Arti applicate nel Gordon Memorial College nel 1934, istituto precursore della Universit\u00e0 di Khartum, creato nel 1902), la creazione di una scuola separata e la ricerca di un'identit\u00e0 sudanese tra il 1947 e il 1964; i cambiamenti tra il 1964 e l'inizio degli anni Ottanta, e le trasformazioni negli anni del successivo declino. Nella formazione degli artisti ha un ruolo importante anche l'esperienza di studio all'estero, negli anni Cinquanta nelle migliori accademie di Londra e negli anni Settanta anche in Francia e Spagna.\nSecondo Rashid Diab, la produzione di arte visiva del Sudan \u00e8 fortemente influenzata da un lato dal nomadismo \u2013 che per secoli non produce la cultura urbana necessaria per il fiorire di arte visive \u2013 e dall'altro dalla cultura islamica, che impone restrizioni alla rappresentazione di figure umane. Negli anni quaranta operano principalmente artisti autodidatti che creano opere figurative con rappresentazioni paesaggistiche e della vita sudanese. La scuola d'arte nasce nel 1951 (come scuola di design e poi come facolt\u00e0 arti visive e applicate) e ha un forte impatto nel formare una generazione di artisti nella seconda met\u00e0 degli anni cinquanta e negli anni sessanta. Sempre secondo Rashid Diab possono essere identificati movimenti artisti principali: la scuola di Khartum, i Crystallists e la produzione di un'arte pi\u00f9 convenzionale.\nLa scuola di Khartum \u00e8 composta da pittori e scultori interessati a riscoprire la loro identit\u00e0 sudanese (che unisce cultura islamica, il Corano, la tradizione sufi, le chiese cristiane e copte, e la cultura del nord della Nubia); gli artisti utilizzano nelle loro opere calligrafia, motivi islamici tradizionali e motivi africani come maschere e riturali (con gli artisti Ahmad Shibrain, Ibrahim al-Salahi, Mohammed Abdalla, Kamala Ishaq, al-Nigoumi, \u02bfAbd All\u0101h \u02bfOteyb\u012bi, Am\u012br N\u016br, Magdub Rabbah, Ibr\u0101h\u012bm al-Aww\u0101m, Kamala Ibr\u0101h\u012bm, M\u016bs\u0101 Khal\u012bfa, \u02bfOsm\u0101n Waj All\u0101h, \u1e62\u0101li\u1e25 al-Zak\u012b, Gamman, \u1e24assan al-Had\u012b, T\u0101j A\u1e25med)); la scuola moderna di Khartum \u00e8 meno influenzata dal passato culturale sudanese e guarda al mondo occidentale sia nel linguaggio che nelle tecniche, ricevendo a volte l'accusa di produrre arte per i turisti (con gli artisti Ahmed al-Mardi, Sei el-Lautta, \u02bfIss\u0101m Abd al-\u02bfAz\u012bz, Salih el-Zaki, Rabbah, el-Gatim, \u1e24asan M\u016bs\u0101, B\u016b Shara, Diab, Is\u1e25\u0101q). Secondo Elisbeth Court, la scuola di Khartum \u00e8 malamente documentata dalla storia dell'arte, che la riduce a clich\u00e9, e non manifesta gli ideali culturali e l'ampiezza dell'espressione artistica che caratterizza questo progetto vitale.\nL'artista Kam\u0101la Is\u1e25\u0101g crea un manifesto e intorno a lui ruota il gruppo dei Crystallists.\nL'arte convenzionale \u00e8 una produzione pittorica e scultorea che ricalca la produzione europea moderna. Infine Rashid Diab cita una serie di artisti che non rientrano in nessuno di questi movimenti ma che hanno una loro rilevanza: Ahmed Abd Alaal, Omer Khairy (George Edward), Hassan Ali Ahmed (che creano i loro gruppi e scuole). Il giudizio di Rashid Diab sulla produzione artistica sudanese e il suo sistema tassonomico sono fortemente influenzati dalla sua considerazione che l'influsso occidentale non pu\u00f2 che corrompere la produzione sudanese; un giudizio ovviamente sul quale non tutti i critici concordano.\nLetteratura.\nIn campo letterario il Sudan si \u00e8 affermato a livello internazionale, soprattutto nel xx secolo con lo scrittore Tayeb Salih e il suo romanzo del 1967 dal titolo La stagione della migrazione a Nord, dichiarato nel 2001 dall'Accademia letteraria arabica \"il pi\u00f9 importante romanzo arabo del xx secolo\"\nLa poesia \u00e8 una produzione culturale centrale in Sudan.\nMusica.\nTipico strumento musicale a corde \u00e8 il kissar; altro strumento musicale a fiato \u00e8 il kakaki.\nMissioni spaziali.\n3 novembre 2019: viene lanciato SRSS 1, il primo satellite del Sudan .\nRicorrenza nazionale.\nLa ricorrenza nazionale si celebra il 1\u00ba gennaio. e ricorda il giorno dell'indipendenza dal Regno Unito ed Egitto, nel 1956.\nSport.\nIn ambito sportivo da ricordare che la nazionale di calcio del Sudan \u00e8 stata Campione di Coppa d'Africa nel 1970."}
{"id": "69825", "revid": "599013", "url": "https://it.wikipedia.org/wiki?curid=69825", "title": "Tolomeo III", "text": "Subito dopo la sua ascesa al trono e il matrimonio con la principessa Berenice II, che gli port\u00f2 in dote la Cirenaica, Tolomeo III si impegn\u00f2 nella terza guerra siriaca (246-241 a.C.) contro Seleuco II, riuscendo a fare dell'Egitto la maggiore potenza militare del Mediterraneo. Dopo questa vittoria, tuttavia, Tolomeo non si fece coinvolgere in altri conflitti, se non indirettamente, togliendo fondi all'esercito, che alla fine del suo regno prov\u00f2 di essersi notevolmente indebolito nella guerra a sostegno di Attalo I di Pergamo contro Antioco III. Dal punto di vista economico, il suo regno fu inizialmente fiorente, ma inizi\u00f2 ben presto ad avere un'economia ristagnante e sempre pi\u00f9 arretrata, compromettendo cos\u00ec per sempre agricoltura e commercio, i settori principali del sostentamento egizio. Il suo regno \u00e8 quindi sia il periodo di massimo splendore dell'Egitto ellenistico, sia l'inizio della sua decadenza.\nBiografia.\nOrigini familiari.\nTolomeo era figlio di Tolomeo II Filadelfo, secondo sovrano dell'Egitto tolemaico, e di Arsinoe I, figlia del re di Macedonia Lisimaco. Era quindi fratello di Berenice \"Sira\", Lisimaco e, forse, anche di un omonimo Tolomeo. Tolomeo III, per\u00f2, dopo la sua ascesa al trono prefer\u00ec indicare come madre naturale Arsinoe II, sorella-moglie del padre, escludendo la madre biologica dagli antenati dei successivi Tolomei.\nGiovinezza (284/281-246 a.C.).\nIl giovane principe fu cresciuto probabilmente sull'isola greca di Thera, nelle Cicladi; egli, alla sua nascita, non era infatti l'erede diretto della dinastia, poich\u00e9 tra il 267 e il 259 a.C. Tolomeo II aveva associato al trono un principe di origini non ben chiarite dalla storiografia, Tolomeo \"il figlio\". Per volere del padre, comunque, il futuro Tolomeo III ebbe come precettore il poeta epico Apollonio Rodio, direttore della Biblioteca di Alessandria. Alla fine degli anni 250 a.C., Tolomeo fu fatto fidanzare con Berenice II, figlia del re di Cirene Magas, fratellastro di Tolomeo II, con il quale il re d'Egitto cercava un accordo per la riunificazione dei regni; Magas mor\u00ec nel 250 a.C., ma Cirene, dopo un breve governo di Demetrio il Bello, fu trasformata in repubblica dai propri cittadini.\nRegno (246-222 a.C.).\nIncoronazione, matrimonio e annessione della Cirenaica (246 a.C.).\nNel mese di gennaio del 246 a.C. Tolomeo II Filadelfo mor\u00ec e suo figlio omonimo gli succedette al trono: Tolomeo III fu incoronato re d'Egitto il 28 gennaio di quell'anno. Allo stesso tempo, spos\u00f2 infine anche Berenice II, che gli port\u00f2 in dote la regione della Cirenaica.\nCon questo matrimonio, Tolomeo riusc\u00ec definitivamente a riannettere la regione ai domini del regno d'Egitto, portandone avanti una riorganizzazione: alcune delle principali citt\u00e0 furono rifondate (il porto di Barca fu rinominato Tolemaide, Euesperide fu abbandonata e sostituita da Berenice e Tauchira cambi\u00f2 il nome in Arsinoe) e, per conciliare l'egemonia tolemaica con la decentralizzazione greca, venne istituita una lega tra le tre citt\u00e0 rifondate e la capitale del vecchio regno, Cirene. L'amministrazione fu affidata a un \"libiarca\" e la lega, almeno per i primi anni, continu\u00f2 ad avere proprie monete con impressa la parola Koinon.\nPolitica estera.\nTerza guerra siriaca e rivolte (246-241 a.C.).\nPoco dopo l'inconronazione di Tolomeo III, il sovrano seleucide Antioco II mor\u00ec in circostanze misteriose a Efeso; sua moglie Berenice, sorella di Tolomeo, proclam\u00f2 il figlio infante Antioco re ad Antiochia, mentre a Efeso la precedente moglie del defunto imperatore Laodice I, fece incoronare il figlio Seleuco II. Berenice, quindi, si rivolse al fratello per un aiuto militare e cos\u00ec inizi\u00f2 la terza guerra siriaca, detta anche \"guerra laodicea\". Berenice part\u00ec in vantaggio, poich\u00e9 solo una piccola parte dell'impero appoggiava la causa di Laodice; tuttavia, prima che Tolomeo potesse arrivare in Siria, Berenice e suo figlio vennero assassinati da dei sicari. Tolomeo ricevette la notizia solo quando fu sbarcato ad Antiochia e, non volendo tornare in Egitto a mani vuote, inizi\u00f2 una campagna per conquistare l'impero seleucide: conquist\u00f2 dapprima la Mesopotamia e fu incoronato \"Gran Re\" a Babilonia e assoggett\u00f2 poi quasi tutti i territori asiatici e la Cilicia.\nTolomeo, tuttavia, dovette tornare a casa per una rivolta di nativi egizi, la prima di questo genere nel regno tolemaico, che fu per\u00f2 subito sedata dal sovrano; la popolazione locale era infatti messa da parte nell'amministrazione ellenistica e in quell'anno, in particolare, c'erano state una scarsit\u00e0 di raccolto e un contemporaneo aumento della richiesta di risorse dovuto alla guerra, cosa che aveva causato ancora pi\u00f9 agitazione.\nIl re aveva riportato con s\u00e9 in Egitto un bottino di guerra di 40.000 talenti d'argento e 2500 contenitori sacri, lasciando due suoi generali per amministrare i territori conquistati: al suo \"philos\" Antioco la Cilicia e a Santippo i territori al di l\u00e0 dell'Eufrate. Gi\u00e0 nel luglio del 245 a.C., per\u00f2, Seleuco venne riconosciuto dalla maggiore parte dei seleucidi come sovrano e pot\u00e9 facilmente riconquistare i territori orientali del suo impero.\nIn Asia Minore, invece, Tolomeo invi\u00f2 un suo generale, Tolomeo Andromaco (forse un suo fratellastro, figlio illegittimo di Tolomeo II); questi conquist\u00f2 immediatamente Efeso, che venne consegnata dal governatore seleucide, e negli anni successivi conquist\u00f2 altre citt\u00e0 sulla costa anatolica e anche in Tracia. Venne per\u00f2 sconfitto dal re macedone Antigono II Gonata nella battaglia di Andro e si ritir\u00f2 a Efeso, dove venne ucciso qualche tempo dopo da dei mercenari traci.\nNonostante questo, nel 241 a.C. si giunse a un trattato favorevole a Tolomeo: rimasero nelle sue mani molti territori, tra cui la citt\u00e0 Seleucia di Pieria, la Cilicia, la Panfilia, molte di citt\u00e0 in Asia Minore (Efeso, Lebedo, Colofone, Priene e Samo), in Tracia e sull'Ellesponto, l'isola di Samotracia e parte della Celesiria. Grazie a questo conflitto Tolomeo III rese il regno tolemaico il pi\u00f9 importante e potente dei regni ellenistici.\nPolitica in Grecia (243-222 a.C.).\nIn Grecia la lega achea, sotto il comando di Arato di Sicione, stratego dal 245 a.C., era entrata in conflitto con la lega etolica e con il regno di Macedonia di Antigono II Gonata; questo scenario port\u00f2 all'avvicinamento tra Tolomeo e la lega Achea, che nomin\u00f2 nel 243 a.C. il re d'Egitto egemone della lega e comandante onorario delle forze di mare e di terra in cambio di aiuti economici annuali. Nel 229/228 a.C. Tolomeo aiut\u00f2 gli etoli contro il re macedone Antigono III Dosone, il quale riusc\u00ec per\u00f2 a soffocare le rivolte in Tessaglia. Sempre nel 229 la citt\u00e0 di Atene, con l'aiuto di Arato, riusc\u00ec a cacciare le truppe di occupazione macedoni dall'Attica.\nNello stesso periodo, inoltre, inizi\u00f2 un conflitto tra gli achei e la citt\u00e0 di Sparta, guidata da Cleomene III, la cosiddetta guerra cleomenea. Cleomene riusc\u00ec, attraverso delle ampie riforme militari nel 227 a.C., a fare di Sparta la pi\u00f9 potente potenza dell'area e Arato decise di allearsi con Antigono III; negli scontri che seguirono, Cleomene riusc\u00ec ad avere la meglio contro i suoi nemici e Tolomeo decise di tagliare gli aiuti alla lega achea, dirottandoli verso Sparta nell'inverno tra il 226 e il 225 a.C. Arato, quindi, decise di togliere a Tolomeo il titolo di egemone e di darlo ad Antigono, che avanz\u00f2 quindi con le sue truppe verso la Grecia. Questo ravviv\u00f2 l'alleanza tra Tolomeo, Atene e la lega etolica: il re egizio venne onorato con monumenti e culti sia ad Atene che a Delfi per i suoi grandi aiuti economici. Nell'autunno del 224 a.C. Antigono arriv\u00f2 in Acaia e cre\u00f2 la lega ellenica, che riuniva tutti i popoli della Grecia settentrionale, tranne etoli e ateniesi; Cleomene, alla fine dell'anno, chiese aiuti a Tolomeo e invi\u00f2 in ostaggio la madre e i figli ad Alessandria; tuttavia, dopo alcuni scontri nel 223 a.C., Tolomeo decise di abbandonare Cleomene, poich\u00e9 il suo mantenimento al potere avrebbe significato un enorme dispendio di forze nella Grecia continentale.\nAntigono III marci\u00f2 quindi in Laconia e Cleomene, ricevuta la notizia del mancato appoggio di Tolomeo, decise di affrontare l'avversario in una battaglia campale, prima che i soldati venissero a sapere della notizia, poich\u00e9 senza l'aiuto di Tolomeo non li avrebbe potuti pagare; gli spartani furono sconfitti e il re fugg\u00ec ad Alessandria, dove Tolomeo promise di restituirgli il trono.\nTolomeo mantenne nel frattempo buone relazione con altre citt\u00e0 greche, tra cui Rodi; un forte terremoto colp\u00ec la citt\u00e0 nel 226 a.C., causando il crollo del famoso Colosso. Tutti i sovrani ellenistici (Tolomeo, Antigono e Seleuco II) inviarono grandi aiuti economici e alimentari alla citt\u00e0, ognuno per dimostrare la maggiore fortuna del proprio regno sugli altri.\nAttivit\u00e0 in Asia Minore e Siria dopo la guerra (241-222 a.C.).\nDopo la terza guerra siriaca e l'ascesa al trono di Seleuco II (245-226 a.C.), Tolomeo lasci\u00f2 il fronte siriano in secondo piano, impegnato economicamente e militarmente in Grecia. Durante la guerra dei fratelli (239-236 a.C.), la guerra civile che contrappose Seleuco II e suo fratello Antioco Ierace, Tolomeo rimase abbastanza neutrale, inviando aiuto ad Antioco solamente per reprimere una rivolta delle sue truppe galate a Magnesia.\nIl re egizio si interess\u00f2 nuovamente dell'Asia quando, nella primavera del 222 a.C., Antioco III succedette al fratello Seleuco III (226-222 a.C.) sul trono seleucide e un possibile attacco contro i territori tolemaici in Celesiria divent\u00f2 la minaccia maggiore per Tolomeo. Tuttavia Antioco decise non di attaccare Tolomeo, ma bens\u00ec il re di Pergamo Attalo I, che aveva espanso il suo dominio in Asia Minore ai danni del regno indipendente creato da Antioco Ierace; il nuovo sovrano seleucide mand\u00f2 il generale Acheo a capo delle sue truppe e Tolomeo, volendo continuare a mantenere l'impero seleucide in una situazione di inferiorit\u00e0, mand\u00f2 il figlio Magas a capo di una flotta e di un esercito in aiuto dei pergameni. Tuttavia il principe egizio non riusc\u00ec ad aiutare i pergameni a respingere adeguatamente le truppe seleucidi, dimostrando come la potenza militare tolemaica iniziasse a vacillare.\nPolitica interna.\nPolitiche amministrative ed economiche.\nDurante i suoi primi anni di regno, che lo videro impegnato nella guerra in Siria, Tolomeo form\u00f2 un'amministrazione decentralizzata: ogni nomo in cui era diviso il territorio del regno era amministrato da una serie di ufficiali, direttamente dipendenti dal dieceta, e tra loro vi era uno \"strategos\", comandante militare; sotto il regno di Tolomeo III, per\u00f2, quest'ultimo acquis\u00ec sempre pi\u00f9 importanza, arrivando a inglobare nel proprio ruolo anche i compiti amministrativi.\nL'economia statale, intanto, inizi\u00f2 un lento ma inesorabile declino, in pieno contrasto con la grande ricchezza e l'esteso commercio che caratterizzarono il regno di Tolomeo II. Tolomeo III, infatti, dovette dapprima affrontare delle crisi (secche del Nilo e delle lievi carestie) e successivamente, non essendo particolarmente interessato all'amministrazione ordinaria, decise di diminuire le spese invece di aumentare le entrate: le spese militari vennero ridotte, ridimensionando flotta ed esercito; l'agricoltura, elemento cardine dell'economia egizia, entr\u00f2 in crisi e le produzioni alimentari diminuirono, non consentendo pi\u00f9 di vendere grano e olio, ricevendo di conseguenza meno entrate nelle casse statali. Il suo regno, quindi, vide dapprima il massimo splendore dell'Egitto ellenistico, ma fu l'ultimo periodo di successo prima di un precipitoso declino.\nPolitiche sociali e religiose.\nIl sovrano, per\u00f2, fu lodato dai suoi contemporanei per le sue politiche sociali: la sua generosit\u00e0, diplomazia e religiosit\u00e0 gli fecero del suo quello che i greci chiamarono \u03b5\u1f50\u03bd\u03bf\u03bc\u03af\u03b1, \"eynom\u00eda\", cio\u00e8 \"buon governo\"; nel decreto di Canopo (238 a.C.), il giorno della sua nascita viene descritto come \"inizio delle cose buone\" e il suo governo viene visto come una \"miglioria della vita di ogni essere umano\". Sotto di lui furono costruiti svariati edifici monumentali: il Serapeo di Alessandria, il tempio di Iside a File, il tempio di Osiride a Canopo e gli ingressi monumentali del tempio di Khonsu e del tempio di Montu a Karnak; vennero inoltre iniziati il tempio di Horus a Edfu e le costruzioni di Assuan ed Esna. Anche per quanto riguarda la vita culturale alessandrina, Tolomeo III prosegu\u00ec sul cammino del padre, portando sempre maggior prestigio alla capitale tolemaica: fece erigere una nuova biblioteca annessa al Serapeo, una cosiddetta \"biblioteca-tempio\"; aument\u00f2 di molto la capienza libraria del complesso culturale alessandrino, secondo alcuni anche facendo confiscare opere dalle navi che giungevano in citt\u00e0; fece arrivare famosi studiosi, come Apollonio di Perga ed Eratostene di Cirene, che prese anche la guida della Biblioteca.\nAl suo ritorno dalla terza guerra siriaca, nel 245 a.C., Tolomeo riport\u00f2 in Egitto molte statue di divinit\u00e0 che erano state bottino di guerra dei Persiani di Cambise II secoli prima; per questa sua azione, Tolomeo si guadagn\u00f2 l'epiteto di Evergete (\u0395\u1f50\u03b5\u03c1\u03b3\u03ad\u03c4\u03b7\u03c2, \"Euerg\u00e9t\u0113s\"), cio\u00e8 \"Benefattore\". Nel 243 a.C. venne creato il culto di Tolomeo e della moglie Berenice II, che divennero i \u0398\u03b5\u03bf\u1f76 \u0395\u1f50\u03b5\u03c1\u03b3\u03ad\u03c4\u03b1\u03b9 (\"Theoi Euergetai\", \"Dei Benefattori\"); nel dicembre dello stesso anno un sinodo sacerdotale, riunito nel tempio di Iside e dei Theoi Philadelphoi, stabil\u00ec con il decreto di Alessandria che il giorno compleanno del re, quello della sua incoronazione e quello del compleanno della regina diventassero una festa ufficiale di stato; nel 238 a.C. un altro sinodo di sacerdoti si riun\u00ec in occasione delle festivit\u00e0 per il compleanno del re e con il decreto di Canopo decretarono la creazione di un quinto gruppo sacerdotale, \u03c6\u03c5\u03bb\u03ae (\"phyl\u00e9\"), dedito al culto della coppia reale. Anche Atene, \"polis\" indipendente, onor\u00f2 Tolomeo, creando nel 224 a.C. una nuova trib\u00f9 in suo onore, la Tolemaide (\u03a0\u03c4\u03bf\u03bb\u03b5\u03bc\u03b1\u03af\u03c2, \"Ptolem\u00e1is\"), uno dei demi della quale fu chiamato Berenicide (\u0392\u03b5\u03c1\u03b5\u03bd\u03b9\u03ba\u03af\u03b4\u03b1\u03b9, \"Berenik\u00eddai\"), in onore di Berenice II, e accordandogli la cittadinanza.\nDiscendenza, morte e successione (222 a.C.).\nDal matrimonio di Tolomeo III e Berenice II nacquero sei figli: Arsinoe III (246/245 a.C.), Tolomeo IV (244 a.C.), Lisimaco (243 a.C.), Alessandro (242 a.C.), Magas (241 a.C.) e Berenice (239 a.C.).\nTolomeo III mor\u00ec per cause naturali tra i mesi di ottobre e dicembre del 222 a.C. e fu succeduto dal figlio Tolomeo IV Filopatore.\nTitolatura.\nSecondo la titolatura reale egizia, Tolomeo III ebbe diversi nomi:\nMonetazione.\nNei primi anni del proprio regno, Tolomeo III riport\u00f2 a produzione ad Alessandria i tetradrammi di Tolomeo I, continuando comunque la produzione di mine e mezze mine dei \"Theoi Adelphoi\" (\u0398\u03b5\u03bf\u1f76 \u1f08\u03b4\u03b5\u03bb\u03c6\u03bf\u03af), i genitori Tolomeo II e Arsinoe II, e di mine e tetradrammi di sua madre; queste ultime terminarono di essere prodotto nel 241 a.C., con la fine della terza guerra siriaca. Questo evento bellico caus\u00f2 altri cambiamento nella monetazione reale, facendo iniziare la produzione di pezzi particolarmente di valore: doppie mine d'oro per Arsinoe II, una serie di decadrammi d'oro e monete d'argento molto grandi in onore di Berenice II e oboli bronzei eccezionalmente pesanti.\nAl di fuori dell'Egitto, la produzione di maggior rilievo \u00e8 quella proveniente dalle citt\u00e0 costiere di Tracia e Asia minore, territori conquistati proprio da Tolomeo III. In queste aree le monete presentavano l'effige del sovrano stesso, raffigurato con la pelliccia del leone di Nemea di Eracle e, occasionalmente, con la scritta \"Soter\" (\u03a3\u039f\u03a4\u0397\u03a1, \u00abSalvatore\u00bb). Infine, una serie di piccole monete di bronzo con il ritratto del re circolava in Peloponneso, per finanziare i propri alleati nella guerra cleomenea."}
{"id": "69826", "revid": "599", "url": "https://it.wikipedia.org/wiki?curid=69826", "title": "Tolomeo Evergete", "text": ""}
{"id": "69827", "revid": "217", "url": "https://it.wikipedia.org/wiki?curid=69827", "title": "Numeri iperreali", "text": ""}
{"id": "69828", "revid": "6790", "url": "https://it.wikipedia.org/wiki?curid=69828", "title": "Tolomeo Sotere", "text": ""}
{"id": "69834", "revid": "124279987", "url": "https://it.wikipedia.org/wiki?curid=69834", "title": "Passaggio a livello", "text": "Un passaggio a livello (talora abbreviato in PL) \u00e8 l'intersezione di una ferrovia con una strada quando queste si trovano alla stessa quota, costruita in modo tale da consentire sia il passaggio di veicoli stradali sulla strada che di treni sulla ferrovia.\nIn alternativa al passaggio a livello \u00e8 possibile realizzare cavalcavia o sottopassi , che consentono il passaggio contemporaneo di treni e veicoli.\nTipi di passaggi a livello.\nIncustoditi.\nNessuna barriera viene temporaneamente posta attraverso la sede stradale prima e durante il transito del treno. I passaggi a livello incustoditi sono in genere segnalati da appositi segnali stradali che, da entrambi i lati della ferrovia, avvertono l'utente della strada del tipo di passaggio a livello che si sta per incontrare e a che distanza esso si trova. Tipicamente i segnali sono: segnaletica verticale di pericolo indicante il passaggio a livello senza barriere, pannelli distanziometrici con 3, 2 e 1 striscia rossa posti rispettivamente a 150, 100 e 50 metri prima del passaggio a livello (sul primo dei quali, posto alla distanza di 150 metri, si trova il segnale verticale di pericolo) e, in corrispondenza del passaggio a livello, croce di sant'Andrea (orientata indifferentemente in verticale o in orizzontale) singola o doppia a seconda che la ferrovia da attraversare sia a binario singolo o a pi\u00f9 di un binario, due luci rosse affiancate che si accendono e spengono alternativamente e una campana. L'azionamento di questi ultimi segnali avviene automaticamente all'approssimarsi del treno, per mezzo di appositi apparati, e continua per qualche secondo dopo che il treno stesso \u00e8 transitato e ha liberato la sede stradale. \u00c8 necessario prestare particolare attenzione, perch\u00e9 luci e campana possono continuare a funzionare a lungo anche dopo il passaggio di un treno, in quanto azionati dall'approssimarsi di un altro treno.\nCustoditi.\nPrima del sopraggiungere di un treno e mentre esso transita nell'intersezione con la sede stradale, attraverso la sede stradale viene fisicamente posizionata una barriera meccanica. I passaggi a livello custoditi sono segnalati con segnaletica stradale diversa dalla precedente (i tre pannelli distanziometrici sono presenti alle medesime distanze, mentre il segnale di pericolo che si trova sul primo pannello \u00e8 differente) e dalle luci e campana precedentemente descritte (anche se in questo caso la luce rossa \u00e8 una sola); in passato il meccanismo della campana, nei passaggi a livello custoditi, integrava un meccanismo con tre palette che iniziavano a ruotare quando la campana entrava in funzione. Salvo particolari procedure da usare in casi eccezionali, le barriere si aprono quando il treno, dopo aver completamente oltrepassato il passaggio a livello, fa scattare appositi apparati. In genere si distinguono i passaggi a livello custoditi fra:\nAd azionamento manuale.\nL'abbassamento delle barriere viene imposto da un comando fornito da un operatore. L'abbassamento pu\u00f2 avvenire azionando un argano a manovella, con uno spostamento di leve e contrappesi oppure, pi\u00f9 comunemente, con l'azionamento di un motore elettrico tramite comando a distanza. L'abbassamento delle barriere in genere avviene poco prima che il treno parta dalla stazione pi\u00f9 vicina secondo il suo percorso e la loro chiusura \u00e8 condizione indispensabile per l'apertura del segnale di partenza (il segnale di partenza della stazione inizia ad indicare via libera solo nel momento in cui il passaggio a livello viene correttamente chiuso) che permette l'inoltro del treno nella tratta con il passaggio a livello. L'intervento dell'uomo su questi passaggi a livello \u00e8 sempre e comunque indispensabile. \nAd azionamento automatico.\nL'abbassamento delle barriere viene imposto dal treno stesso che, durante la sua corsa, fa scattare appositi apparati (pedali o blocchi conta assi che vengono azionati dallo scorrimento delle ruote) posti lungo la linea alcuni chilometri prima del passaggio a livello. Altri sistemi analoghi, posti oltre il passaggio a livello, fanno riaprire le barriere. Questo sistema di chiusura favorisce il traffico stradale, chiudendo le barriere solo per il tempo strettamente necessario. L'avvenuta chiusura delle barriere viene segnalata al treno per mezzo di appositi segnali luminosi posti sulla linea a conveniente distanza dall'incrocio, preceduti da pannelli distanziometrici e da una serie di segnali luminosi tra i quali uno, importantissimo, \u00e8 quello posto alla \"distanza di frenatura.\" Quest'ultimo segnale solitamente \u00e8 una tabella di forma triangolare ed ha cinque luci poste in modo che, accendendosi solo in parte, possano formare o un segnale di \"via libera\" oppure un segnale di \"arresto\" a seconda che il passaggio a livello si sia chiuso correttamente o meno. Nelle ferrovie concesse questa tabella non ha luci ma ha semplicemente una scritta nera indicante \"PL\" su sfondo giallo. Da tale tabella deve essere visibile un segnale luminoso lampeggiante posto nelle immediate vicinanze del passaggio a livello, la cui accensione indica il corretto funzionamento dell'impianto.\nA volte, per questo tipo di passaggio a livello, su strade a doppio senso di circolazione, si usano delle \"semibarriere\", che si pongono attraverso il solo lato di marcia per fermare il traffico stradale, mentre l'altro lato del passaggio a livello rimane libero, per permettere l'uscita di eventuali mezzi stradali in pericolo perch\u00e9 rimasti bloccati in mezzo nell'incauto tentativo di passare mentre il passaggio a livello si stava chiudendo. Per evitare assolutamente il transito sfruttando i varchi lasciati dalle semibarriere, il Codice della strada impone che sia installato, a cura e spese dell'Esercente della strada, uno spartitraffico centrale invalicabile. Secondo le norme del Codice della Strada l'inizio dell'abbassamento delle sbarre non deve avvenire prima che siano trascorsi un minimo di 5 secondi di preavviso mediante l'attivazione delle segnalazioni luminose e acustiche, mentre, dal momento dell'inizio delle segnalazioni al momento dell'arrivo del convoglio ferroviario (approccio al passaggio a livello) non devono trascorrere meno di 30 secondi.\nSolo per questo tipo di impianto (con semibarriere) la penultima norma di riferimento (UNIFER 11117) imponeva che, in caso di mancanza di alimentazione elettrica o altri guasti, le sbarre si chiudessero per gravit\u00e0.\nL'ovvio principio sotteso \u00e8 che \u00e8 pi\u00f9 sicuro un passaggio a livello chiuso e senza traffico ferroviario piuttosto che un passaggio a livello aperto che consenta il transito simultaneo di autoveicoli e treni, con potenziali conseguenze gravissime. Questo, per passaggi a livello senza posto di controllo centralizzato, , in quanto si riscontrava che, per l'acuirsi della mancanza di personale nelle aziende esercenti e per l'aumento di automobili in circolazione, un guasto alle semibarriere con abbassamento in \"sicurezza\" poteva determinare gigantesche ed immotivate code di auto nei pressi degli stessi passaggi a livello.\nNegli impianti a barriere complete, ossia quelli in cui la carreggiata viene completamente chiusa, quando la geometria della strada lo permette, la Norma prevede la realizzazione delle cosiddette \"zone di ricovero\" a lato dei binari, ottenute distanziando opportunamente le sbarre in modo che un eventuale veicolo rimasto intrappolato tra le sbarre possa \"ricoverarsi\", cio\u00e8 spostandosi di lato e scendendo dai binari in modo da non interferire con la sagoma del treno in transito.\nAltre tipologie.\n sono stati sperimentati anche dei dispositivi a raggi infrarossi che consentono, se un automezzo resta bloccato in mezzo alle sbarre, di rilevarlo e inviare una tempestiva segnalazione al macchinista mediante lo spegnimento di un segnale di controllo di linea. Con questo dispositivo il macchinista pu\u00f2 fermare il treno prima di sopraggiungere al passaggio a livello in modo da evitare l'impatto, che originerebbe un grave incidente.\nVi sono alcuni accorgimenti, consentiti dalle norme, che permettono di ridurre il disturbo dato dalla segnalazione acustica, come, ad esempio, installare un ripetitore delle segnalazioni luminose anche sul lato opposto rispetto a ciascun senso di marcia stradale, oppure rendendo visibili anche posteriormente le stesse luci. In questo modo il segnalatore acustico pu\u00f2 essere messo in \"sordina\". La norma \u00e8 comunque alquanto imprecisa rispetto alla riduzione del livello di emissione acustica applicabile e ci\u00f2, dal punto di vista giuridico, pu\u00f2 generare incertezze in caso di incidenti nel crocevia, sulla puntuale rispondenza dei segnalatori acustici alla necessit\u00e0 di \"segnalare\" con la dovuta intensit\u00e0 l'arrivo del treno."}
{"id": "69835", "revid": "4", "url": "https://it.wikipedia.org/wiki?curid=69835", "title": "Astinome", "text": ""}
{"id": "69838", "revid": "889336", "url": "https://it.wikipedia.org/wiki?curid=69838", "title": "George Russell (pianista)", "text": "Biografia.\nIl suo primo approccio al jazz \u00e8 come batterista, ma presto abbandona questo strumento per dedicarsi allo studio teorico e alla composizione; gi\u00e0 nel biennio 1947-49 scrive \"Cubano Be Cubano Bop\" per Dizzy Gillespie e altri arrangiamenti per Artie Shaw e Claude Thornhill. \u00c8 il pi\u00f9 importante teorico del jazz, autore di \"The lydian chromatic concept of tonal organization\". Tra i suoi album vanno ricordati \"Jazz in the space age\" del 1960, \"Ezz-thetics\" del 1961 e \"Listen to the silence\" del 1971. Uno dei suoi ultimi lavori, uscito nel 1996, \u00e8 \"It's about time\"; fino alla sua morte ha continuato l'aggiornamento alla sua opera teorica.\n\"The lydian chromatic concept of tonal organization\".\n\"The lydian chromatic concept of tonal organization\" \u00e8 l'opera di George Russell, edita nel 1953, che rivoluzion\u00f2 la tecnica di improvvisazione nel jazz. Anzich\u00e9 utilizzare le scale tonali, Russell propose l'utilizzo dei \"modi\" musicali. I modi derivano i loro nomi (ionico, dorico, frigio, lidio, misolidio, eolio, locrio) dalla tradizione musicale sacra del canto gregoriano che a sua volta li mutu\u00f2 dalla musica della Grecia classica. Fino ad allora le improvvisazioni si erano basate sull'uso di scale e di gamme (un'ottava di scala a partire dalla prima nota, detta tonica), mentre i modi teorizzati in \"The lydian chromatic concept...\" erano concepiti per avere la tonica spostata rispetto a quella originale della scala; con questo sistema si potevano ottenere soluzioni molto varie in virt\u00f9 delle differenti posizioni che i due intervalli di semitono, presenti nelle scale, assumevano durante l'improvvisazione.\nRussell sovverte il sistema fino ad allora conosciuto ponendo la scala Lidia a fondamento di tutta la musica e di un sistema funzionale nuovo, il quale utilizza tutte le scale che presentano il quarto grado alzato (in totale sette) prelevate dai vari sistemi scalari da cui derivano:\nQueste nuove teorie riscontrarono immediatamente accesi consensi soprattutto nell'ambiente dell'hard bop e da parte di grandi jazzisti come Miles Davis e soprattutto John Coltrane che divenne il pi\u00f9 autorevole esponente del jazz modale."}
{"id": "69840", "revid": "599013", "url": "https://it.wikipedia.org/wiki?curid=69840", "title": "Tolomeo I", "text": "Inizi\u00f2 la carriera militare sotto il comando di Alessandro Magno, suo amico d'infanzia, e divent\u00f2 uno dei \"Somatophylakes\", le guardie del corpo del sovrano. Alla morte dell'imperatore e nel corso delle Guerre dei diadochi, si proclam\u00f2 re d'Egitto nel 305 a.C. e, riuscendo a mantenere il controllo del territorio nord-africano diede inizio al periodo ellenistico egizio fondando la dinastia tolemaica, che regn\u00f2 fino al 30 a.C. con Cleopatra VII.\nDurante il suo regno la nuova capitale egizia, Alessandria si svilupp\u00f2 molto in campo culturale e artistico, con l'avvio della costruzione della famosa Biblioteca e del Museo, la diffusione del culto di Serapide e la costruzione di una delle sette meraviglie del mondo, il Faro di Alessandria.\nBiografia.\nOrigini familiari.\nTolomeo era figlio di Lago, un nobile macedone e ufficiale del re Filippo II, e di Arsinoe di Macedonia, una nobildonna imparentata con la dinastia argeade. Secondo la storiografia propagandistica filo-tolemaica successiva all'incoronazione di Tolomeo come re d'Egitto, Arsinoe era per\u00f2 una concubina del re macedone, il quale la diede in sposa a Lago quando era gi\u00e0 incinta: in tal caso, Tolomeo sarebbe figlio illegittimo di Filippo II e fratellastro di Alessandro Magno. Arriano ci dice inoltre che Tolomeo proveniva dall'Eordia, una regione centro-occidentale della Macedonia, dove abitavano i suoi genitori.\nGiovinezza e campagne di Alessandro Magno (353-323 a.C.).\nNel 353 a.C., all'et\u00e0 di circa quattordici anni, Tolomeo si trasfer\u00ec con la sua famiglia a Pella, la capitale del regno di Macedonia, per diventare uno dei paggi reali; nel 349-348 a.C. segu\u00ec il re Filippo II nella sua campagna per l'annessione della Calcidica. Filippo II lo scelse quindi per diventare uno degli eteri (\u1f11\u03c4\u03b1\u1fd6\u03c1\u03bf\u03b9, \"heta\u020broi\") del suo erede, Alessandro. Nel 338 a.C. Tolomeo, probabilmente, combatt\u00e9 nella decisiva battaglia di Cheronea tra la Macedonia e le citt\u00e0 stato greche, alla quale partecip\u00f2 sicuramente Alessandro. Nel 337 a.C. Alessandro entr\u00f2 in conflitto con il padre poich\u00e9 temeva che il re volesse nominare come erede il suo fratellastro Filippo Arrideo, poich\u00e9 Filippo lo aveva fatto fidanzare con Ada II, figlia del satrapo di Caria Pissodaro; Alessandro decise, su consiglio dei suoi compagni Tolomeo, Arpalo, Nearco, Erigio e Laomedonte di sposare lui Ada e Filippo decise di punirlo mandando in esilio i suoi cinque confidenti.\nTolomeo and\u00f2 quindi in esilio e probabilmente raggiunse Alessandro e sua madre, Olimpiade, nell'Epiro, dopo che anche loro vennero cacciati dal re. Nel 336 a.C. Filippo II venne assassinato e Alessandro divent\u00f2 re; il nuovo monarca richiam\u00f2 a corte i suoi compagni e Tolomeo prese parte alla campagna balcanica del 335 a.C. Durante la spedizione, per\u00f2, arriv\u00f2 la notizia di rivolte in Beozia e Alessandro marci\u00f2 a sud e pose l'assedio a Tebe, al quale prese parte anche Tolomeo. Dopo la distruzione di Tebe, Alessandro torn\u00f2 a Pella, nomin\u00f2 Antipatro guardiano (\u03b5\u03c0\u03af\u03c4\u03c1\u03bf\u03c0\u03bf\u03c2, \"ep\u00edtropos\") della Grecia e inizi\u00f2 i preparativi per la spedizione in Asia; nella primavera del 334 a.C. arriv\u00f2 sull'Ellesponto e salp\u00f2 per l'Asia Minore. Durante la guerra in Asia e in Egitto, Tolomeo partecip\u00f2 alle spedizioni macedoni, non assumendo tuttavia nessun ruolo di comando. Nel 330 a.C. il sovrano di Persia, Dario III, venne ucciso dal satrapo Besso e Alessandro assoggett\u00f2 definitivamente i territori dell'impero achemenide; nello stesso anno, per\u00f2, ci fu una congiura di alcuni comandanti macedoni contro Alessandro e Tolomeo, che si era mostrato fedele, fu ricompensato con il ruolo di guardia del corpo reale (\u03c3\u03c9\u03bc\u03b1\u03c4\u03bf\u03c6\u03cd\u03bb\u03b1\u03be, \"somatoph\u00fdlax\") al posto di Demetrio, giustiziato per cospirazione.\nNel frattempo Besso, il satrapo di Battria che aveva ucciso Dario III, si era autoproclamato imperatore di Persia; Alessandro, quindi, non ebbe scelta se non armarsi contro di lui, conducendo il suo esercito nella Sogdiana, dove l'usurpatore si era ritirato. Nell'estate del 329 a.C. Besso venne per\u00f2 tradito dal suo luogotenente, Spitamene, e da un capo sogdiano, Dataferne, che promisero di consegnarlo ad Alessandro in cambio della sua amicizia; Alessandro dette quindi a Tolomeo il suo primo incarico da comandante, ponendolo a capo di 4.000 fanti e 1.600 cavalieri e ordinandogli di andare a prelevare Besso. L'importanza e delicatezza di questo incarico mostra come Alessandro gi\u00e0 si fidasse di Tolomeo; nonostante la possibilit\u00e0 che il voltafaccia di Spitamene e Dataferne fosse una trappola, Tolomeo riusc\u00ec a riportare in catene Besso, che venne poi giustiziato. Spitamene, per\u00f2, si rivolt\u00f2 ai Macedoni e inizi\u00f2 una guerriglia contro le armate di Alessandro; nell'estate del 328 a.C. accadde che Alessandro, durante una festa, litig\u00f2 con il generale Clito il Nero e, nonostante Tolomeo avesse cercato di portare via il militare, questi venne ucciso dal re. Alessandro, quindi, per non dover continuare ad aspettare, decise di attaccare i rivoltosi in Sogdiana; attravers\u00f2 il fiume Oxos e divise l'esercito in cinque parti, comandate rispettivamente da Efestione, Tolomeo, Perdicca, Ceno e Alessandro stesso. Spitamene fu sconfitto da Ceno nella battaglia di Gabe e ucciso. Alessandro inizi\u00f2 quindi a spingersi ancora pi\u00f9 in oriente, nel Punjab, dove divise in due la sua armata, che si sarebbe dovuta riunire una volta arrivati all'Indo; Tolomeo segu\u00ec l'armata guidata da Alessandro e fu ferito insieme al re durante uno scontro con gli Aspasi. I Macedoni arrivarono quindi nella citt\u00e0 dove si rifugiava il re degli Aspasi e durante la battaglia fu lo stesso Tolomeo a ucciderlo. Tolomeo partecip\u00f2 anche nell'assedio di Aorno, nella primavera del 326 a.C., e alla successiva cattura della citt\u00e0, l'ultima conquistata prima dell'arrivo sul fiume Indo, cos\u00ec come alla conquista della citt\u00e0 indiana di Sagala.\nNella primavera del 324 a.C., dopo il ritorno dell'esercito in Persia, Tolomeo spos\u00f2 a Susa, nel corso delle nozze collettive di Susa disposte da Alessandro stesso, Artacama (chiamata erroneamente Apama da Plutarco), una delle figlie del nobile persiano Artabazo II di Frigia. A met\u00e0 del 323 a.C. Alessandro fu colpito da una grave malattia, che ne caus\u00f2 la prematura morte il 10 o 11 giugno, mentre si trovava a Babilonia.\nLa scalata al potere (323-305 a.C.).\nCon la morte di Alessandro Magno, Tolomeo ottenne dal reggente Perdicca la satrapia d'Egitto.\nCon l'intenzione di rafforzare il proprio potere, Tolomeo I, saputo che il corpo di Alessandro Magno, ormai imbalsamato, stava venendo riportato in Macedonia, mand\u00f2 un contingente armato ad intercettare il corteo funebre e riport\u00f2 il corpo in Egitto. Sepolto inizialmente nella necropoli di Saqqara, in seguito fu trasferito in un grandioso mausoleo, nella citt\u00e0 da lui fondata, Alessandria d'Egitto (dopo lo spostamento della capitale da Menfi), che sorgeva in un grande complesso oggi andato distrutto e fondeva elementi ellenistici ed egizi. Questo atto politico rafforz\u00f2 la rivendicazione di Tolomeo di succedere ad Alessandro come sovrano.\nIl primo periodo del governo di Tolomeo fu dominato dalle guerre tra i vari stati sorti dalla divisione dell'impero macedone. L'obiettivo primario di Tolomeo fu di tenere salda la posizione dell'Egitto e secondariamente d'incrementare i domini egiziani. Dopo aver eliminato Cleomene di Naucrati, sovrintendente alle finanze, e impadronitosi del ricco tesoro da lui custodito in pochi anni assunse il controllo di Libia, Celesiria e Cipro. Quando Antigono I Monoftalmo, re della Siria, tent\u00f2 di riunire l'impero di Alessandro, Tolomeo prese parte alla coalizione contro di lui. Nel 312 a.C. alleato con Seleuco I, il sovrano di Babilonia, sconfisse Demetrio I Poliorcete, figlio di Antigono I, nella battaglia di Gaza. Antigono era un altro generale di Alessandro Magno e dopo la sua morte era divenuto satrapo di Frigia, Licia e Panfilia.\nNel 311 a.C. fu conclusa una pace tra i contendenti, ma nel 309 a.C. la guerra scoppi\u00f2 di nuovo. Tolomeo occup\u00f2 Corinto, Sicione e Megara, anche se perse Cipro dopo la battaglia di Salamina nel 306 a.C. Antigono tent\u00f2 poi di invadere l'Egitto, ma non vi riusc\u00ec.\nNel 305 a.C. Demetrio I Poliorcete invase Rodi, fedele a Tolomeo, con un'armata di 40.000 uomini. La citt\u00e0 di Rodi era ben difesa e Demetrio costru\u00ec delle enormi catapulte montate sulle navi, per distruggere le mura della citt\u00e0. Dopo che una tempesta gli distrusse le navi, fu costretto a costruire una torre d'assedio ancora pi\u00f9 grande delle precedenti catapulte: i rodiesi allagarono il terreno prospiciente le mura, impedendo alla torre d'assedio di muoversi e rendendola inoffensiva. L'assedio termin\u00f2 nel 304 a.C., quando il generale Politemo arriv\u00f2 con una flotta in difesa della citt\u00e0 e Demetrio dovette ripiegare abbandonando la maggior parte dell'equipaggiamento. L'assedio di Rodi da parte di Demetrio I fu l'avvenimento che ispir\u00f2 la costruzione del famosissimo Colosso di Rodi che divenne una delle sette meraviglie del mondo. Il Colosso di Rodi fu completato da Carete di Lindo dopo 12 anni e raffigurava, in bronzo, il dio Helios. Il materiale bronzeo della statua proveniva dal bottino abbandonato in seguito al fallito assedio di Demetrio e per costruirla fu usata come impalcatura la torre di assedio abbandonata sul posto da Demetrio stesso.\nNonostante il fallimento di Tolomeo nell'impresa di conservare Cipro e parte della Grecia, egli tuttavia riusc\u00ec a resistere all'invasione sia in Egitto che, appunto, a Rodi e occup\u00f2 la Palestina e la Cirenaica.\nIl regno (305-282 a.C.).\nNel 305 a.C., consolidato il suo potere, assunse il titolo di re d'Egitto, iniziando ufficialmente il suo regno dal nuovo anno egizio, cio\u00e8 da novembre. Cos\u00ec facendo fond\u00f2 una propria dinastia detta in suo onore Tolemaica, che govern\u00f2 l'Egitto ellenistico dal 305 a.C. al 30 a.C., cio\u00e8 fino alla conquista romana e alla morte dell'ultima regina tolemaica, Cleopatra. Gli Egiziani accettarono ben presto i Tolomei come successori dei faraoni dell'Egitto indipendente; dal canto loro, i Tolomei regnarono spesso insieme alle loro mogli e alcune regine esercitarono l'autorit\u00e0 regale.\nNel 302 a.C. vi fu un'altra coalizione contro Antigono, alla quale partecip\u00f2 Tolomeo. Quando Antigono fu definitivamente sconfitto ed ucciso nella battaglia di Ipso nel 301 a.C., Tolomeo ottenne la Celesiria.\nDopo varie ribellioni, Cirene fu definitivamente soggiogata verso il 300 a.C. e posta sotto il controllo del figliastro Magas. In seguito Tolomeo non prese parte ad altre guerre, anche se riconquist\u00f2 Cipro nel 295 a.C.\nTolomeo strinse una alleanza politica con Lisimaco, che nel frattempo si era proclamato re di Tracia. Tolomeo I diede sua figlia Arsinoe II, avuta dalla moglie (317 a.C.) Berenice, in sposa a Lisimaco attorno al 300 a.C. In cambio, Lisimaco avrebbe dato qualche anno dopo la propria figlia Arsinoe I in sposa al figlio di Tolomeo, Tolomeo II Filadelfo. In tal modo Lisimaco diventava il potenziale nonno del futuro regnante d'Egitto, Tolomeo III.\nVisto che non vi erano apparentemente motivi dinastici per avere un'altra consorte, dato che dalla sua terza moglie Euridice, cugina della stessa Berenice, aveva gi\u00e0 avuto diversi figli e la nuova moglie era imparentata solo lontanamente con lo stratega d'Europa, alcuni storici ipotizzano che quello fra Tolomeo e Berenice fosse stato un autentico matrimonio d'amore. La discendenza avuta da Euridice includeva Lisandra e suo fratello Tolomeo Cerauno. La corte di Tolomeo fu un covo di complotti e cospirazioni tra Euridice e Berenice, che inizialmente era considerata unicamente l'amante ufficiale del re.\nQuando Tolomeo ripudi\u00f2 il figlio primogenito avuto da Euridice, Tolomeo Cerauno appunto, egli si rifugi\u00f2 in Tracia da Lisimaco, dove si riun\u00ec a sua sorella Lisandra che aveva sposato Agatocle, figlio di Lisimaco e di sua moglie Nicea.\nTolomeo inizi\u00f2 la costruzione, conclusa sotto il figlio Tolomeo II, del Faro di Alessandria, considerato una delle sette meraviglie del mondo antico nonch\u00e9 una delle realizzazioni pi\u00f9 avanzate ed efficaci della tecnologia ellenistica. Costruito sull'isola di Pharos, di fronte al porto di Alessandria d'Egitto, negli anni tra il 300 a.C. e il 280 a.C. e rimase funzionante fino al XIV secolo, quando venne distrutto da due terremoti. Lo scopo dell'imponente opera era aumentare la sicurezza del traffico marittimo in entrata e in uscita, reso pericoloso dai numerosi banchi di sabbia nel tratto di mare prospiciente il porto di Alessandria e dall'assenza di rilievi orografici. Esso consentiva di segnalare la posizione del porto alle navi, di giorno mediante degli speciali specchi parabolici di bronzo lucidato che riflettevano la luce del sole fino al largo, mentre di notte venivano accesi dei fuochi. Inoltre, la forma cilindrica del contenitore della sorgente di luce induce a pensare che dal faro provenisse un fascio di luce girevole, pi\u00f9 utile per i naviganti di una sorgente fissa. Si stima che la torre fosse alta 134 metri, una delle pi\u00f9 alte costruzioni esistenti per l'epoca, e il faro, secondo la testimonianza di Giuseppe Flavio, poteva essere visto a 48\u00a0km di distanza, cio\u00e8 fino al limite consentito dalla sua altezza e dalla curvatura della superficie terrestre. Per questo \u00e8 da considerarsi il primo grattacielo della storia.\nNel 290 a.C. circa, Tolomeo avvi\u00f2 inoltre i lavori di costruzione della Biblioteca e del Museo cosicch\u00e9 Alessandria divenne il centro letterario, matematico e scientifico dell'antico mondo occidentale e mediorientale, arrogandosi il ruolo in precedenza goduto da Atene. La grande biblioteca di Alessandria fu costituita spedendo inviati all'estero con il compito di acquistare o copiare tutti i libri che avessero trovato. Ciascuna nave che entrava in Alessandria, veniva setacciata alla ricerca di libri che venivano momentaneamente requisiti per poi essere copiati e quindi restituiti. In tal modo, la biblioteca si ampli\u00f2 fino a contenere quasi mezzo milione di rotoli o libri (quando non bast\u00f2 pi\u00f9 lo spazio, venne costruita una seconda struttura, la Biblioteca del Serapeo). Il Museo fu un luogo d'incontro tra dotti, ed anche di insegnamento, rappresent\u00f2 per secoli la massima istituzione culturale del mondo ellenistico e tra le figure che hanno legato il loro nome al Museo possiamo ricordare Euclide, ma anche Eratostene e il medico Erofilo, fondatore della medicina sperimentale. Il termine \u00e8 entrato nell'uso comune in molte lingue moderne, a partire dal XVII secolo, per indicare un luogo ove sono conservate collezioni di opere d'arte o reperti archeologici. A partire dal XX secolo il termine \u00e8 stato usato anche per indicare collezioni di oggetti di varia provenienza.\nIl regno di Tolomeo fu caratterizzato anche dall'introduzione del culto di Serapide. Fece costruire Tolemaide nell'Egitto superiore e pose le basi per un nuovo assetto amministrativo e burocratico del regno, favorendo l'insediamento nello stato di coloni greci e macedoni. \nAvendo dato sicurezza alla regione, Tolomeo nel 285 a.C. associ\u00f2 al regno e design\u00f2 come successore il figlio avuto dalla terza moglie Berenice, Tolomeo Filadelfo.\nTolomeo I Sotere mor\u00ec nel 282 a.C., all'et\u00e0 di 84 anni, lasciando al figlio un regno stabile e ben governato.\nTolomeo storico.\nTolomeo scrisse una storia delle imprese di Alessandro Magno, che serv\u00ec ad Arriano come fonte primaria assieme a quella scritta da Aristobulo. In questa cronaca, oltre che descrivere episodi di cui fu diretto testimone, Tolomeo riporta anche avvenimenti accaduti ad Alessandro in sua assenza, probabilmente attingendo ai diari reali ed alle cronache di corte. Un esempio di quest'ultimo caso \u00e8 il ferimento del grande re macedone avvenuto nell'assalto alla citt\u00e0 dei Malli in India che Arriano descrive, nel libro VI dell\"'Anabasi di Alessandro\", rifacendosi a Tolomeo ma affermando contemporaneamente come Tolomeo stesso in quel momento fosse assente e lontano chiarendo quindi come il futuro Re d'Egitto avesse attinto ad altre fonti oltre che alla propria esperienza personale per scrivere la sua cronaca.\nTitolatura.\nSecondo la titolatura reale egizia, Tolomeo I ebbe diversi nomi:"}
{"id": "69841", "revid": "365417", "url": "https://it.wikipedia.org/wiki?curid=69841", "title": "Numero iperreale", "text": "Un numero iperreale \u00e8 un elemento cardine nell'analisi non standard, introdotta dalle ricerche di Abraham Robinson dell'universit\u00e0 Yale nel 1966 sul suo libro \"Non-Standard Analysis\".\nDefinizione.\nUn numero iperreale \u00e8 un numero appartenente all'insieme formula_1, una struttura matematica che pu\u00f2 essere costruita a partire da formula_2, ma che risulta pi\u00f9 ampia. Esso viene definito a partire dal numero infinitesimo.\nSecondo Robinson un infinitesimo \u00e8 un numero \"\u03b5\" minore in valore assoluto di qualsiasi formula_3 per ogni formula_4. A differenza di Leibniz, egli attribuisce a tali \"\u03b5\" la dignit\u00e0 di numeri:\nUn numero iperreale non infinito \u00e8, pertanto, della forma:\ndove \"a\" \u00e8 un numero reale ed \"\u03b5\" un infinitesimo. Di conseguenza, attorno a un numero reale, esiste un intorno di numeri iperreali a distanza infinitesima da esso, i quali costituiscono l'insieme degli \"a\" + \"\u03b5\": tale insieme viene detto monade e viene indicato con \"\u03bc\"(\"a\").\nSi dimostra che \"\u03b5\" \u00e8 minore di ogni numero reale positivo.\nIn maniera pi\u00f9 formale la monade di un numero \"a\" viene definita come la classe di equivalenza della relazione formula_5 se formula_6 \u00e8 un numero infinitesimo o \"0\".\nNon continuit\u00e0 della retta degli iperreali.\nLa retta dei reali \u00e8 immersa nella retta degli iperreali. Per quest'ultima non vale l'assioma di Archimede, quindi non \u00e8 detto che, dati due numeri \"a\" e \"b\", con 0 &lt; \"a &lt; b\", esista un intero \"N\" per cui vale la relazione \"Na &gt; b\". Come conseguenza, non sempre esiste l'elemento di separazione tra due semirette contigue.\nDimostrazione\nSupponiamo per assurdo che esista l'elemento di separazione per qualsiasi coppia di semirette contigue, allora possiamo ammetterne l'esistenza per una coppia in particolare: la semiretta r che contiene tutti gli iperreali negativi, lo zero e tutti gli iperreali infinitesimi e la semiretta r' contenente tutti gli iperreali non infinitesimi positivi. Chiamiamo \"\u03c3\" l'elemento di separazione: esso sar\u00e0 maggiore di zero e maggiore di tutti gli elementi di r. Distinguiamo due casi. Se \"\u03c3\" appartenesse ad r, sarebbe infinitesimo. Ma, per la definizione di infinitesimo, anche un suo multiplo \"N\u03c3\", con \"N\" naturale grande a piacere, lo sarebbe, e apparterrebbero a r. Tuttavia \"N\u03c3 &gt; \u03c3\", e questo \u00e8 impossibile perch\u00e9 abbiamo supposto che \"\u03c3\" separasse r ed r'. Passiamo ora all'altro caso: se \u03c3 appartenesse a r', allora non sarebbe infinitesimo, e dunque nemmeno \"\u03c3/N\", con \"N\" naturale grande a piacere. Ma questo \u00e8 un elemento di r' e ovviamente \"\u03c3/N &lt; \u03c3\", ovvero una contraddizione. Quindi non esiste un elemento di separazione tra r' ed r.\nCostruzione dell'insieme degli iperreali.\nIn questo modo si \u00e8 in grado di costruire un insieme iperreale pi\u00f9 ampio rispetto a quello reale. Si indichi l'insieme dei reali, dotato delle operazioni di somma e prodotto ed ordinato usualmente, nel modo seguente:\nL'insieme degli iperreali sar\u00e0 pertanto indicato come:\nSia ora formula_9 l'insieme dei numeri naturali e formula_2 l'insieme delle successioni dei numeri reali, di modo che ciascun suo elemento abbia la forma:\nLe operazioni di somma e moltiplicazione sono pertanto definite da:\nOra, se \"r\" ed \"s\" sono due elementi di formula_2, allora si dir\u00e0 che formula_16 se e solo se formula_17, dove formula_18 \u00e8 un ultrafiltro sui naturali.\nQuesta relazione formula_19 sar\u00e0 di equivalenza su formula_2. A questo punto \u00e8 possibile partizionare tale insieme in classi di equivalenza. L'insieme di queste classi \u00e8 indicato con formula_1 e la classe contenente una particolare successione \"s\", sar\u00e0 indicata da formula_22 o formula_23. Gli elementi di formula_1 sono detti numeri iperreali.\nOperazioni e relazioni.\nA questo punto \u00e8 possibile definire operazioni e relazioni sugli iperreali:"}
{"id": "69846", "revid": "768068", "url": "https://it.wikipedia.org/wiki?curid=69846", "title": "Tolomeo II", "text": "Dopo essere succeduto al padre sul trono d'Egitto e aver sposato la sorella Arsinoe II, Tolomeo fu parte attiva in molte guerre, cercando di espandere il suo dominio in Anatolia, Siria, Cirenaica e Grecia: combatt\u00e9 la prima guerra siriaca (274-271 a.C.), la guerra cremonidea (268-261 a.C.) e la seconda guerra siriaca (260-253 a.C.), oltre che altri scontri minori, riuscendo a conquistare territori in Anatolia e a ottenere varie alleanze con le citt\u00e0-stato e le leghe greche, opponendosi all'impero seleucide e al regno di Macedonia. Negli ultimi anni cerc\u00f2 di riappacificarsi con il fratellastro Magas, re di Cirene, e di risollevare l'economia e la movimentazione culturale del suo regno, dopo lunghi periodi bellici.\nDurante il suo regno furono promosse varie riforme volte al miglioramento dell'economia, cercando di dare pi\u00f9 potere all'autorit\u00e0 statale togliendolo ai centri religiosi. Inoltre sotto Tolomeo II Alessandria divent\u00f2 un grande centro dell'epoca ellenistica, grazie alla istituzione dei giochi tolemaici e alla forte spinta culturale data dalla Biblioteca e dal Museo.\nBiografia.\nOrigini familiari.\nTolomeo era figlio di Tolomeo I Sotere, diadoco di Alessandro Magno e primo re dell'Egitto tolemaico, e di Berenice I, una nobildonna macedone parente del generale Antipatro. Era quindi fratello di Arsinoe II e Filotera e fratellastro di Tolomeo Cerauno, Meleagro, Lisandra e Tolemaide, figli di Tolomeo I ed Euridice, e di Magas, Antigone e Teossena, figli di Berenice I e Filippo.\nGiovinezza (308-285 a.C.).\nTolomeo nacque sull'isola di Coo nel 308 a.C.; poco si sa dei suoi anni giovanili, tranne che fu allievo di Fileta di Coo, poi di Stratone di Lampsaco e infine, quando questi torn\u00f2 ad Atene per dirigere il Liceo, di Zenodoto.\nRegno (285-246 a.C.).\nAscesa al potere e matrimoni (285-275 a.C.).\nTra il 15 e il 16 del mese di dicembre del 285 a.C., dopo circa venti anni di regno, Tolomeo I nomin\u00f2 Tolomeo suo co-reggente al trono d'Egitto; in quegli anni il giovane Tolomeo spos\u00f2 Arsinoe I, figlia del re di Macedonia Lisimaco. Nell'inverno tra il 283 e il 282 a.C. Tolomeo I mor\u00ec, lasciando al figlio il regno dopo due anni di potere congiunto; il giovane sovrano si fece incoronare ufficialmente faraone il 7 gennaio del 282 a.C. Poco dopo, nel 279 a.C., mor\u00ec anche la madre di Tolomeo, Berenice I, e il giovane re, per onorare i genitori come \"Theo\u00ec Sot\u1ebdres\" (\u0398\u03b5\u03bf\u1f76 \u03a3\u03c9\u03c4\u1fc6\u03c1\u03b5\u03c2), istitu\u00ec in loro onore i giochi tolemaici (\u03a0\u03c4\u03bf\u03bb\u03b5\u03bc\u03b1\u03b9\u03b1, \"Ptolemaia\"), che si tenevano ogni quattro anni ad Alessandria.\nDalla moglie Arsinoe Tolomeo aveva avuto tre figli: due maschi, Tolomeo III e Lisimaco, e una femmina, Berenice. Tolomeo aveva anche un altro figlio, Tolomeo, (chiamato dalle fonti anche Tolomeo \"il figlio\"), del quale per\u00f2 non si \u00e8 del tutto sicuri delle origini; molto probabilmente era il figlio maggiore della coppia reale, ma sono state avanzate anche le ipotesi che fosse il figlio di una concubina oppure un figlio adottivo (Tolomeo di Telmesso, figlio naturale di Lisimaco di Tracia e di Arsinoe II, la sorella di Tolomeo).\nIntorno al 278 a.C. arriv\u00f2 in Egitto Arsinoe II, la sorella di Tolomeo, che era fuggita dal fratellastro-marito Tolomeo Cerauno nel regno di Macedonia dopo che questi ebbe ucciso i suoi due figli dal matrimonio con Lisimaco. Arsinoe II, volendo raggiungere una maggiore influenza, riusc\u00ec a convincere il fratello Tolomeo a esiliare la moglie Arsinoe I a Copto con l'accusa di cospirazione e facendo uccidere due importanti \"philoi\" della regina, Aminta e Crisippo. Arsinoe II, quindi, spos\u00f2 lei stessa Tolomeo intorno al 275 a.C.; l'unione tra fratelli era sconosciuta al mondo greco, ma era parte della tradizione dell'antico Egitto. A seguito di questa unione, i due membri della coppia assunsero il nome di \"Filadelfo\" (\u03a6\u03b9\u03bb\u03ac\u03b4\u03b5\u03bb\u03c6\u03bf\u03c2), cio\u00e8 amante del fratello. Di questo matrimonio si fece beffe il poeta Sotade scrivendo in un suo poema: \u03b5\u1f30\u03c2 \u03bf\u1f50\u03c7 \u1f41\u03c3\u03af\u03b7\u03bd \u03c4\u03c1\u03c5\u03bc\u03b1\u03bb\u03b9\u1f74\u03bd \u03c4\u1f78 \u03ba\u03ad\u03bd\u03c4\u03c1\u03bf\u03bd \u1f60\u03b8\u03b5\u1fd6\u03c2 (\"eis uch hos\u00eden trymali\u00e8n t\u00f2 k\u00e9ntron othe\u0129s\", \"in un buco empio tu dirigi il bersaglio\"); per questa affermazione il poeta venne prima incarcerato e poi ucciso. Questa unione venne invece celebrata da Teocrito nel suo \"Encomio di Tolomeo\", dove paragona questo matrimonio e questo amore unico al matrimonio sacro (\u1f31\u03b5\u03c1\u1f78\u03c2 \u03b3\u03ac\u03bc\u03bf\u03c2, \"ier\u00f2s g\u00e1mos\") della coppia olimpica Zeus-Era. Da parte degli egizi l'unione fu accettata molto pi\u00f9 facilmente e venne associata alla coppia Osiride-Iside, anche loro fratelli e sposi.\nL'ascesa al potere di Tolomeo non rimase comunque incontestata: Demetrio Falereo, filosofo peripatetico della corte alessandrina, fu esiliato per essersi espresso a favore dell'ascesa al trono dei figli di Tolomeo I ed Euridice e infine ucciso nel 280 a.C. per mezzo del morso di serpente. Tolomeo Cerauno, tuttavia, rinunci\u00f2 al trono d'Egitto per rimanere in Macedonia e cos\u00ec anche il fratello minore Meleagro, ma entrambi morirono poco dopo. Pausania il Periegeta dice che Tolomeo, nei suoi primi anni di regno, fece uccidere due suoi fratelli (o fratellastri, uno dei quali chiamato Argeo), probabilmente su istigazione di Arsinoe II. Tuttavia Magas, fratellastro di Tolomeo da parte materna, assunse il titolo di re dopo essere stato governatore di Cirene dal 300 a.C.\nMolto probabilmente, al tempo della sua incoronazione, Tolomeo fece spostare il corpo di Alessandro Magno da Menfi ad Alessandria, per creare un suo legame personale con il re, in onore del quale era gi\u00e0 stato creato un culto in Egitto da Tolomeo I.\nGuerre in Anatolia e in Egitto (280-274 a.C.).\nNel 281 a.C. mor\u00ec l'ultimo dei diadochi di Alessandro Magno, Seleuco I Nicatore; questi lasci\u00f2 l'impero seleucide al figlio Antioco I Sotere, che, dovendo controllare un vastissimo impero, fu subito chiamato nel nord della Siria per reprimere una rivolta nella guerra di successione siriaca. Questa situazione fu favorevole a un'espansione del controllo tolemaico in Anatolia, dove i Seleucidi lasciarono pochi soldati: Tolomeo II, tra il 280 e il 279 a.C., conquist\u00f2 molte citt\u00e0, tra cui Samo, e i territori di Caria, Licia, Panfilia e probabilmente Cilicia, facendo delle donazioni a Mileto, con cui stipul\u00f2 un trattato di alleanza, posizionando una guarnigione di stanza ad Alicarnasso e dando a Tolomeo, figlio di Arsinoe II e Lisimaco, dei territori vicino alla citt\u00e0 di Telmesso.\nPer Antioco I risolvere la situazione in Anatolia fu difficile e non immediato, viste le varie potenze della zona: i regni di Pergamo, Ponto, Bitinia e Cappadocia, oltre al popoli dei galati; Antioco I, quindi, provvide ad allearsi con Antigono II Gonata, re di Macedonia, con il quale strinse accordi nel 278 e nel 276 a.C. La situazione divent\u00f2 quindi pericolosa per Tolomeo, che si ritrovava ad avere due potenti nemici.\nGli scontri iniziarono nel 275 a.C. circa quando Magas, fratellastro di Tolomeo e re di Cirene, conquist\u00f2 la citt\u00e0 tolemaica di Paraitonion e marci\u00f2 con il suo esercito verso Alessandria: Magas era infatti forte dell'alleanza con i Seleucidi, avendo sposato la figlia di Antioco I, Apama II. Il re di Cirene fu per\u00f2 costretto a tornare nei suoi territori per una rivolta della trib\u00f9 libica dei Marmaridi e non riusc\u00ec pi\u00f9 a penetrare in Egitto; Tolomeo, invece, non era riuscito a fermare il fratellastro per una rivolta dei suoi mercenari celti, che fu risolta con il massacro di questi ultimi su un'isola deserta del Nilo.\nDopo la ritirata di Magas e la distruzione dei celti, furono celebrati per la seconda volta i giochi tolemaici, nell'inverno tra il 275 e il 274 a.C., che attirarono ad Alessandria molte persone da tutti il mondo ellenistico; particolarmente celebrata fu la cerimonia di apertura, nella quale Tolomeo volle far mostra di tutto lo splendore del suo regno: ci furono sfilate di statue dedicate a molte divinit\u00e0 (Dioniso, Zeus e altri dei olimpici, Alessandro Magno e i \"Theoi Soteres\", ai quali era dedicato l'evento), di personificazioni delle citt\u00e0 della Grecia (guidate dai corinzi), di animali esotici da Africa, Arabia e India (elefanti, antilopi, struzzi, asini selvatici, zebre, leopardi, giraffe e rinoceronti) e di soldati dell'esercito egizio. Tolomeo si present\u00f2 quindi al mondo ellenistico come protettore della libert\u00e0 e della cultura panellenica.\nLe bestie esotiche che Tolomeo fece sfilare nell'imponente cerimonia del 275 a.C. potrebbero avere una relazione con una spedizione organizzata in Nubia nel periodo immediatamente precedente: l'area di confine tra l'Egitto tolemaico e il regno meroitico vicino a Syene soffr\u00ec delle incursioni di nomadi della bassa Nubia, dando a Tolomeo un motivo per organizzare una spedizione verso sud. Tolomeo conquist\u00f2 le aree del Dodecascheno e le montagne del Wadi Allaqi, dove prese possesso delle miniere d'oro e fond\u00f2 la citt\u00e0 di Berenice Pancrisia (\u03a0\u03ac\u03bd\u03c7\u03c1\u03c5\u03c3\u03bf\u03c2, \"P\u00e1nchrysos\", \"tutta d'oro\"). Probabilmente, oltre alle ragioni economiche, la spedizione era legata anche alla mancanza di elefanti nell'esercito tolemaico, che cos\u00ec pot\u00e9 iniziare a catturare quelli nella parte sud dell'Egitto.\nSempre intorno al 275 a.C., o poco prima, Tolomeo comp\u00ec una spedizione navale nel mar Nero a supporto di Bisanzio, alla quale don\u00f2 nuovi territori in Asia e grandi quantit\u00e0 di armi, oro e grano; per questo, ricevette dalla citt\u00e0 il pi\u00f9 alto onore, cio\u00e8 un tempio dedicato al suo culto. Questa spedizione fu probabilmente un modo per assicurarsi il supporto di Bisanzio contro i Seleucidi, poich\u00e9 la citt\u00e0 era costretta dal 279 a.C. a pagare un tributo ai galati, appena emigrati dai Balcani. L'esistenza di questa spedizione, per\u00f2, \u00e8 dubbia e probabilmente Tolomeo in questa occasione aiut\u00f2 i Bizantini solo economicamente, mentre la sua divinizzazione sarebbe successiva (degli anni 250 a.C.).\nPrima guerra siriaca, morte di Arsinoe II e guerra cremonidea (274-260 a.C.).\nMagas, dopo aver visto la sua invasione dell'Egitto fallire, convinse il suocero Antioco I ad attaccare anche lui l'Egitto; tuttavia, nel 274 a.C., Tolomeo prese l'iniziativa di attaccare l'impero seleucide in Celesiria, iniziando cos\u00ec la prima guerra siriaca; l'esercito tolemaico, fu costretto a ritirarsi davanti all'avanzata di nuove truppe da Babilonia e venti elefanti da guerra dalla Battria, grazie alla sua alleanza con l'impero Maurya. Per evitare che Antioco intraprendesse un'invasione dell'Egitto, quindi, Tolomeo e Arsinoe II si recarono personalmente sul fronte per riorganizzare le difese; gli eserciti di Babilonia, comunque, furono colpiti da una violenta crisi economica e da una epidemia e Antioco riconobbe definitivamente la sconfitta nel 271 a.C. Le trattative condussero essenzialmente a un mantenimento dello \"status quo\", lasciando l'importante citt\u00e0 di Damasco ai Tolomei.\nIn quegli anni, Tolomeo inizi\u00f2 a instaurare relazioni diplomatiche pi\u00f9 stabili con le potenze del Mediterraneo occidentale: gi\u00e0 della met\u00e0 degli anni 270 a.C. aveva forti relazioni con Cartagine, che permise al comandante navale tolemaico Timostene di arrivare alle colonne d'Ercole passando per le proprie acque; nel 273 a.C., invece, Tolomeo e la repubblica romana, attraverso degli accordi, strinsero una relazione politica di \"amicitia\". Pur essendo alleato con entrambe le potenze, Tolomeo rimase neutrale durante la prima guerra punica (264-241 a.C.), tanto che rifiut\u00f2 la richiesta di Cartagine di un aiuto 2000 talenti all'inizio della guerra.\nNel 272/271 a.C. Tolomeo introdusse delle novit\u00e0 sul piano religioso: in quell'anno, infatti, inaugur\u00f2 ad Alessandria un tempio dedicato a lui e ad Arsinoe II, i \"Theoi Adelphoi\" (\u0398\u03b5\u03bf\u1f76 \u1f08\u03b4\u03b5\u03bb\u03c6\u03bf\u03af), affiancandolo al tradizionale culto di Alessandro e nominando, da quell'anno, un \"sacerdote eponimo di Alessandro e dei \"Theoi Adelphoi\"\" (il primo fu Callicrate). Tuttavia Tolomeo non associ\u00f2 i suoi genitori al culto, probabilmente per volont\u00e0 testamentaria di Tolomeo I per rispetto di Alessandro, cosa che fu realizzata solamente da Tolomeo IV Filopatore nel 215 a.C.\nNel mese di luglio del 268 a.C. mor\u00ec Arsinoe II, una delle figure femminile pi\u00f9 importanti del mondo ellenistico, che aveva spinto il marito a una politica estera molto anti-macedone. Sempre nel 268 a.C., circa due mesi dopo la morte di Arsinoe, sotto l'arcontato di Pitidemo ad Atene, il politico Cremonide present\u00f2 un decreto che sanciva l'entrata in guerra di Atene, al fianco di Sparta e dell'Egitto, contro il regno di Macedonia di Antigono II Gonata, per salvare la libert\u00e0 della Grecia dall'egemonia macedone. Tolomeo era stato spinto da Arsinoe stessa a prendere posizione contro il regno di Macedonia, sperando forse di poter mettere sul trono il figlio avuto con Lisimaco, Tolomeo, al quale erano stati dati dei territori in Anatolia.\nGli egizi, guidati dall'ammiraglio Patroclo, condussero la guerra principalmente per mare, sconfiggendo i pirati assoldati da Antigono in Attica; tuttavia, dato che i macedoni controllavano il Pireo, il porto di Atene, Patroclo ag\u00ec principalmente da basi navali sulle isole egee. Sulla terraferma, invece, l'esercito macedone risult\u00f2 pi\u00f9 efficace delle forze congiunte di Sparta e Atene: Areo I, re di Sparta, non riusc\u00ec mai a uscire dal Peloponneso, morendo in un attacco alla citt\u00e0 di Corinto nel 265 a.C., mentre gli ateniesi furono assediati e caddero infine all'inizio del 261 a.C., dovendo accettare la presenza di una guarnigione macedone; Cremonide e il fratello Glaucone fuggirono in Egitto, dove diventarono consiglieri del re.\nTolomeo perse dunque la guerra ma, grazie alle azioni di Patroclo, riusc\u00ec ad assicurarsi diverse basi militari sparse per l'Egeo: nell'arcipelago delle Cicladi, a Itanos e Olunte a Creta, a Thera, a Methana e a Ceo, dove ci fu la base principale della flotta tolemaica durante la guerra, la citt\u00e0 portuale di Korissia, che venne rinominata \"Arsinoe\" in onore della regina scomparsa.\nNel 262 a.C., durante l'ultimo periodo della guerra cremonidea, quando la vittoria macedone era ormai certa, Tolomeo riusc\u00ec comunque a ottenere un grande risultato formale da parte dell'anfizionia delfica, a quel tempo controllata dagli Etoli: il consiglio dell'anfizionia, infatti, riconobbe ai giochi tolemaici lo stato di giochi panellenici, facendo risultare efficace la propaganda di Tolomeo in Grecia.\nDal 267 a.C., inoltre, Tolomeo aveva associato al trono il suo figlio maggiore, Tolomeo \"il figlio\": probabilmente Tolomeo comp\u00ec questa scelta per farsi aiutare nei molti compiti del monarca; infatti, Tolomeo \"il figlio\" viene raffigurato nella stele di Mendes con gli attributi del faraone, facendo pensare che avesse un ruolo importante in campo militare e amministrativo.\nSeconda guerra siriaca, ultimi anni e morte (260-246 a.C.).\nNel 260 a.C. ci furono degli scontri in Anatolia, che coinvolsero l'impero seleucide (passato ad Antioco II Teo dall'anno precedente), l'Egitto tolemaico e Rodi e diedero inizio alla seconda guerra siriaca. Tolomeo \"il figlio\" si ribell\u00f2 al padre nella Ionia; a lui si un\u00ec l'etolico Timarco, che si autoproclam\u00f2 tiranno di Mileto e che uccise anche il generale tolemaico di stanza a Samo. Dalla primavera del 259 a.C. Tolomeo \"il figlio\" non comparve pi\u00f9 nella titolatura egizia, facendo quindi pensare che sia stato spogliato della co-reggenza. Tuttavia entrambi i ribelli furono sconfitti da Antioco II che conquist\u00f2 Mileto e Samo, mentre i rodi sconfissero la flotta tolemaica di Cremonide nella battaglia di Efeso, conquistando la citt\u00e0, che fu quindi ceduta ai Seleucidi, loro alleati.\nTolomeo intraprese delle campagne in Siria nel 257 a.C., ma l'esito della guerra su quel fronte \u00e8 sconosciuto. In Anatolia, la flotta di Tolomeo, comandata da Patroclo, fu definitivamente sconfitta nel 255 a.C. nella battaglia di Cos dal re di Macedonia Antigono II, ponendo cos\u00ec definitivamente fine alla talassocrazia tolemaica sul mar Egeo. Antioco II usc\u00ec quindi vincitore in Anatolia, assoggettando la Ionia e riconquistando parti di Cilicia e Panfilia perse dal padre. La pace fu conclusa nel 253 a.C. e Antioco II chiese la mano la figlia di Tolomeo, Berenice; nella primavera del 252 a.C. il re d'Egitto accompagn\u00f2 la figlia a Pelusio, dove vennero portate grandi quantit\u00e0 d'oro e argento, probabilmente un pagamento di guerra sotto forma di dote, tanto che la figlia venne soprannominata \u03a6\u03b5\u03c1\u03bd\u03bf\u03c6\u03cc\u03c1\u03bf\u03c2 (\"Phernophoros\", \"portatrice di dote\"); da l\u00ec, Berenice e il pagamento vennero accompagnati da Apollonio fino a Sidone, il confine del regno tolemaico.\nSempre in quel periodo, Tolomeo fu nominato tutore dell'erede al trono del regno di Bitinia, il figlio minore di Nicomede I, insieme allo stesso Antigono II e alle citt\u00e0 di Bisanzio, Eraclea Pontica e Cio; nel 255 a.C. Nicomede mor\u00ec e, essendo l'erede nominato ancora un bambino, la reggenza pass\u00f2 a Etazeta (seconda moglie di Nicomede), la quale fu per\u00f2 attaccata dal figlio maggiore di Nicomede, Ziaelas. Probabilmente per giungere in Bitinia, Tolomeo organizz\u00f2 una spedizione nel mar Nero, dove Antioco II stava assediando la citt\u00e0 di Bisanzio; Tolomeo ruppe l'assedio, donando alla citt\u00e0 armi e territori e venendo divinizzato. Il re egizio continu\u00f2 quindi le sue spedizioni nel mar Nero, facendo donazioni alla citt\u00e0 alleata di Eralcea e combattendo contro Callatis, alleata di Antioco, e Istros; Tolomeo sconfisse la prima ma non riusc\u00ec a conquistare la seconda, poich\u00e9 la guerra lo chiam\u00f2 in Bitinia. Tolomeo arriv\u00f2 quindi in Bitinia supportando le forze avverse a Ziaelas, che riusc\u00ec per\u00f2 a conquistare il trono. Nella sua spedizione nel mar Nero, inoltre, giunse anche nel regno del Bosforo Cimmerio di Perisade II, con il quale strinse un patto di alleanza, sancita da un'ambasciata spartocide in Egitto nel 254 a.C.\nNegli anni successivi alla seconda guerra siriaca, Tolomeo si spese per recuperare pi\u00f9 influenza nell'Egeo e in Grecia. Intorno al 250 a.C. sconfisse la flotta di Antigono II in una battaglia navale, riuscendo ad aumentare la sua influenza sulle Cicladi, dove, nel 249 a.C., organizz\u00f2 dei giochi in onore delle divinit\u00e0 delie che furono chiamati \"secondi giochi tolemaici\". Inoltre strinse legami pi\u00f9 forti con la lega ellenica, la lega etolica e soprattutto con la lega achea, inviando supporti finanziari e militari dopo l'ambasceria di Arato di Sicione del 250-249 a.C. ad Alessandria.\nAlla fine degli anni 250 a.C., Tolomeo torn\u00f2 a interessarsi anche della questione del regno di Cirene, che aveva vissuto un periodo di ricchezza e pace. Anche Magas, ormai invecchiato, apr\u00ec per dei negoziati e si raggiunse un accordo matrimoniale tra l'erede d'Egitto, Tolomeo, e la figlia di Magas, Berenice. Magas mor\u00ec tuttavia nel 250 a.C. e la vedova Apama II, sorella di Antioco II, decise di rompere il fidanzamento e di far venire a Cirene il principe antigonide Demetrio il Bello, fratello di Antigono II. Demetrio divent\u00f2 quindi re di Cirene ma Berenice, contraria al nuovo matrimonio, fece uccidere il marito dopo aver scoperto una relazione sentimentale segreta tra lui e la madre; Berenice, quindi, rinnov\u00f2 il fidanzamento con il giovane Tolomeo. Tuttavia nel 249 a.C. a Cirene venne proclamata la repubblica sotto la guida di Ecdelo e Demofane, ma Berenice spos\u00f2 comunque l'erede al trono d'Egitto, dandogli il diritto di rivendicare Cirene.\nTolomeo II mor\u00ec nel gennaio del 246 a.C., dopo un regno di quasi quarant'anni, e gli succedette sul trono d'Egitto il figlio maggiore Tolomeo, che si fece incoronare re il 28 gennaio (25\u00ba giorno del mese di Dios del calendario macedone) e si present\u00f2 come figlio di Arsinoe II, escludendo quindi Arsinoe I dagli antenati ufficiali della dinastia. Tolomeo II venne seppellito in una tomba, da solo o insieme ad Arsinoe II, vicino alla \"sema\" di Alessandro Magno; tuttavia, per i giochi tolemaici del 214 a.C., Tolomeo IV Filopatore fece costruire un nuovo sepolcro monumentale all'interno del palazzo reale di Alessandria, nella quale vennero traslati i corpi di Alessandro e dei tre sovrani della dinastia che lo avevano preceduto.\nPolitica interna.\nPolitica economia e amministrazione.\nConsiderando la dispendiosa politica militare di Tolomeo, l'economia egizia in quegli anni doveva essere ben strutturata per mantenere attive la varie flotte sparse per il Mediterraneo: prima della conquista di Alessandro Magno, l'economia dell'Egitto si basava sul baratto e lo sfruttamento, mentre con i primi Tolomei si pass\u00f2 a un'economia monetaria, grazie a un accurato sistema di censimenti e tassazioni, che permettevano maggior circolazione di monete anche nelle campagne. Negli anni 270 e 260 a.C., Tolomeo inizi\u00f2 una serie di riforme religiose, economiche e amministrative in tutto il regno; prima di tutto, inizi\u00f2 a riformare i templi e la casta religiosa, accantonando le antiche famiglie sacerdotali e portando all'autorit\u00e0 centrale il potere anche sociale dei templi, imponendo dal 268 a.C. il culto della moglie Arsinoe in ogni luogo di culto e finanziandoli con soldi statali; l'estensione dei terreni coltivabili attraverso irrigazioni e canali, iniziata gi\u00e0 sotto Tolomeo I, venne intensificata, soprattutto nei \"nomoi\" di Arsinoe e di Ossirinco; venne introdotto l'anno fiscale, che iniziava nel mese di Mecheir, cio\u00e8 quando si iniziava il raccolto; inizi\u00f2 anche a essere riscossa una tassa sul sale (\u1f01\u03bb\u03b9\u03ba\u1fc6, \"halik\u00ea\"), con il pagamento previsto con somme diverse per uomini e donne; infine venne implementate la riforma delle \"apomoira\", le imposte su vigneti e frutteti. Al 265 a.C., infine, risale una grande riforma monetaria, che introdusse grandi tagli di monete in oro, argento e bronzo e ristabil\u00ec i cambi tra i vari metalli.\nOpere pubbliche.\nTolomeo II, durante tutto il suo regno, fond\u00f2 molte nuove citt\u00e0 (Arsinoe in Cilicia, Arsinoe in Etolia, Arsinoe sul mar Rosso, Berenice Pancrisia, Filadelfia, Tolemaide Terone), ricostru\u00ec il canale che congiungeva il Nilo e il mar Rosso (iniziato da Necao II e completato da Dario I di Persia) e cre\u00f2 un pi\u00f9 efficiente sistema di strada sulla costa orientale e nelle regioni minerarie (si ricordano la \"strada del deserto orientale\" che collegava il Nilo con le miniere di Barramiya e forse arrivava fino alla strada Copto-Berenice e la strada Edfu-Berenice). Tolomeo II, quindi, si impegn\u00f2 anche in Alto Egitto, dove venne aperta una banca reale a Tebe e apport\u00f2 molte opere nella citt\u00e0 di Edfu, che culminarono nel 237 a.C. con la costruzione del tempio di Horus da parte di Tolomeo III. Rinomin\u00f2 inoltre l'oasi del Fayyum, allora noto come \"il Lago\", \"Arsinoite\", e la sua capitale, Crocodilopoli, \"Arsinoe\", in onore della sorella-moglie. In quell'area, inoltre, port\u00f2 avanti il progetto di creazione di una depressione, iniziato dal padre, portando il livello del Lago Meride a due metri sotto il livello del mare, attraverso la realizzazione di una diga (5.000 m di lunghezza e 4 m di altezza) e di canali. Inoltre, per popolare quei nuovi territori fertili, Tolomeo fece arrivare molti cleruchi macedoni.\nPer quanto riguarda la citt\u00e0 di Alessandria, sotto il regno di Tolomeo sono attestate tutte le principali opere portuali: il Faro, l'Heptastadion e il porto in generale; ci sono inoltre riferimenti a tutti i maggiori edifici della cultura greca (il teatro, l'agor\u00e0, lo stadio e l'ippodromo), oltre ai grandi centri culturali della Biblioteca e del Museo; infine vennero edificati anche centri di culto di stampo greco, come l\"'Arsinoeion\". Il Faro, nello specifico, fu costruito o alla fine del regno di Tolomeo I o all'inizio di quello di Tolomeo II, su progetto di Sostrato di Cnido, e cost\u00f2 800 talenti.\nPolitica religiosa e modello dionisiaco.\nTolomeo fu uno dei primi monarchi di una dinastia il cui compito era quello di unire la cultura greca con quella egizia: la differenza fondamentale era che, per gli egizi, il potere del faraone era sempre stato associato a quello divino, mentre per i greci il sovrano e gli dei erano separati tra loro. Come gi\u00e0 detto, Tolomeo deific\u00f2 all'inizio del suo regno i propri genitori (i \u0398\u03b5\u03bf\u1f76 \u03a3\u03c9\u03c4\u1fc6\u03c1\u03b5\u03c2, \"Theo\u00ec Sot\u1ebdres\") e in seguito anche le sue due sorelle, Filotera e Arsinoe II; per loro due, Tolomeo cre\u00f2 un apposito culto che fu associato a quello del dio egizio Ptah, infatti il gran sacerdote di Ptah Nesisti I (chiamato anche Esisut-Pedubast) fu nominato anche \"profeta di Filotera e Arsinoe Filadelfo\".\nLa principale forma di politica religiosa di Tolomeo fu associare s\u00e9 stesso con Dioniso: questa divinit\u00e0, infatti, era una via di mezzo tra cultura greca e culture orientali. Dioniso era entrato nel Pantheon greco, ma aveva comunque la connotazione di divinit\u00e0 giovane e straniera; gli egizi, invece, erano abituati a vedere i loro sovrani identificati con una divinit\u00e0 e, in particolare, Tolomeo fece in modo che Dioniso, figlio di Zeus, legittimasse anche il regno del padre, identificato appunto come il re degli dei. Legandosi a Dioniso, inoltre, Tolomeo voleva legarsi ad Alessandro Magno, che tra i suoi ascendenti reclamava proprio quel dio (Alessandro era molto legato alla cultura egizia attraverso varie leggende secondo le quali sarebbe stato figlio illegittimo del faraone Nectanebo II). Un'altra caratteristica di Dioniso, che poteva aiutare una mediazione tra le due culture, era la somiglianza con il dio egizio Osiride, peraltro gi\u00e0 notata da scrittori antichi come Erodoto. Questo modello perseguito da Tolomeo aveva quindi lo scopo di amalgamare nella sua figura reale due culture molto distinte tra di loro; questa sfida caratterizz\u00f2 tutti il regno dei Tolomei e, in particolare, il culto di Dioniso fu ripreso particolarmente da Tolomeo IV Filopatore e Tolomeo XII Neo Dioniso \"Aulete\". Ci viene tramandata una genealogia ad opera di Satiro di Callati (attivo sotto Tolomeo V e Tolomeo VI e citato da Teofilo di Antiochia) che fa discendere i monarchi della dinastia tolemaica direttamente da Dioniso attraverso la madre di Tolomeo I, Arsinoe di Macedonia. Il culto del dio divenne cos\u00ec importante che Dioniso fu il dio tutelare della dinastia e divent\u00f2 per eccellenza il dio degli Alessandrini, per la sua associazione con la \"bella vita\" (vino, banchetti e musica).\nCultura ad Alessandria.\nTolomeo \u00e8 ricordato inoltre come il re che attir\u00f2 ad Alessandria, capitale dell'Egitto tolemaico, poeti e studiosi grazie al grande sviluppo dato alla Biblioteca e al Museo. Gi\u00e0 Tolomeo I aveva richiamato nella capitale molti dotti del tempo, tra cui Demetrio Falereo, Zenodoto di Efeso, Fileta di Coo e Stratone di Lampsaco; Tolomeo II, a sua volta, fece arrivare ad Alessandria molti studiosi, scienziati e poeti: dopo il 283 a.C., infatti, arriv\u00f2 alla corte tolemaica il cosiddetto \"sinodo\", un gruppo di 30-50 uomini salariati come tutori e studiosi. Durante il suo regno, ad Alessandria furono attivi numerosi scrittori e poeti, tra cui Callimaco, Teocrito, Apollonio Rodio e il gruppo delle Pleiadi (Alessandro Etolo, Licofrone, Omero di Bisanzio, Filico di Corcira, Sositeo, Sosifane ed Eantide). Quest'ultimo gruppo, in particolare, faceva parte di un ampio programma di Tolomeo a favore del teatro greco e della sua diffusione ad Alessandria, attraverso la creazione di una competizione all'interno delle festivit\u00e0 dionisiache.\nSotto Tolomeo II si inizi\u00f2 la Septuaginta, cio\u00e8 la traduzione in greco antico della Bibbia Ebraica; infatti, mentre alcuna fonti antiche indicano che la traduzione avvenne completamente sotto il suo regno, gli studi moderni e contemporanei hanno chiarito che il processo di traduzione fu lungo e dur\u00f2 dall'inizio del III secolo a.C. alla seconda met\u00e0 del II. La tradizione, riportata dalla Lettera di Aristea (testo dalla paternit\u00e0 dubbia), vuole che settanta saggi ebraici, nominati dal sommo sacerdote Eleazar, si siano riuniti ad Alessandria per tradurre i testi sacri ebraici, per volont\u00e0 di Tolomeo II e del suo bibliotecario, Demetrio Falereo; le molte incongruenze storiche della Lettera, per\u00f2, la fanno ritenere una fonte poco affidabile.\nTolomeo ospit\u00f2 ad Alessandria anche dei medici, dei quali in particolare si distinsero Erofilo di Calcedonia ed Erasistrato di Ceo; grazie a loro vennero fatte diverse scoperte nei campi dell'anatomia, della fisiologia e della medicina che influenzarono molto i medici dei secoli successivi. In ossequio all'impegno di Tolomeo II nello sviluppo della Biblioteca antica, in anni recenti \u00e8 stato posizionato un suo colosso in granito (scoperto nel 1995 sul fondale marino di fronte ad Alessandria) di fronte alla moderna Bibliotheca Alexandrina.\nVita privata.\nL'\"inclinazione ai piaceri dell'amore\" di Tolomeo era molto conosciuta, tanto che anche Teocrito, tra la lista delle virt\u00f9 del sovrano, lo definisce \u1f10\u03c1\u03c9\u03c4\u03b9\u03ba\u03cc\u03c2 (\"erotik\u00f3s\"). Oltre alle due mogli, Tolomeo II ebbe infatti molte amanti e concubine: Bilistiche, dalla ascendenza dubbia (Ateneo di Naucrati la chiama \"argiva\", mentre Plutarco la definisce semplicemente \"barbara\"), donna molto famosa nell'antichit\u00e0, due volte vincitrice ai giochi olimpici e divinizzata da Tolomeo come Afrodite-Bilistiche; Didime, una donna egizia di straordinaria bellezza e soggetto di un epigramma di Asclepiade di Samo; Stratonice, a cui venne eretta una statua sulla costa di Eleusi; Mirzione, un'attrice di commedie; Cleino, la sua coppiera personale; Mnesine e Patine, due musiciste.\nTolomeo II viene descritto da Strabone come un uomo dalla natura curiosa e dalla cattiva salute. Infatti, bench\u00e9 la lunghezza della sua vita fosse al di sopra della media del tempo, ebbe almeno una malattia tanto grave da richiedere un intervento divino, come attestato da un'iscrizione nel tempio di Khonsu. In particolare, l'unico disturbo che viene ricordato \u00e8 la gotta che lo colpiva al piede. Essendo Tolomeo probabilmente sovrappeso, come rappresentano anche le sue monete, il fattore di rischio di riscontrare la gotta era pi\u00f9 alto; anche il consumo di alcool, una dieta poco salutare e, forse, la predisposizione delle acque di Alessandria possono aver contribuito alla malattia. Tuttavia ci\u00f2 di cui Tolomeo soffriva potrebbe non essere stata la gotta, ma un altro problema con simili effetti: condrocalcinosi, artrite reumatoide o artrite gonococcica.\nTitolatura.\nSecondo la titolatura reale egizia, Tolomeo II ebbe diversi nomi:\nNei documenti ufficiali in greco, invece, adott\u00f2 diverse formule:"}
{"id": "69850", "revid": "599", "url": "https://it.wikipedia.org/wiki?curid=69850", "title": "Tolomeo Filadelfo", "text": ""}
{"id": "69852", "revid": "585241", "url": "https://it.wikipedia.org/wiki?curid=69852", "title": "Francone orientale", "text": ""}
{"id": "69855", "revid": "7", "url": "https://it.wikipedia.org/wiki?curid=69855", "title": "Simone Sanese", "text": ""}
{"id": "69860", "revid": "6066", "url": "https://it.wikipedia.org/wiki?curid=69860", "title": "Tolomeo I Sotere", "text": ""}
{"id": "69866", "revid": "125106644", "url": "https://it.wikipedia.org/wiki?curid=69866", "title": "Lingua bavarese", "text": "Il bavarese (\"Boarisch\" in bavarese, \"Bairisch\" in tedesco) \u00e8 una lingua derivata dal tedesco superiore (\"Oberdeutsch\", una famiglia di dialetti derivanti dal gruppo dell'alto tedesco antico), parlato prevalentemente in Germania meridionale e in Austria, nonch\u00e9 in determinate aree dell'Italia (province di Bolzano, Trento, Verona, Vicenza e Belluno). \u00c8 molto simile al tedesco standard dell'Austria.\nNe esistono tre varianti fondamentali:\nEsiste inoltre una variante minore, l\"'Hutterisch\", parlato negli Stati Uniti.\nSuddivisione.\nBavarese settentrionale (\"Nordboarisch\").\nIl bavarese settentrionale (o \"Oberpf\u00e4lzerisch\") \u00e8 una variante parlata in larga parte della Baviera (Germania).\nNelle zone di Norimberga e altri comuni bavaresi, il \"Nordbairisch\" si mescola con alcune varianti del francone orientale.\nBavarese centrale (\"Mittelboarisch\").\nIl bavarese centrale (o \"Donaubairisch\") \u00e8 una variante parlata in parte della Baviera (Germania) e in Austria (con l'eccezione del Vorarlberg, della Carinzia e del Tirolo).\nSoprattutto nelle zone austriache di confine, sono presenti forme miste di \"Mittelbairisch\" a causa dell'influenza delle lingue straniere. Ai confini con l'Ungheria, ad esempio, le parole vengono un po' smorzate e la cadenza cade su altre vocali rispetto a quelle \"ufficiali\".\nTelevisione e giornali locali utilizzano spesso il \"Mittelbairisch\", meglio accettato dalla popolazione. In altri ambiti pi\u00f9 formali, come quello universitario, viene invece preferito il tedesco standard.\nUna forma linguistica parlata in Romania con molti elementi del \"Mittelbairisch\" o apparentemente tali era l\"'Oberwischauisch\".\nBavarese meridionale (\"S\u00fcdboarisch\").\nIl bavarese meridionale \u00e8 una variante parlata principalmente in Tirolo, in Carinzia, nella parte occidentale della Stiria (Austria) e in Alto Adige (Italia).\nEra parlata anche nel comune svizzero di Samnaun, una volta raggiungibile solo dal territorio austriaco. Tuttavia, col tempo il bavarese meridionale \u00e8 stato soppiantato dal tedesco alemanno (gruppo linguistico cui appartiene la variante svizzera del tedesco).\nIl bavarese meridionale parlato in Alto Adige, pur conservando tutte le proprie specificit\u00e0, ha anche assimilato alcuni vocaboli italiani. Ci\u00f2 si verifica per particolari termini amministrativi italiani (patente, foglio rosa, ecc.) e per alcuni tipi di cibo (frutta, verdure ecc.).\nIl bavarese meridionale \u00e8 inoltre il ceppo madre del cimbro, cio\u00e8 l'insieme delle antiche parlate germaniche ancora oggi presenti in alcuni comuni delle Province di Vicenza, Verona e Belluno, della Provincia di Trento e del Friuli-Venezia Giulia."}
{"id": "69867", "revid": "1075510", "url": "https://it.wikipedia.org/wiki?curid=69867", "title": "Georg Ernst Stahl", "text": "Biografia.\nOttenuta la laurea in medicina all'Universit\u00e0 di Jena nel 1683, divenne il fisico di corte del duca Giovanni Ernesto III di Sassonia-Weimar nel 1687.\nDal 1694 al 1716 occup\u00f2 la cattedra di medicina all'universit\u00e0 di Halle, e fu in seguito nominato medico del re Federico Guglielmo I di Prussia a Berlino.\nIn chimica Stahl \u00e8 ricordato soprattutto per la sua teoria del flogisto, i cui elementi essenziali, tuttavia, egli dovette a J.J. Becher (1635-1682). Propose inoltre una visione della fermentazione che per alcuni aspetti assomiglia a quella supportata da Justus von Liebig un secolo e mezzo pi\u00f9 tardi.\nIn medicina, con la sua opera fondamentale intitolata \"Theoria medica vera\" (1708) sostenne un sistema animistico, in opposizione al meccanicismo di Hermann Boerhaave e Friedrich Hoffmann. In seguito ebbe una polemica con Leibniz, che aveva sollevato delle questioni critiche su alcune tesi della \"Theoria\" stahliana.\nScritti.\nLe pi\u00f9 importanti delle sue numerose opere sono:"}
{"id": "69869", "revid": "1543377", "url": "https://it.wikipedia.org/wiki?curid=69869", "title": "Fabrizio Meoni", "text": "Carriera.\nEsordi.\nNato a Castiglion Fiorentino, la sua passione per l'enduro lo porta, fin da ragazzo, alla carriera motociclistica.\nNel 1974 compra la sua prima moto, una Ancillotti 50\u00a0cm\u00b3, con la quale partecipa a gare di enduro regionali l'anno successivo e conseguir\u00e0 ottimi risultati. Poi passa a guidare una Beta 125\u00a0cm\u00b3 e una SWM 125\u00a0cm\u00b3.\nNel 1978 lascia gli studi di ingegneria e si dedica completamente alle moto, vincendo il campionato italiano 125 e secondo nel campionato italiano 125 junior con una Fantic Motor.\nNel 1979 passa alla categoria senior con una Ancillotti 250\u00a0cm\u00b3 ed entra nella nazionale di enduro. Nel frattempo deve fermarsi causa servizio militare ma riprende le gare nel 1981 su di una SWM sia 175 sia 350\u00a0cm\u00b3.\nNel frattempo apre con l'amico Paolo Acciai un negozio officina di moto da cross ed enduro, la STEELS che \u00e8 il cognome di Paolo tradotto in Inglese. \nI primi rally.\nNel 1988 diviene campione italiano di enduro ma \u00e8 l'anno successivo che avviene la svolta: noleggia una KTM 350\u00a0cm\u00b3 e partecipa al suo primo rally, l\"'Incas Rally\" in Per\u00f9. Giunge quarto e scopre la sua vera vocazione. L'anno successivo prepara una KTM 500 cm\u00b3 2t per partecipare al \"Rally di Tunisia\" ma cade e s'infortuna. Torna in Per\u00f9 e questa volta vince il Rally.\nLa consacrazione nella Dakar.\nNel 1997 Fabrizio viene scelto dalla KTM come pilota ufficiale per partecipare alla Parigi-Dakar. Cade per\u00f2 al secondo giorno, infortunandosi al polso dovendo quindi ritirarsi. L'anno successivo arriva nella stessa gara secondo dietro a St\u00e9phane Peterhansel. Il 1999 \u00e8 un anno cruciale: arriva terzo quasi al traguardo dove rompe il motore, che viene sistemato e termina al decimo posto. Iniziano i dissapori con la casa austriaca anche perch\u00e9 viene ridimensionato il budget e interrompe quindi il contratto, ma viene richiamato dopo che aver vinto altri due rally. Vince in Tunisia ed Egitto, fino alle due vittorie nella Parigi-Dakar nel 2001 e nel 2002. Nel 2003 Fabrizio in sella alla sua KTM trionfa al Rally di Tunisia. Poco dopo il suo 45\u00ba compleanno partecipa alla Dakar e ottiene un terzo posto dietro ai francesi Richard Sainct e Cyril Despres su KTM. La KTM 950 Rally che lo ha portato a vincere nel 2002 \u00e8 stata meno affidabile delle monocilindriche che infatti si sono aggiudicate i primissimi posti; inoltre la caduta alla quattordicesima tappa \u00e8 stata cruciale; per\u00f2 la vittoria della tappa successiva, quando ferito e dolorante arriva primo, conferma la sua tempra e volont\u00e0 di vincere.\nFabrizio Meoni muore a causa di un arresto cardiaco, in seguito ad una caduta nella quale si ruppe due vertebre cervicali, durante l'edizione del 2005 della Parigi-Dakar, al km 184 dello sterrato tra Atar e Kiffa (Mauritania), in quello che sarebbe gi\u00e0 di per s\u00e9 dovuto essere il suo ultimo raid.\nVita privata.\nNel 1988 sposa Elena, dalla quale ha due figli: Gioele e Chiara (morta nel 2021 dopo una lunga malattia).\nIl suo impegno non \u00e8 andato solo nel motociclismo, ma anche in iniziative di solidariet\u00e0, come quella che lo vide fondatore dell'associazione \"Solidariet\u00e0 in buone mani\", con la quale riusc\u00ec a costruire una scuola per i bambini del Senegal. Oggi nel suo nome esiste la Fondazione Fabrizio Meoni ONLUS che opera in Africa.\nCuriosit\u00e0.\nSuo figlio Gioele \u00e8 il cofondatore di una startup che ricerca e sviluppa soluzioni per la tecnologia e la sicurezza negli sport off-road."}
{"id": "69870", "revid": "585241", "url": "https://it.wikipedia.org/wiki?curid=69870", "title": "Francone meridionale", "text": ""}
{"id": "69878", "revid": "1568601", "url": "https://it.wikipedia.org/wiki?curid=69878", "title": "Alexandre Brongniart", "text": "\u00c8 conosciuto principalmente per le sue ricerche in ambito mineralogico.\nFiglio di Alexandre-Th\u00e9odore Brongniart (1739-1813), l'architetto che realizz\u00f2 il palazzo della Borsa, nipote di Antoine-Louis Brongniart (1742-1804), chimico al Museo nazionale di storia naturale di Francia a Parigi, si interess\u00f2 molto presto alle scienze naturali e prese parte alla fondazione nel 1788 della Soci\u00e9t\u00e9 philomatique. Egli venne nominato ingegnere delle miniere nel 1794, professore di storia naturale alla \u00c9cole centrale des Quatre-Nations nel 1796, e poi succedette a Ren\u00e9 Just Ha\u00fcy (1743-1822) nella cattedra di mineralogia al Museo Nazionale di Storia Naturale di Parigi. \nNel 1800, a seguito della pubblicazione del suo scritto, \"M\u00e9moire sur l'Art de l'\u00e9mailleur\" (Memorie sull'Arte dello smaltatore), Claude-Louis Berthollet lo fece nominare direttore della Manufacture nationale de S\u00e8vres (un centro di produzione della porcellana assai noto), posto che conserver\u00e0 fino alla sua morte nel 1847. Grazie a tale carica, egli rinnov\u00f2 e perfezion\u00f2 l'industria della pittura su vetro, che si credeva perduta, e cre\u00f2 il \"Mus\u00e9e c\u00e9ramique\" (del quale pubblic\u00f2 la \"Descrizione\" insieme a Denis D\u00e9sir\u00e9 Riocreux (1791-1872)).\nNel 1807, fece pubblicare il \"Trait\u00e9 \u00e9l\u00e9mentaire de min\u00e9ralogie\" (Trattato elementare di mineralogia), che divenne rapidamente un classico di questa materia. Dopo la pubblicazione nel 1810 del \"Essai sur la g\u00e9ographie min\u00e9ralogique des environs de Paris\" (Saggio sulla geografia mineralogica dei dintorni di Parigi), scrisse in collaborazione con Georges Cuvier nel 1812, una \"Description g\u00e9ologique des environs de Paris\" (Descrizione geologica dei dintorni di Parigi), poi rivista nel 1822. Con i suoi lavori nella pianura parigina, Brongniart pu\u00f2 essere considerato il fondatore della paleontologia stratigrafica (o biostratigrafia): da quel momento in avanti i fossili avrebbero giocato un ruolo fondamentale nella datazione cronologica relativa dei terreni sedimentari. Egli rese pi\u00f9 precisa questa datazione, e in particolare la suddivisione dei terreni terziari, in uno scritto pubblicato nel 1829: \"Tableau des terrains qui composent l'\u00e9corce du globe - essai sur la structure de la partie connue de la Terre\" (Descrizione dei terreni che compongono la crosta terrestre - Saggio sulla struttura della parte conosciuta della Terra).\nIl nome di Alexandre Brongniart \u00e8 anche rimasto associato alla parola ofiolite (dal greco \"ophis\", serpente), che impieg\u00f2 nel 1813 per classificare una roccia il cui aspetto ricorda quello della pelle del serpente. Oggi, questo termine non indica pi\u00f9 solamente la roccia stessa (ribattezzata serpentinite), ma un complesso di rocce caratteristiche di una litosfera oceanica emersa, e composta in parte da serpentiniti.\nNel 1815 divenne membro dell'Institut de France e dell'Acad\u00e9mie des sciences.\nIn collaborazione con Anselme Ga\u00e9tan Desmarets, nel 1832 fece pubblicare la \"Histoire naturelle des crustac\u00e9s fossiles\" (Storia naturale dei crostacei fossili), e nel 1844 un \"Trait\u00e9 des arts c\u00e9ramiques ou des Poteries\" (Trattato delle arti ceramiche o delle terrecotte), due volumi in ottavo, con l'atlante, considerato un capolavoro, che riassume le ricerche di tutta la sua vita. \nMa la mineralogia non fu il suo unico ambito di interesse. Brongniart si interess\u00f2 anche di zoologia: a lui, infatti, si deve la suddivisione dei Rettili in quattro Ordini: i Sauri, i Batraci (in seguito separati dai Rettili e trasformati nella Classe degli Anfibi), i Cheloni e gli Ofidi.\nFu padre del botanico Adolphe Th\u00e9odore Brongniart (1801-1876) ed ebbe come generi il naturalista Victor Audouin (1797-1841) e il chimico Jean-Baptiste Dumas (1800-1884)."}
{"id": "69881", "revid": "2026341", "url": "https://it.wikipedia.org/wiki?curid=69881", "title": "Lingue basso-franconi", "text": "Le lingue basso-franconi sono una famiglia all'interno delle lingue germaniche occidentali parlate in Paesi Bassi, Belgio settentrionale e Sudafrica. I dialetti basso franconi sono parlati anche in Germania nell'area lungo il Reno, tra Colonia e il confine tra Germania e Paesi Bassi. Durante il XIX e XX secolo questi dialetti sono stati parzialmente e gradualmente sostituiti dall'odierno tedesco standard.\nIn Germania \u00e8 comune considerare il limburghese come basso francone; nei Paesi Bassi e in Belgio, invece, \u00e8 considerato come medio francone (tedesco centrale). Questa differenza \u00e8 dovuta a una differente definizione: i linguisti dei Paesi Bassi definiscono un dialetto basso tedesco come uno che non ha preso per niente parte alla rotazione consonantica dell'alto tedesco.\nLe moderne lingue basso-franconi, con i relativi dialetti, sono:"}
{"id": "69884", "revid": "6923", "url": "https://it.wikipedia.org/wiki?curid=69884", "title": "Fran\u00e7ois Sulpice Beudant", "text": "In suo onore \u00e8 stata denominata la beudantite"}
{"id": "69886", "revid": "986213", "url": "https://it.wikipedia.org/wiki?curid=69886", "title": "Bessarione (cardinale)", "text": "Biografia.\nNascita e studi.\nNacque in una numerosa e povera famiglia a Trebisonda, allora capitale del piccolo Impero comandato dai Mega Comneni. La sua presunta origine comnena - affermata da fonti pi\u00f9 tarde e taciuta da tutti i suoi contemporanei che invece lo vogliono di origini modeste - \u00e8 difficilmente accertabile. Per secoli il suo nome di battesimo era stato ritenuto Giovanni, ma studi pi\u00f9 recenti hanno dimostrato che era Basilio. Giovanissimo (1416-1417), e dopo aver compiuto gli studi elementari a Trebisonda, si trasfer\u00ec a Costantinopoli, dove continu\u00f2 i suoi studi presso il retore Giorgio Crisococca e divent\u00f2 monaco basiliano assumendo il nome di Bessarione, santo del IV secolo.\nCarriera ecclesiastica e politica.\nNel 1423 and\u00f2 in Egitto. La successiva tappa importante furono gli anni trascorsi presso Giorgio Gemisto Pletone a Mistra, vicino alla antica Sparta, nel despotato della Morea, dove fu introdotto alla filosofia platonica (1430/2-1436). Cartofilace e diplomatico di successo tra le corti bizantine, ottenne presto la stima dell'imperatore Giovanni VIII Paleologo.\nAl Concilio di Ferrara e Firenze.\nNel 1437 fu nominato arcivescovo di Nicea e nel 1438 venne in Italia con il cardinale Cusano, prima a Ferrara, poi a Firenze, per discutere, insieme alla numerosa delegazione bizantina e all'imperatore stesso, l'unione delle due Chiese, nella speranza di ottenere l'aiuto occidentale contro gli Ottomani che diventavano sempre pi\u00f9 minacciosi nei confronti di Costantinopoli.\nMentre prima del Concilio di Ferrara Bessarione apparteneva al partito bizantino contrario all'unione, durante il Concilio si dimostr\u00f2 fautore dell'unione della Chiesa romana con quella ortodossa. Su basi filologiche e teologiche Bessarione dimostr\u00f2 che un passo dibattuto del testo di San Basilio (figura di spicco della chiesa ortodossa) sosteneva posizioni uguali a quelle della Chiesa di Roma, mentre le copie del testo che non avevano il passo incriminato erano tutte molto recenti. La questione dogmatica principale che divideva le due Chiese era quella detta del \"Filioque\", riguardante il rapporto all'interno della Trinit\u00e0 tra il Figlio, il Padre e lo Spirito Santo: significativo, a questo proposito, \u00e8 il dibattito che, durante il Concilio, avvenne tra il Bessarione e Ludovico da Pirano, presente in quanto Vescovo di Forl\u00ec. Ma le ragioni che dividevano le due chiese erano pi\u00f9 profonde. Le ragioni ecclesiologiche e storico-politiche erano tanto complesse da sembrare pi\u00f9 difficilmente superabili rispetto a quelle dogmatiche.\nQuesta ostilit\u00e0 dei Bizantini nei confronti dei cristiani latini era iniziata nel 1054, con la scomunica reciproca, ma si era ulteriormente approfondita dopo la quarta crociata del 1204, che anzich\u00e9 puntare contro i Turchi per riconquistare Gerusalemme, aveva distrutto l'Impero bizantino con la conquista e il saccheggio di Costantinopoli e la divisione dei territori bizantini tra le potenze che avevano preso parte alla \"crociata\", soprattutto i veneziani. Il 6 luglio 1439 comunque, per volont\u00e0 esplicita dell'imperatore di raggiungere un compromesso, fu letto, alla presenza del papa Eugenio IV e dell'imperatore stesso, dal cardinal Cesarini in latino e da Bessarione in greco il decreto di unione delle Chiese. \nIl difficile ritorno a Costantinopoli.\nPoco dopo la missione italiana Bessarione torn\u00f2 a Costantinopoli, dove lui e gli altri fautori dell'unione trovarono un clima ostile tra la popolazione e il clero, in particolare i monaci, mentre una parte di quelli che avevano firmato il decreto dell'unione ora l'abbandonavano. Dato questo clima e la nomina a cardinale ad opera di papa Eugenio IV il 18 dicembre 1439, con il Titolo dei Santi XII Apostoli, comunicatagli mentre si trovava a Costantinopoli, Bessarione si rec\u00f2 nuovamente in Italia nel 1440, dalla quale non torn\u00f2 mai pi\u00f9 nell'Impero bizantino.\nL'impegno per la conservazione della cultura greca classica.\nNel 1442, per volont\u00e0 di papa Eugenio IV, il monastero benedettino di San Giovanni Evangelista a Ravenna venne concesso in commenda al cardinal Bessarione. Egli ne fu commendatario fino al 1459. Dopo un soggiorno a Firenze si rec\u00f2 con la corte pontificia a Roma. Nel 1449 cambi\u00f2 il suo titolo cardinalizio con la Sede suburbicaria di Sabina, pur mantenendo la commenda del Titolo dei Santi XII Apostoli. Subito dopo opt\u00f2 per la Sede suburbicaria di Frascati, che tenne fino al 1468, quando torn\u00f2 a quella di Sabina, che tenne poi fino alla morte.\nCaduta Costantinopoli nel 1453, si dedic\u00f2 a soccorrere i dotti bizantini fuggiti dagli Ottomani. Tra il 1456 ed il 1465 fu Archimandrita di Messina e Barone della \"Terra di Savoca\". Nel 1462 fu nominato primo abate commendatario dell'Abbazia Greca di Grottaferrata. Volendo salvare l'immenso patrimonio della cultura bizantina, raccolse numerose opere che altrimenti non sarebbero mai pervenute in Occidente, costituendo una ricca biblioteca, articolata su due \"scriptoria\", mentre era ancora in vita. Tra le altre, salv\u00f2 numerose opere contenute nella ricchissima biblioteca del Monastero di San Nicola di Casole, presso Otranto, che fin\u00ec poi distrutta (ad opera degli Ottomani) nel corso della Battaglia di Otranto del 1480.\nNel 1468 don\u00f2 la propria biblioteca alla citt\u00e0 di Venezia; la raccolta divenne il patrimonio iniziale della Biblioteca nazionale Marciana; la lettera di donazione, redatta in latino (col titolo \"Acta ad munus literarium D. Bessarionis cardinalis Nicaeni, episcopi Tusculani et patriarchae Constantinopolitani, in Serenissimam rempublicam Venetam collatum spectantia\") e datata 31 maggio 1468 \"ex balneis Viterbiensibus\", \u00e8 conservata nel codice Lat. XIV, 14 (= 4235) ai ff. 1r-4r. Nel 1489-90 Aldo Manuzio si insedi\u00f2 a Venezia, dove svolse la sua attivit\u00e0 editoriale, per dare alle stampe i volumi della raccolta di Bessarione.\nLa missione diplomatica in Francia e la morte.\nNel 1472, nonostante la sua et\u00e0 e il cattivo stato di salute, venne inviato dal papa Sisto IV presso Luigi XI di Francia a perorare la causa di una crociata per la liberazione di Costantinopoli. Nel viaggio di ritorno, a causa dei disagi, le sue condizioni peggiorarono e mor\u00ec a Ravenna, nella casa di Antonio Dandolo, suo amico veneziano e podest\u00e0 del luogo.\nLa sua salma, traslata in Roma il 3 dicembre dello stesso anno, fu inumata nella Cappella di Bessarione della Basilica dei Santi XII Apostoli.\nI conclavi.\nBasilio Bessarione ha partecipato all'elezione di:\nFilologo umanista.\nDi Bessarione \u00e8 celebre l'opuscolo in cui, sulla base del testo greco originale (\"e\u00e0n\") e di antichi autori della chiesa latina e greca, corregge il testo di da \"sic\" in \"si\", rendendolo molto pi\u00f9 consono al contesto.\nFilosofo neoplatonico.\nLa sua maggiore opera filosofica, scritta originariamente in greco, fu tradotta in latino e intitolata \"In calumniatorem Platonis\" (1457-1458). Si tratta di un testo favorevole al platonismo cristiano e avverso alle tesi sostenute da Giorgio di Trebisonda favorevoli all'integrazione, d'ispirazione tomistica, dell'aristotelismo nella dottrina cristiana.\nSuccessione apostolica.\nLa successione apostolica \u00e8:"}
{"id": "69888", "revid": "339392", "url": "https://it.wikipedia.org/wiki?curid=69888", "title": "Johannes Bessarion", "text": ""}
{"id": "69889", "revid": "339392", "url": "https://it.wikipedia.org/wiki?curid=69889", "title": "Cardinale Bessarione", "text": ""}
{"id": "69890", "revid": "1812835", "url": "https://it.wikipedia.org/wiki?curid=69890", "title": "Entanglement quantistico", "text": "Lentanglement quantistico, o correlazione quantistica, \u00e8 un fenomeno quantistico, non riducibile alla meccanica classica, per cui, in determinate condizioni, due o pi\u00f9 sistemi fisici rappresentano sottosistemi di un sistema pi\u00f9 ampio il cui stato quantico non \u00e8 descrivibile singolarmente, ma solo come sovrapposizione di pi\u00f9 stati. Da ci\u00f2 consegue che la misura di un'osservabile di un sistema (sottosistema) determini \"simultaneamente\" il valore anche per gli altri.\nPoich\u00e9 risulta possibile dal punto di vista sperimentale che tali sistemi (sottosistemi) si trovino spazialmente separati, l\"entanglement\" implica in modo controintuitivo la presenza di correlazioni a distanza, teoricamente senza alcun limite, tra le loro quantit\u00e0 fisiche, determinando il carattere non locale della teoria.\nIl termine \"entanglement\" (letteralmente, in inglese, \"groviglio\", \"intreccio\") fu introdotto da Erwin Schr\u00f6dinger in una recensione del famoso articolo sul paradosso EPR, che nel 1935 rivel\u00f2 a livello teorico il fenomeno.\nDescrizione.\nSecondo la meccanica quantistica \u00e8 possibile realizzare un insieme costituito da due particelle caratterizzato da determinati valori globali di alcune osservabili. Ci\u00f2 comporta che il valore di una di esse misurato per una singola particella influenzi istantaneamente il corrispondente valore dell'altra, che risulter\u00e0 tale da mantenere il valore globale iniziale. Ci\u00f2 rimane vero anche nel caso che le due particelle si trovino distanziate, senza alcun limite spaziale. \u00c8 opportuno precisare che il processo di misura relativo alla singola particella \u00e8 soggetto alle regole quantistiche di probabilit\u00e0.\nSi possono ottenere in pratica due particelle che, secondo la teoria, dovrebbero possedere tale caratteristica, facendole interagire opportunamente o acquisendole da un processo naturale che le origini nel medesimo istante (ad esempio un singolo decadimento radioattivo), in modo che siano descritte da uno stato quantico globale definito, pur mantenendo singolarmente carattere indefinito fino all'esecuzione di una misura.\nL'entanglement \u00e8 una delle propriet\u00e0 della meccanica quantistica che portarono Einstein e altri a metterne in discussione i princ\u00ecpi. Nel 1935 lo stesso Einstein, Boris Podolsky e Nathan Rosen, formularono il celebre \"paradosso EPR\" (dalle iniziali dei tre scienziati), che metteva in evidenza, appunto come paradossale, il fenomeno dell'entanglement. Esso nacque dall'assunzione di tre ipotesi: principio di realt\u00e0, principio di localit\u00e0 e completezza della meccanica quantistica. Perch\u00e9 il paradosso venisse risolto era necessario che cadesse una delle tre ipotesi, ma considerando le prime due sicuramente vere, in quanto evidenti, gli autori giunsero alla conclusione che la meccanica quantistica \u00e8 incompleta (contiene cio\u00e8 variabili nascoste). In realt\u00e0 vi era un errore di fondo, evidenziato nel 1964 da Bell con la dimostrazione, nell'ambito di una teoria delle variabili nascoste che riproduca le previsioni della meccanica quantistica, dell'incompatibilit\u00e0 tra i principi di localit\u00e0 e di realt\u00e0. L'interpretazione maggiormente condivisa della meccanica quantistica (interpretazione di Copenaghen) contempla ad un tempo aspetti locali (teoria quantistica dei campi) e non locali (come appunto l'entanglement) rifiutando il principio di realt\u00e0, mentre, ad esempio, l'interpretazione di Bohm, che \u00e8 una tipica teoria delle variabili nascoste, afferma il principio di realt\u00e0, escludendo quello di localit\u00e0.\nIn ogni caso la meccanica quantistica si \u00e8 dimostrata in grado di produrre corrette previsioni sperimentali fino ad una precisione mai raggiunta prima e le correlazioni associate al fenomeno dell'entanglement quantistico sono state effettivamente osservate. All'inizio degli anni '80 Alain Aspect e altri hanno svolto una serie di esperimenti particolarmente accurati che hanno provato che le correlazioni misurate seguono le previsioni della meccanica quantistica. Successivamente (1998) Zeilinger e altri hanno migliorato tali esperimenti confermando risultati in accordo con le previsioni teoriche.\nL'entanglement quantistico \u00e8 alla base di tecnologie emergenti come i computer quantistici e la crittografia quantistica e ha permesso esperimenti relativi al teletrasporto quantistico, su cui si appuntano le speranze di nuove tecnologie. Sebbene non si possa trasmettere informazione attraverso il solo entanglement, l'utilizzo di un canale di comunicazione classico in congiunzione con uno stato entangled permette il teletrasporto di uno stato quantistico, che sarebbe altrimenti impossibile poich\u00e9 richiederebbe un'infinita quantit\u00e0 di informazione per essere determinato. All'atto pratico, come conseguenza del teorema di no-cloning quantistico, questa ricca informazione non pu\u00f2 essere letta integralmente, ma dovrebbe tuttavia poter aumentare notevolmente la velocit\u00e0 di calcolo.\nFormalismo.\nSi considerino due sistemi non interagenti formula_1 e formula_2 a cui sono associati i rispettivi spazi di Hilbert formula_3 e formula_4. Lo spazio di Hilbert del sistema composto, secondo i postulati della meccanica quantistica, \u00e8 il prodotto tensoriale:\nSe il primo sistema \u00e8 nello stato formula_6 e il secondo \u00e8 nello stato formula_7, lo stato del sistema composto \u00e8 dato da:\nStati di questo tipo vengono chiamati stati \"separabili\".\nDate due basi formula_9 e formula_10 associate alle osservabili formula_11 e formula_12 \u00e8 possibile scrivere gli stati puri di cui sopra come\nper una certa scelta dei coefficienti complessi formula_14 e formula_15. Questo non \u00e8 lo stato pi\u00f9 generale di formula_16, il quale ha la forma\nSe questo stato non \u00e8 separabile \u00e8 chiamato \"stato entangled\".\nEntropia.\nQuantificare l'entanglement \u00e8 un importante passo avanti per una migliore comprensione del fenomeno. Il metodo delle matrici di densit\u00e0 ci fornisce una misura formale dell'entanglement. \nSe formula_18 \u00e8 il sistema composto, l'operatore di proiezione per questo stato \u00e8\nDefiniamo la matrice di densit\u00e0 del sistema formula_1, un operatore lineare nello spazio di Hilbert del sistema formula_1, come la traccia di formula_22 nella base del sistema formula_2:\nAd esempio, la matrice di densit\u00e0 di formula_1 per lo stato entangled discusso sopra \u00e8 (attenzione, questo riferimento \u00e8 ad una parte mancante della sezione precedente. Vedere la versione inglese)\ne la matrice densit\u00e0 di formula_1 per lo stato puro discusso sopra risulta\nQuesto \u00e8 semplicemente l'operatore di proiezione di formula_29. Si noti che la matrice di densit\u00e0 del sistema composto, formula_22, prende anche questa forma. Ci\u00f2 non ci stupisce, in quanto avevamo assunto che lo stato del sistema composto fosse puro.\nIn generale, data un matrice di densit\u00e0 formula_31;, possiamo calcolare la quantit\u00e0\ndove formula_33 \u00e8 la costante di Boltzmann, e la traccia \u00e8 presa sullo spazio formula_34 in cui \u00e8 definita formula_31. Risulta che formula_36 \u00e8 esattamente l'entropia del sistema corrispondente ad formula_34.\nL'entropia di ogni stato puro \u00e8 nulla, in quanto non vi \u00e8 incertezza sullo stato del sistema. L'entropia di ognuno dei due sottosistemi dello stato entangled precedentemente esaminato \u00e8 formula_38, che si pu\u00f2 dimostrare essere l'entropia massima per un sistema ad un solo livello. Se il sistema nel suo insieme \u00e8 puro, l'entropia dei suoi sottosistemi pu\u00f2 essere utilizzata per misurare il loro grado di correlazione con gli altri sottosistemi.\nSi pu\u00f2 anche dimostrare che gli operatori unitari che agiscono su uno stato, come l'evoluzione temporale ricavata dall'equazione di Schr\u00f6dinger, lasciano invariata l'entropia. Quindi la reversibilit\u00e0 di un processo \u00e8 legata alla sua variazione di entropia, il che \u00e8 un risultato profondo che lega la meccanica quantistica all'informatica e alla termodinamica.\nInsiemi.\nIl formalismo delle matrici di densit\u00e0 \u00e8 anche utilizzato per descrivere gli insiemi quantistici, collezioni di identici sistemi quantistici.\nSi consideri una \"scatola nera\" che emette elettroni verso un osservatore. Gli spazi di Hilbert degli elettroni sono identici. L'apparato pu\u00f2 produrre elettroni che sono tutti nello stesso stato; in tal caso, gli elettroni ricevuti dall'osservatore sono detti \"insieme puro\".\nTuttavia, l'apparato pu\u00f2 anche produrre elettroni che hanno stati differenti. Ad esempio, pu\u00f2 produrre due popolazioni di elettroni: una con lo stato formula_39 (spin allineati con la direzione delle formula_40 positive), e l'altra con lo stato formula_41 (spin allineati con la direzione delle formula_42 negative). In generale, possono esservi qualsiasi numero di stati differenti per gli elettroni prodotti: in tal caso si ha un \"insieme misto\".\nPossiamo descrivere un insieme come una collezione di popolazioni, ognuna con peso formula_43 e stato formula_44. La matrice di densit\u00e0 dell'insieme \u00e8 definita come:\nTutti i risultati precedenti riguardo matrici di densit\u00e0 ed entropia sono consistenti con questa definizione. Questo e l'ipotesi a molti mondi fanno ritenere a molti fisici che tutti gli insiemi misti possano essere spiegati come stati quantici entangled.\nIl teorema Reeh-Schlieder \u00e8 visto a volte come l'equivalente dell'entanglement quantistico nella teoria quantistica dei campi.\nInterpretazioni epistemologiche.\nL'entanglement quantistico costituisce una difficolt\u00e0 per la interpretazione della teoria quantistica dal punto di vista epistemologico, in quanto \u00e8 incompatibile con il principio apparentemente ovvio e realistico della localit\u00e0, per il quale il passaggio di informazione tra diversi elementi di un sistema pu\u00f2 avvenire soltanto tramite interazioni causali successive, che agiscano spazialmente dall'inizio alla fine. Ad esempio, secondo il principio di localit\u00e0, il pugno di una persona pu\u00f2 colpire il naso di un'altra solo se si \u00e8 abbastanza vicini, o se si \u00e8 in grado di mettere in moto meccanismi che, passo dopo passo, giungano fino al naso. Differenti interpretazioni del fenomeno dell'entanglement portano a differenti interpretazioni della meccanica quantistica.\nAll'inizio del XXI secolo alcuni fisici hanno cominciato ad analizzare la meccanica quantistica nei termini dell'informazione quantistica contenuta in un sistema. Con questo approccio l'entanglement e altri comportamenti tipici dei sistemi quantistici diventano derivazioni di teoremi sull'informazione contenuta nei sistemi stessi.\nAnalogo classico.\nUna versione \"classica\" pu\u00f2 essere cos\u00ec formulata: due amici possiedono due monete, una d'oro e una di rame, e se le dividono a caso senza guardarle; poi uno parte e va ai confini dell'universo. Appena uno dei due guarda la propria moneta sa istantaneamente quale moneta ha l'altro."}
{"id": "69892", "revid": "113245575", "url": "https://it.wikipedia.org/wiki?curid=69892", "title": "Stemma dell'Esercito Italiano", "text": "Lo stemma dell'Esercito Italiano \u00e8 stato concesso con decreto del presidente della Repubblica del 22 luglio 1991, in seguito esso \u00e8 stato modificato nel 2014.\nBlasonatura.\nLa blasonatura ufficiale dello stemma \u00e8 la seguente:\nmentre quella dello stemma concesso nel 1991 era:\nOnorificenze.\nLo scudo del 1991 era ornato dagli emblemi rappresentativi delle onorificenze e delle ricompense al valore dati all'Esercito; annodati nella parte centrale non visibile della corona turrita, scendenti e svolazzanti in sbarra ed in banda, vi erano:\nInoltre su un nastro accollato alla punta dello scudo, con l'insegna pendente al centro del nastro stesso e con i colori a tre fasce di ugual larghezza blu rosso e blu, vi era una \"croce di cavaliere dell'Ordine militare d'Italia\"\nquesti elementi non sono presenti sul bozzetto del nuovo stemma.\nMotto.\nLo stemma del 1991 presentava una lista bifida di color oro, svolazzante, collocata al di sotto della punta dello scudo, incurvata con la concavit\u00e0 rivolta verso l'alto, in cui era presente il motto latino: \u00ab\u00bb; la lista ha cambiato forma nel nuovo stemma ed oltre alla frase precedente vi \u00e8 stata inoltre inserita una granata (elemento centrale del precedente emblema). La frase \u00e8 tratta dal \"De legibus\" (3,8) di Cicerone (ed \u00e8 talvolta riportata come \"Salus populi\u2026\") \u00e8 pu\u00f2 venir tradotta come: \"la sicurezza dello Stato sia legge suprema\".\nSignificato.\nNella prima versione dello stemma il rosso del campo dello scudo indica \u00abl'audacia, il coraggio ed il sacrificio cruento\u00bb espressi dall'Esercito Italiano in tutte le guerre da lui combattute; il trofeo indica l'insieme delle armi che compongono l'Esercito: \u00abi fucili la Fanteria, le lance la Cavalleria, i cannoni l'Artiglieria, le asce il Genio, le saette le Trasmissioni\u00bb, mentre le due sciabole ricordano la partecipazione alle battaglie risorgimentali; in ultimo la \u00abgranata d'oro, infiammata al naturale\u00bb \u00e8 il simbolo che accomuna tutte le truppe terrestri. L'Esercito costituiva, insieme allo Stato Maggiore e alla Scuola di guerra, una delle poche eccezioni alla normativa che prevede la concessione di uno stemma solo agli enti dotati di bandiera di guerra; la bandiera \u00e8 stata successivamente concessa con D.P.R. del 6 marzo 1996.\nNella nuova versione dello stemma, presentata il 25 settembre 2014, sono state eliminate le sciabole in quanto \u00absimbolo della conflittualit\u00e0 risorgimentale e ormai decaduta con l'Austria, posizionando al centro dello scudetto l'armatura (lorica) e l'elmo a simboleggiare la centralit\u00e0 dell'uomo, i cui elementi distintivi sono: l'essere (ovvero la motivazione) il \"saper essere\" (combinazione di qualit\u00e0 morali ed etico-militari) e il \"saper fare\" (saper applicare nella pratica le capacit\u00e0 tecniche acquisite, ovvero la leadership)\u00bb, mentre la granata posta prima al centro dello scudo \u00e8 stata spostata nella lista riportante il motto. Alla presentazione, tenutasi presso la Biblioteca militare centrale a Palazzo Esercito e curata dal capo di stato maggiore dell'Esercito italiano generale Claudio Graziano, era presente il ministro della Difesa Roberta Pinotti; inoltre il dottor Francesco Galetta dell'Ufficio Onorificenze ed Araldica della Presidenza del Consiglio dei ministri ha spiegato le motivazioni dei cambiamenti apportati allo stemma dell'Esercito."}
{"id": "69897", "revid": "111560620", "url": "https://it.wikipedia.org/wiki?curid=69897", "title": "Consulta delle religioni di Roma", "text": "La Consulta delle religioni \u00e8 un organo formato dalle diverse confessioni religiose presenti nel territorio del comune di Roma aventi rapporti con lo Stato italiano. \u00c8 costituito a Roma, presso l'Ufficio della consigliera con delega del sindaco alle politiche della multietnicit\u00e0.\nI rappresentanti delle confessioni religiose sono i seguenti:"}
{"id": "69901", "revid": "125031572", "url": "https://it.wikipedia.org/wiki?curid=69901", "title": "Pomponio Amalteo", "text": "Biografia.\nEra figlio di Leonardo della Motta e di Natalia Amalteo. Inizialmente si firmava Pomponio della Motta, ma successivamente prefer\u00ec utilizzare il cognome della madre, proveniente da un'illustre famiglia di artisti e letterati. L'anno di nascita si desume da una dedica posta sulla pala del duomo di Portogruaro realizzata nel 1583, dove l'autore riporta che il lavoro fu fatto \"in etate de anni 78\". \nFu allievo de Il Pordenone, di cui spos\u00f2 la figlia Graziosa. Anche il fratello Girolamo fu un valente pittore.\nNel 1536 lasci\u00f2 Motta per trasferirsi a San Vito al Tagliamento, dove rimase fino alla morte.\nFu lodato dal Vasari nel 1568: l'artista toscano ne parla molto bene, specialmente a proposito dell'opera maggiore dell'Amalteo, gli affreschi di San Vito al Tagliamento.\nMorto a San Vito nel 1588 probabilmente di peste, fu sepolto nella locale \"Chiesa di San Lorenzo Salvaroli\", detta localmente \"i Frari\".\nEbbe cinque mogli. Nell'ordine: \nOrsina Sbroiavacca (deceduta nel 1531),\nGraziosa de\u2019 Sacchis, figlia di Giovanni Antonio de' Sacchis (1534),\nLucrezia Madrisio (1541),\nAngiola del quondam spectabile misier Appolonio veneziano (1570),\nNicolosa Agresta (1574).\nQuintilia Amalteo (notizie 1541-1611), una delle figlie avute dalla quarta moglie Lucrezia, si dedic\u00f2 alla pittura e spos\u00f2 il pittore Giuseppe Moretto (1570). Tra l'altro, esegu\u00ec il ritratto della moglie del conte Enea di Porcia (1570), che recentemente \u00e8 stato identificato con il \"Ritratto di una contessa Porcia\", ora nei Civici musei di Udine, che fu per molti anni attribuito ad Apollodoro di Porcia. Quintilia ritrasse anche una propria sorella.\nTipologia e dislocazione delle opere.\nLe pale.\nOper\u00f2 principalmente in Friuli come pittore di pale d'altare, ad olio su tela. Ecco un elenco parziale dei luoghi delle pale: \nGli affreschi.\nFu soprattutto autore di cicli ad affresco, in Friuli e in Veneto: \nL'artista.\nStile.\nDa buon imitatore e traduttore dello stile del Pordenone, Pomponio Amalteo spesso \u00e8 confuso, in alcune sue opere, con il suo eminente maestro: gi\u00e0 questa \u00e8 una garanzia del suo spessore artistico.\n\u00c8 nella maturit\u00e0, liberato dai legami e spesso dalle dipendenze dal Pordenone (che gli affidava alcuni lavori da lui non completati o gli faceva soddisfare committenti non accontentati), che l'Amalteo d\u00e0 grandi prove e dimostra la sua predisposizione ritrattistica: \u00e8 il caso degli affreschi di Baseglia; pur non possedendo la stessa inventiva del suocero, risulta essere il pi\u00f9 notevole affrescatore dell'area friulana del secondo Cinquecento e non solo.\nLe opere dell'Amalteo sono affollate di figure in movimento, dove i caratteri pordenoniani sono portati a un livello tale da essere talvolta considerabili manieristici: \u00e8 il caso degli affreschi di Castello Roganzuolo e ancor pi\u00f9 di quelli di San Vito al Tagliamento.\nCifra stilistica dell'Amalteo, rispetto al Pordenone, \u00e8 la tendenza a schiarire, svilire quasi, in alcuni punti, la forza del colore: quello che pu\u00f2 apparire un difetto, pare essere invece la peculiarit\u00e0 di molti affreschi.\nUn punto di riferimento.\nPer il secondo Cinquecento e per il Seicento, Amalteo costituisce fonte d'osservazione e d'ispirazione per tutti gli artisti friulani, cos\u00ec come, per lui, lo era stato il Pordenone.\nPomponio Amalteo \u00e8 l'ultimo grande affrescatore cui la terra friulana diede i natali."}
{"id": "69915", "revid": "1149807", "url": "https://it.wikipedia.org/wiki?curid=69915", "title": "Legione dei Superanimali", "text": "La Legione dei Superanimali \u00e8 un gruppo di personaggi immaginari costituito da animali con superpoteri che spesso ha collaborato con la Legione dei Supereroi nelle loro missioni oppure ne ha preso il posto quando questa era impegnata lontana dalla Terra o dalla Federazione dei Pianeti Uniti. Sono comparsi in serie a fumetti pubblicate negli Stati Uniti d'America dalla DC Comics in particolare su \"Adventure Comics\" e nacque sull'onda della moda che aveva portato, tra la fine degli anni cinquanta e sessanta, alla creazione di una variegata serie di superanimali a partire da Krypto, cane dai superpoteri di Superman. \nStoria editoriale.\nIl gruppo \u00e8 esordito nella serie a fumetti \"Adventure Comics\" n. 293 (febbraio 1962) ma la maggior parte dei personaggi era gi\u00e0 apparsa in precedenti numeri. Storie del gruppo vennero pubblicate anche in altre serie come \"Legion's Adventure Comics\" dove, nel n. 322 (luglio 1964), Proty II viene inserito nella squadra, nel n. 343 (aprile 1966) in cui il gruppo aiuta la Legione dei Supereroi a combattere i Luck Lords o nel n. 364 (gennaio 1968), \"La rivolta dei super-animali!\". Dopo il periodo noto come Silver Age il gruppo \u00e8 comparso raramente e scomparve del tutto nell'epoca post-crisi, ovvero dipo gli eventi narrati nella saga \"Crisi sulle Terre infinite\"; solo Krypto sarebbe diventato un personaggio di supporto nelle serie dedicate a Superman.\nComposizione del gruppo.\nIl gruppo \u00e8 composto da Krypto, Streaky, Beppo, Comet e Proty II e furono protagonisti di storie avventurose spesso ingenue e semplicistiche ma permisero anche agli autori di proporre storie interessanti che altrimenti non avrebbero potuto realizzare con gli eroi classici.\nOltre ai componenti della Legione, ci sono molti altri personaggi come Asso, cane assistente di Batman, il gatto Streaky, Cosmo, il cucciolo spaziale dei Challengers of the Unknown, Wolf dei Boy Commandos, Rex, il cane meraviglia, il superconiglio Capitan Carota, titolare anche di una testata propria.\nAltre versioni.\nUna nuova versione del gruppo comparve nello speciale annuale \"Super Sons Annual\" n. 1. all'interno del progetto di rilancio editoriale The New 52 composta da Krypto, Titus (il cane di Damian Wayne), Streaky, Flexi the Plastic Bird (un pappagallo con poteri di Plastic Man), Bat-Cow e Clay Critter. Il gruppo si sciolse dopo una battaglia con Dex-Starr e le iene di Harley Quinn, Bud e Lou, che portarono alla morte di Clay Critter. Tuttavia, Krypto e Titus riformarono il gruppo per salvare un certo numero di cani fatti scomparire da un ladro alieno.\nAltri media.\nIl gruppo, formato da Beppo the Super Monkey, Streaky the Super Cat e Krypto the Super Dog, compare nel cortometraggio per l'anniversario del personaggio di Superman, \"DC Nation Superman 75th Anniversary\", proiettato alla New York Comic Con del 2013 ed \u00e8 stato incluso nel DVD de \"L'uomo d'acciaio\"."}
{"id": "69916", "revid": "363629", "url": "https://it.wikipedia.org/wiki?curid=69916", "title": "Krypto", "text": "Krypto, noto anche come Krypto il supercane, \u00e8 un personaggio dei fumetti DC Comics. Apparso per la prima volta su \"Adventure Comics\" n. 210 del marzo 1955, il supercane, \u00e8 uno dei superanimali pi\u00f9 famosi e popolari.\nStoria.\nLa moda dei superanimali nasce grazie al successo travolgente della fantascienza in televisione, dove tra il 1959 ed il 1965 veniva trasmesso \"Ai confini della realt\u00e0\" e vari altri prodotti di fattura meno pregevole, ma di ugual successo.\nIl successo del genere venne, ovviamente, cavalcato anche dagli autori di fumetti, primi fra tutti gli autori della DC Comics, che iniziarono ad ideare una lunga serie di superanimali, iniziando proprio da Krypto e da Asso, i due capostipiti del sottogenere supereroico.\nAcquistato da Jor-El su Krypton per tenere compagnia al figlio Kal-El quando questi fosse diventato pi\u00f9 grande, viene successivamente utilizzato come cavia per sperimentare il razzo che successivamente avrebbe salvato il figlio dalla distruzione del pianeta.\nUn fortuito urto con una meteora fa vagare nello spazio la navicella di Krypto, che solo dopo alcuni anni dall'arrivo di Kal sulla Terra giunger\u00e0 sullo stesso pianeta. Qui, grazie al suo super-fiuto riesce a trovare il suo padroncino, e ad esso si aggrega con l'identit\u00e0 civile di \"Chip\" per poi affiancare Superboy nelle sue avventure per i cieli di Smallville.\nNelle storie pre-\"Crisis\", poi, diventa anche il cane di Superman, fino al suo estremo sacrificio in \"Che cosa \u00e8 successo all'Uomo del Domani?\", classica storia del trio Alan Moore, Curt Swan e George P\u00e9rez che chiude idealmente la prima fase creativa dell\"azzurrone\" per fare spazio alla nuova \"continuity\".\nIn questa nuova linea narrativa non sembra esserci pi\u00f9 spazio per le ingenuit\u00e0 in stile \"golden\" e \"silver age\", e quindi anche Krypto, protagonista di oltre 200 storie a fumetti e \"leader\" del supergruppo dei Superanimali, viene presto lasciato nel dimenticatoio, almeno fino a che nel 2001, sulle pagine di \"Superman\" n. 167 di Loeb-McGuinness non viene reintrodotto nelle avventure di Superman, dando, cos\u00ec, di fatto il via ad un \"revival\" del periodo d'oro dei supereroi, in parte anticipato da Supreme e dalla linea ABC sempre di Moore.\nAltri media.\nCuriosamente, nello script originariamente scritto da Kevin Smith per il film di Superman che doveva essere diretto da Tim Burton, i dirigenti DC chiesero allo sceneggiatore di inserire delle scene con Krypto.\nNell'aprile 2005, Cartoon Network ha mandato in onda \"Krypto the Superdog\", una serie animata dove tra l'altro si vede all'opera altri super animali come \"Streaky il Super gatto\", e \"Asso the Batdog\". In questa versione Krypto vive con un ragazzino di nome \"Kevin\" nella Metropolis suburbana, e combatte contro nemici come Isis (la gatta di Catwoman) o i Pinguini del nemico di Batman Pinguino anche se l'avversario principale della serie \u00e8 Ignazio, l'iguana domestica di Lex Luthor, la nemesi di Superman. In Italia viene mandato in onda su Rai 2.\nKrypto appare anche in alcune puntate della quarta stagione di \"Smallville\" per\u00f2 con origini e retroscena molto diversi. Infatti non proviene da Krypton ma \u00e8 un cane terrestre che ha acquisito i superpoteri in seguito a un esperimento della Luthor Corporation in cui era stato usato come cavia. Dopo l'esperimento divennero suoi padroni due ladri che volevano usare i suoi superpoteri per rapinare le banche. Ma scappa e viene trovato da Clark Kent e Lois Lane. Clark scopre che ha i superpoteri come lui quindi decide di chiamarlo Kripto mentre Lois lo vorrebbe chiamare Clarky. Alla fine verr\u00e0 chiamato Shellby da Martha, la madre di Clark Kent.\nIl cane fa una breve comparsa nel lungometraggio animato \"\".\nKrypto compare brevemente nella serie animata \"Justice League Action\".\nKrypto e Superboy appaiono brevemente dopo i titoli di coda dell'ultimo episodio della serie TV Titans."}
{"id": "69918", "revid": "125172756", "url": "https://it.wikipedia.org/wiki?curid=69918", "title": "Bucefalo", "text": "Bucefalo (in greco \"Bouk\u00e9phalos\" o \"Boukeph\u00e1l\u0101s\", in latino \"B\u016bcephalus\" o \"B\u016bcephal\u0101s\"; (355 a.C. circa\u2013326 a.C.) era il cavallo di Alessandro Magno.\nEtimologia.\nIl suo nome deriva dal greco (\"bo\u00fbs\"), bue, e da (\"kephal\u1e17\"), testa e significherebbe quindi \"testa di bue\".\nDescrizione.\nBucefalo era della migliore razza tessalica. Alcune ipotesi sostengono fosse un esemplare dell'odierna razza Akhal-Teke, discendente dal cavallo turcomanno.\nSecondo alcuni la \"testa di bue\" di Bucefalo era un'allusione alla sua imponente stazza (molto pi\u00f9 grande degli altri cavalli dell'epoca) e alla sua somiglianza con tale animale: fronte larga, narici distanti, profilo leggermente concavo (caratteristico dei cavalli di razza orientale, in particolar modo della razza della Tessaglia). Numerosi studi sembrano per\u00f2 dimostrare che \"bucefalo\" fosse il nome utilizzato per indicare i cavalli provenienti dalla Tessaglia, in quanto in quella regione si era soliti marchiare questi animali con la lettera greca \"alpha\", rappresentata in alfabeto arcaico come una testa di bue. Bucefalo aveva un mantello nero e una stella bianca sulla fronte ed un occhio azzurro, di colore diverso dall'altro; sul fianco portava una macchia a forma di toro. Queste caratteristiche si desumono da un misto di descrizioni storiche e leggendarie: Alexandre de Paris, ad esempio, nel Romanzo di Alessandro, lo descrive addirittura come un essere mostruoso, coi fianchi bianchi e neri e la groppa fulva, la coda di pavone e gli occhi di leone. Nell'immaginario collettivo, inoltre, Bucefalo ricorre anche come unicorno, e come mangiatore di uomini, tanto che nessuno osa entrare nella sua stalla murata, poich\u00e9 il suo grido \u00e8 agghiacciante per qualsiasi essere umano.\nNel film storico \"Alexander\" del 2004, per rappresentare Bucefalo, \u00e8 stato utilizzato un cavallo frisone.\nStoria.\nNel 342 a.C., Filippo il Macedone acquist\u00f2 da Filonico di Tessaglia il cavallo Bucefalo all'impressionante somma di 13 talenti. Ben presto si rese conto delle difficolt\u00e0 di domare il cavallo e pens\u00f2 di restituirlo al precedente proprietario, tanto questo era recalcitrante alla monta e turbolento.\nIl giovane Alessandro, osservando il comportamento del cavallo, si propose di montarlo e, nella sorpresa generale, vi riusc\u00ec. Alessandro aveva notato che Bucefalo aveva paura dei movimenti della propria ombra e quindi, lo rivolse col muso verso il sole prima di lanciarsi in sella.\nDa allora, Bucefalo non si lasci\u00f2 montare da nessun altro e Alessandro non ebbe un altro destriero. Il cavallo accompagn\u00f2 per quasi un ventennio il suo padrone nelle battaglie, alla conquista del mondo conosciuto. \nIl sodalizio tra Bucefalo e Alessandro non fu spezzato che dalla morte: durante la battaglia dell'Idaspe che contrappose i Macedoni di Alessandro all'armata di Poro, re indiano della regione del Punjab, nell'anno 326, Bucefalo riport\u00f2 ferite mortali.\nMalgrado ci\u00f2, non permise al suo padrone di montare un altro cavallo e, facendo appello alle ultime sue forze, lo port\u00f2 alla vittoria.\nAlla sera, coperto di sudore e di sangue, Bucefalo si stese al suolo e mor\u00ec per le ferite ricevute, all'et\u00e0 di vent'anni. Fu sepolto con gli onori militari e sul luogo della sua sepoltura fu fondata la citt\u00e0 Alessandria Bucefala.\nLa leggenda narra che vi fosse un rapporto di speciale affinit\u00e0 tra Alessandro e Bucefalo; a quanto pare i due erano nati lo stesso giorno, a distanza di dieci anni l'uno dall'altro. Secondo il romanzo di Alexandre de Paris, Alessandro Magno os\u00f2 sfidare la sorte cercando di domare la belva, ma non appena Bucefalo vide il suo signore, si inginocchi\u00f2 al suo cospetto e si lasci\u00f2 accarezzare con dolcezza. Alexandre de Paris vede infatti in Bucefalo uno specchio di Alessandro Magno, un suo doppione metaforico."}
{"id": "69919", "revid": "44627", "url": "https://it.wikipedia.org/wiki?curid=69919", "title": "Punto estremante", "text": ""}
{"id": "69924", "revid": "287204", "url": "https://it.wikipedia.org/wiki?curid=69924", "title": "Celeno (astronomia)", "text": "Celeno (nota anche come 16 Tauri) \u00e8 una stella nella costellazione del Toro; si tratta di una delle componenti dell'ammasso aperto delle Pleiadi e giace ad una distanza di circa 440 anni luce da noi. Il suo nome proprio deriva dalla figura mitologica Celeno, una delle Pleiadi mitologiche.\nCaratteristiche.\nCeleno \u00e8 una subgigante azzurra di classe spettrale B, con una magnitudine apparente pari a 5,45. \u00c8 avvolta da una densa nebulosa a riflessione, parte del complesso di polveri che le Pleiadi stanno attraversando in questa epoca."}
{"id": "69929", "revid": "228587", "url": "https://it.wikipedia.org/wiki?curid=69929", "title": "Devoniano", "text": "Nella Scala dei tempi geologici, il Devoniano (da Devon, contea dell'Inghilterra dove gli affioramenti di rocce di questo periodo sono abbondanti) \u00e8 il quarto dei sei periodi in cui \u00e8 suddivisa l'era del Paleozoico, che a sua volta \u00e8 la prima delle tre in cui \u00e8 suddiviso l'eone Fanerozoico.\nIl Devoniano \u00e8 compreso tra 416,0 \u00b1 2,8 e 359,2 \u00b1 2,5 milioni di anni fa (Ma), preceduto dal Siluriano e seguito dal Carbonifero.\nAlla fine del Devoniano scomparve circa il 60% delle specie allora viventi, in seguito ad una estinzione di massa che alcuni studiosi attribuiscono, come quella dei dinosauri nel Cretaceo, all'impatto di un asteroide con la Terra.\nSuddivisione.\nLa Commissione Internazionale di Stratigrafia, riconosce per il Devoniano una suddivisione in tre epoche e sette Et\u00e0, o piani, ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base del Devoniano, che coincide con quella del suo primo piano, il Lochkoviano, \u00e8 fissata alla prima comparsa negli orizzonti stratigrafici dei graptoliti della specie \"Monograptus uniformis\".\nIl limite superiore, che segna anche il confine tra Devoniano e Carbonifero, \u00e8 fissato alla comparsa dei conodonti della specie \"Siphonodella sulcata\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato in una sezione della collina di Klonk, nel comune di Suchomasty, nel distretto di Okres Beroun, a sud-ovest di Praga, nella Repubblica Ceca. \u00c8 nello strato 20 che fanno la loro comparsa per la prima volta i graptoliti della specie \"Monograptus uniformis\".\nPaleogeografia.\nLa paleogeografia del Devoniano \u00e8 dominato dal supercontinente Gondwana nell'emisfero meridionale, dal continente Siberia al nord e dalla formazione del piccolo supercontinente Euramerica al centro. Fu un periodo di grande attivit\u00e0 tettonica nella Laurasia, risultato dell'unione tra Laurentia, la Siberia e la Gondwana.\nLa Laurasia si form\u00f2 all'inizio del Devoniano in seguito alla collisione tra la Laurentia e la Baltica e si posizion\u00f2 all'altezza del Tropico del Capricorno, una zona particolarmente arida anche allora, soggetta alla convergenza delle due grandi correnti di circolazione atmosferica dette cella di Hadley e cella di Ferrel.\nIn questo caso i deserti formarono gli antichi depositi sedimentari di arenaria rossa composta di ematite, ferro ossidato di colore rossastro, tipica delle zone secche senza sostanza organica. La formazione delle arenarie rosse antiche, old red sandstone, e del materiale terrigeno che costituisce questi depositi \u00e8 strettamente associata all'erosione delle catene montuose della Caledonia, che erano state sollevate dalla collisione degli antichi continenti Avalonia, Baltica e Laurentia durante l'orogenesi caledoniana.\nNel tardo Devoniano l'arco vulcanico cominci\u00f2 ad avvicinarsi alla piattaforma continentale, preludio dell'orogenesi antleriana che si attu\u00f2 nel successivo Carbonifero.\nClima.\nIl Devoniano fu un periodo relativamente caldo e probabilmente privo di ghiacciai. La ricostruzione della temperatura superficiale delle acque del mare in base alla distribuzione dei Conodonti negli strati di apatite, indica un valore di 30\u00a0\u00b0C nel Devoniano inferiore. Il livello dell'anidride carbonica nell'aria si abbass\u00f2 notevolmente perch\u00e9 lo sviluppo delle neonate foreste sottrasse il carbonio dall'atmosfera e con la caduta nel terreno degli alberi, lo fiss\u00f2 nei sedimenti. Questo pu\u00f2 anche spiegare la causa del raffreddamento di circa 5\u00a0\u00b0C che si verific\u00f2 nel Devoniano medio. Nel tardo Devoniano la temperatura ritorn\u00f2 ai valori del primo periodo, come si pu\u00f2 dedurre dalla distribuzione delle piante.\nLe condizioni climatiche influenzarono anche lo sviluppo della vita nelle scogliere marine; le forme microbiche furono probabilmente le pi\u00f9 attive nella costruzione delle scogliere nei periodi caldi, mentre i coralli e le spugne stromatoporoidi assunsero un ruolo dominante nei periodi pi\u00f9 temperati. Il riscaldamento del tardo Devoniano pu\u00f2 aver contribuito all'estinzione degli stromatoporoidi.\nFauna.\nNei mari, le comunit\u00e0 di piattaforma carbonatica raggiungono il massimo sviluppo e la massima diversificazione di tutto il Paleozoico, con comunit\u00e0 a tetracoralli, tabulati e stromatoporoidi. Il livello del mare nel Devoniano era generalmente alto e la fauna marina continuava ad essere dominata da briozoi, con l'abbondante presenza di numerosi brachiopodi, degli enigmatici Hederelloidea, dei Microconchida e dei coralli. I crinoidi erano abbondanti, e i trilobiti erano ancora abbastanza comuni, anche se in declino. Tra i vertebrati, i pesci con una corazza ossea senza mascelle, gli ostracodermi, sono diminuiti in diversit\u00e0, mentre i pesci con mascelle (gnatostomi) sono aumentati contemporaneamente sia in mare che in acqua dolce. I placodermi corazzati erano numerosi durante gli stadi pi\u00f9 antichi del periodo; si estinsero nel tardo Devoniano, forse a causa della competizione per il cibo contro le altre specie ittiche. \nCon la crisi biologica del Devoniano Superiore (transizione Frasniano-Famenniano), questo complesso ecosistema subisce un collasso e una drastica riduzione della distribuzione su scala globale, tanto che le successive piattaforme carbonatiche paleozoiche saranno prevalentemente di tipo microbialitico (costruite cio\u00e8 prevalentemente da batteri e alghe unicellulari). Per quanto riguarda i cefalopodi, sono ancora molto diffusi i nautiloidi, soprattutto gli ortoceratidi, ma le ammoniti, comparse all'inizio del periodo con forme primitive a sutura semplice (goniatiti), si diffondono rapidamente fino ad una evoluzione esplosiva nel Devoniano Medio e Superiore. Compaiono i condritti (pesci cartilaginei) e gli osteitti (pesci ossei) che si diversificano e svolsero un ruolo importante nei mari del Devoniano. l primo genere abbondante di squalo, il Cladoselache, apparve negli oceani durante il periodo. Alla fine del periodo si estinguono gli ostracodermi. \nIn terra, tra gli artropodi compaiono gli insetti senza ali, prime forme documentate di vita animale terrestre. \nCompare un particolare gruppo di pesci dalle pinne carnose noti come tetrapodomorfi, dalle caratteristiche intermedie tra pesci e anfibi. Tra questi, \"Panderichthys\" era probabilmente un abitatore dei fondali, mentre sembra che \"Tiktaalik\" fosse un abituale frequentatore delle terre emerse. \nNel Devoniano superiore compaiono anche gli anfibi con il genere Ichthyostega. \nMa questo periodo, detto anche \"Et\u00e0 dei pesci\", si distingue per la variet\u00e0 e l'abbondanza degli abitanti degli oceani.\nFlora.\nLe felci sono un gruppo antico, apparso gi\u00e0 nel Devoniano inferiore . Erano molto diffuse le psilopsidi, si svilupparono gruppi di pteridofite quali licopsidi, sfenopsidi e pteropsidi e incominciarono ad apparire le prime spermatofite (pteridosperme e cordaitali, Archaeopteris ). Da segnalare le piante devoniane, come \"Protolepidodendron\", \"Archaeopteris\", \"Pseudosporochnus\" e \"Wattieza\", e la Barrandeina. \nEstinzione di massa.\nL'estinzione pi\u00f9 importante si verific\u00f2 all'inizio dell'ultima fase del periodo Devoniano, alla fine de Famenniano (il confine frasniano-famenniano), circa 372,2 milioni di anni fa, quando tutti i pesci fossili agnati, ad eccezione degli eterostraci psammosteidi, scomparvero improvvisamente. L'estinzione tardiva del Devoniano fu uno dei cinque eventi di estinzione pi\u00f9 importanti nella storia del biota terrestre, e fu pi\u00f9 drastica dell'evento di estinzione pi\u00f9 nota che concluse il Cretaceo.\nLa crisi dell'estinzione del Devoniano colp\u00ec principalmente gli organismi marini, e colp\u00ec selettivamente gli organismi d'acqua calda poco profonda piuttosto che gli organismi d'acqua fredda. Il gruppo pi\u00f9 importante ad essere colpito da questo evento di estinzione sono stati i costruttori dei grandi sistemi di \"reef\" del Devoniano. Tra i gruppi marini maggiormente colpiti vi erano i brachiopodi, trilobiti, ammoniti, conodonti, acritarchi, pesci senza mascella e tutti i placodermi. Le piante terrestri e le specie d'acqua dolce, come i nostri antenati tetrapodi, sono state relativamente poco colpite dall'evento di estinzione del Devoniano tardivo (un controargomento afferma che le estinzioni del Devoniano hanno quasi spazzato via i tetrapodi).\nUn studio pubblicato sulla rivista Proceedings of the National Academy of Sciences il 19 agosto 2020, elaborata dagli esperti dell'Universit\u00e0 dell'Illinois, che hanno condotto uno studio per rintracciare degli isotopi radioattivi nelle rocce terrestri, ipotizza che potrebbe essere stata causata dall'esplosione di una o pi\u00f9 stelle perch\u00e9 analizzando i campioni relativi al confine tra il periodo Devoniano e quello Carbonifero (commenta Brian Fields, docente presso l'Universit\u00e0 dell'Illinois), \u00e8 emerso che contengono centinaia di migliaia di generazioni di spore vegetali che sembrano aver subito l'impatto dei raggi solari e della luce ultravioletta, il che potrebbe rappresentare la prova di un evento di impoverimento dell'ozono di lunga durata. L'esperto spiega inoltre che le catastrofi terrestri come il vulcanismo possono compromettere l'integrit\u00e0 dello strato di ozono ma una o pi\u00f9 esplosioni di supernova a circa 65 anni luce di distanza dalla Terra potrebbero essere state responsabili della prolungata perdita di ozono. La chiave per dimostrare un evento esplosivo del genere (sostiene Zhenghai Liu, coautore dell'articolo) sarebbe rilevare gli isotopi radioattivi plutonio-244 e samario-146 nelle rocce e nei fossili depositati al momento dell'estinzione: nessuno di questi isotopi \u00e8 presente naturalmente sulla Terra oggi, per cui l'unica spiegazione per la loro presenza sarebbe un'esplosione cosmica. Detta ipotesi resta comunque ancora oggetto di studio da parte degli scienziati."}
{"id": "69931", "revid": "77358", "url": "https://it.wikipedia.org/wiki?curid=69931", "title": "Chiesa scientista", "text": ""}
{"id": "69935", "revid": "1718925", "url": "https://it.wikipedia.org/wiki?curid=69935", "title": "Eneo", "text": "Eneo pu\u00f2 riferirsi a:"}
{"id": "69938", "revid": "339392", "url": "https://it.wikipedia.org/wiki?curid=69938", "title": "Vestfalico", "text": ""}
{"id": "69939", "revid": "614400", "url": "https://it.wikipedia.org/wiki?curid=69939", "title": "John Negroponte", "text": "\u00c8 stato il \"numero due\" del Dipartimento di Stato degli Stati Uniti (e dunque \u00e8 stato il vice di Condoleezza Rice nell'amministrazione Bush). Dopo una lunga carriera diplomatica nel Foreign Service statunitense dal 1960 al 1997, Negroponte \u00e8 stato ambasciatore USA alle Nazioni Unite dal settembre 2001 al giugno 2004. In qualit\u00e0 di ambasciatore in Iraq, Negroponte si \u00e8 trovato a capo del contingente diplomatico americano pi\u00f9 grande al mondo.\nNegroponte \u00e8 una figura controversa per il suo coinvolgimento nei finanziamenti occulti ai Contras e l'occultamento degli abusi contro i diritti umani commessi da agenti addestrati dalla CIA in Honduras negli anni ottanta.\nBiografia.\nNegroponte \u00e8 nato a Londra da genitori greci, Dimitri John e Catherine Coumantaros Negroponte. Il padre era un magnate nell'industria navale. Si \u00e8 laureato alla Phillips Exeter Academy nel 1956 e all'Universit\u00e0 Yale nel 1960. In seguito ha ricoperto otto diversi incarichi diplomatici per il Foreign Service in Asia, Europa e America Latina; ha anche avuto posizioni importanti nel Dipartimento di Stato americano e alla Casa Bianca. Dal 1997 fino al suo incarico come ambasciatore all'ONU, Negroponte \u00e8 stato direttore esecutivo alla McGraw-Hill. Negroponte parla cinque lingue. \u00c8 fratello di Nicholas Negroponte, fondatore del MIT Media Lab al Massachusetts Institute of Technology.\nAmbasciatore in Honduras.\nDal 1981 al 1985 Negroponte \u00e8 stato ambasciatore USA in Honduras. Durante il suo incarico, sostenne l'aumento da 4 a 77,4 milioni di dollari all'anno in finanziamenti militari all'Honduras, che era a quei tempi governato da una dittatura militare di destra. Secondo il \"New York Times\", Negroponte ha la responsabilit\u00e0 di aver \"condotto la strategia occulta dell'amministrazione Reagan per sconfiggere il governo sandinista in Nicaragua.\" I suoi oppositori ritengono che durante il suo incarico di ambasciatore, le violazioni dei diritti umani in Honduras divennero sistematiche.\nNegroponte fu il supervisore della costruzione della base aerea di El Aguacate, dove i Contras del Nicaragua furono addestrati dagli USA. Secondo le testimonianze degli oppositori, questa base fu anche usata segretamente come centro di detenzione e tortura negli anni ottanta. Nell'agosto del 2001, degli scavi alla base portarono alla luce 185 cadaveri, inclusi due americani, che si ritiene siano stati uccisi e sepolti nello stesso luogo.\nVi sono anche documenti che testimoniano l'esistenza di una squadra di agenti speciali (conosciuta come \"squadrone della morte\") delle forze armate dell'Honduras, il Battaglione 3-16, addestrati dalla CIA e dall'esercito dell'Argentina, e colpevoli di aver deportato, torturato e ucciso centinaia di persone, inclusi missionari americani. Secondo le accuse, Negroponte era a conoscenza di queste violazioni dei diritti umani e nonostante questo continu\u00f2 a collaborare con l'esercito dell'Honduras e a mentire al Congresso degli Stati Uniti.\nNel maggio del 1982, una suora, Laetitia Bordes, che aveva lavorato per dieci anni in El Salvador, part\u00ec con una delegazione investigativa per l'Honduras, per tentare di rintracciare trenta suore salvadoregne che erano fuggite in Honduras nel 1981 dopo l'assassinio dell'arcivescovo \u00d3scar Romero. Negroponte sostenne che l'ambasciata USA non ne sapeva nulla.\nMa nel 1996, in un'intervista con il quotidiano \"Baltimore Sun\", il predecessore di Negroponte, Jack Binns, disse che un gruppo di salvadoregni, tra cui c'erano le donne che la Bordes stava cercando, furono catturate il 22 aprile del 1981 e torturate dal DNI, la polizia segreta dell'Honduras, per essere poi gettate vive da elicotteri in volo.\nAgli inizi del 1984, due mercenari americani, Thomas Posey e Dana Parker, contattarono Negroponte, dicendo di voler fornire armi ai Contras dopo che il Congresso americani aveva proibito la fornitura di ulteriori aiuti militari. Vi sono documenti che dimostrano che Negroponte mise i due personaggi in contatto con un elemento delle forze armate dell'Honduras.\nL'operazione fu scoperta nove mesi pi\u00f9 tardi. A quel punto l'amministrazione Reagan neg\u00f2 ogni coinvolgimento degli Stati Uniti, nonostante la partecipazione diretta di Negroponte nell'affare.\nAltri documenti svelarono un piano architettato da Negroponte e dall'allora Vice Presidente degli Stati Uniti, George H. W. Bush, per passare fondi ai Contras tramite il governo dell'Honduras.\nDurante il suo incarico come ambasciatore USA in Honduras, Binns, che era stato nominato dal Presidente Jimmy Carter, aveva inoltrato numerose lamentele sugli abusi di diritti umani compiuti dall'esercito dell'Honduras e afferm\u00f2 di averne ampiamente informato Negroponte prima di cedergli l'incarico. Quando l'amministrazione Reagan prese il potere, Binns venne sostituito da Negroponte, che continu\u00f2 a negare di essere mai stato informato sull'esistenza di quegli abusi. In seguito, la commissione sui diritti umani dell'Honduras accus\u00f2 Negroponte stesso di violazioni di diritti umani.\nParlando di Negroponte e di altri rappresentanti del governo USA, Efrain Diaz, ex-membro del congresso dell'Honduras, disse al \"Baltimore Sun\", il giornale che nel 1995 pubblic\u00f2 un ampio reportage sulle attivit\u00e0 americane in Honduras:\nL'indagine del \"Baltimore Sun\" rivel\u00f2 che la CIA e l'ambasciata USA sapevano dei numerosi abusi ma continuarono a fornire il loro sostegno al Battaglione 3-16, facendo in modo che il rapporto sui diritti umani compilato ogni anno dall'ambasciata non riportasse la situazione in modo completo.\nLa questione di quanto John Negroponte sapesse degli abusi di diritti umani in Honduras probabilmente non sar\u00e0 mai risolta in modo definitivo ma esiste un vasto corpo di prove circostanziali che sostengono l'accusa che Negroponte fosse a conoscenza delle gravi violazioni di diritti umani commesse dal governo dell'Honduras con il sostegno della CIA. Il senatore Christopher Dodd, rappresentante per il Connecticut, il 14 settembre 2001, come riportato nei verbali del Congresso, espresse i suoi sospetti a proposito in occasione della nomina di Negroponte alla posizione di ambasciatore dell'ONU:\nTra le altre prove, Dodd cit\u00f2 un cablogramma mandato da Negroponte nel 1985 che rese evidente come l'ambasciatore fosse al corrente del pericolo di \"futuri abusi dei diritti umani\" da parte di \"cellule operative segrete\" lasciate dal Generale Alvarez dopo che venne deposto nel 1984.\nNomina all'ONU.\nQuando Bush annunci\u00f2 la nomina di Negroponte a rappresentante permanente alle Nazioni Unite, poco dopo essere entrato in carica, dovette affrontare numerose proteste. Comunque, l'amministrazione Bush non torn\u00f2 sulla decisione e si spinse addirittura a cercare di mettere a tacere i potenziali testimoni. il 25 marzo 2001, il \"Los Angeles Times\" riport\u00f2 la notizia dell'improvvisa deportazione dagli Stati Uniti di diversi ex-membri degli squadroni della morte honduregni, che avrebbero potuto fornire delle testimonianze dannose contro Negroponte nelle sue audizioni al Senato per la conferma ad ambasciatore.\nUno dei deportati era il generale Luis Alonso Discua, fondatore del Battaglione 3-16. Nel mese precedente, Washington aveva revocato il visto di Discua che era vice ambasciatore dell'Honduras all'ONU. Ciononostante, Discua rese pubblico il supporto statunitense al Battaglione 3-16.\nApprendendo della nomina di Negroponte, Reed Brody della sede Newyorkese di Human Rights Watch comment\u00f2:\nNegroponte in Iraq.\nIl 19 aprile 2004, Negroponte venne nominato da George W. Bush ambasciatore statunitense in Iraq dopo il passaggio di poteri al governo provvisorio del 30 giugno. Negroponte venne confermato dal Senato degli Stati Uniti il 6 maggio 2004, con 95 voti a favore e 3 contrari, prest\u00f2 giuramento ufficiale il 23 giugno 2004, sostituendo L. Paul Bremer come funzionario civile pi\u00f9 alto in grado in Iraq. Cessa questa carica nell'aprile 2005, per rivestire la carica di Direttore dell'Intelligence Nazionale.\nDall'inizio di gennaio 2007 diventa Vicesegretario di Stato degli Stati Uniti, rinunciando alle precedenti cariche. Mantiene la posizione fino al 2009."}
{"id": "69940", "revid": "124117008", "url": "https://it.wikipedia.org/wiki?curid=69940", "title": "Vaucluse", "text": "La Vaucluse (\"Valchiusa\" in italiano) \u00e8 un dipartimento francese della regione Provenza-Alpi-Costa Azzurra (\"Provence-Alpes-C\u00f4te d'Azur\"). Il territorio del dipartimento confina con i dipartimenti della Dr\u00f4me a nord, delle Alpi dell'Alta Provenza a est, del Var e delle Bocche del Rodano a sud, del Gard e dell'Ard\u00e8che a ovest.\nLe principali citt\u00e0, oltre al capoluogo Avignone, sono Apt, Carpentras, Cavaillon, L'Isle-sur-la-Sorgue, Orange, Pertuis e Boll\u00e8ne.\nGeografia fisica.\nIl dipartimento \u00e8 delimitato a ovest dal Rodano e a sud dalla Durance.\nLa vetta pi\u00f9 alta \u00e8 il Monte Ventoso (\"Mont Ventoux\"), alto citato anche da Francesco Petrarca che oltre a scalare tale montagna soggiorn\u00f2 diversi anni in questa zona, nella borgata di Fonte di Valchiusa, presso la quale si ha l'imponente manifestazione di risorgiva del fiume Sorgue che ispir\u00f2 al poeta i versi \"Chiare, fresche et dolci acque ...\": si tratta della maggiore sorgente conosciuta al mondo per portata massima con oltre in piena e in magra e che ha dato il nome ad una categoria di sorgenti: le sorgenti valchiusane.\nLa pianura del Contado Venassino, che si adagia in una zona molto fertile fra due corsi d'acqua, \u00e8 il punto pi\u00f9 popoloso del dipartimento ed \u00e8 anche uno dei centri della creazione della cultura francese. A nord-est la piana \u00e8 delimitata da rilievi calcarei che sono il prolungamento del massiccio alpino. I monti del Luberon, a sud, costituiscono il parco naturale regionale del Luberon (\"Parc Naturel R\u00e9gional du Luberon\").\nStoria.\nAvignone e il Contado Venassino furono inclusi nella Francia il 14 settembre 1791; il 28 marzo 1792 costituirono due nuovi distretti (di Avignone e di Carpentras) e il 12 agosto 1793 fu creato il dipartimento del Vaucluse, aggiungendo ai due nuovi distretti quelli di Apt e di Orange, che precedentemente appartenevano al dipartimento delle Bocche del Rodano.\nNel 1800 il distretto di Suze-la-Rousse venne staccato dal dipartimento della Valcluse per essere annesso al dipartimento della Dr\u00f4me."}
{"id": "69943", "revid": "1226", "url": "https://it.wikipedia.org/wiki?curid=69943", "title": "Conan il Distruttore", "text": ""}
{"id": "69946", "revid": "486946", "url": "https://it.wikipedia.org/wiki?curid=69946", "title": "Customer Relationship Management", "text": ""}
{"id": "69951", "revid": "125709792", "url": "https://it.wikipedia.org/wiki?curid=69951", "title": "Lingue basso-tedesche occidentali", "text": "Il basso sassone o basso tedesco occidentale (nome nativo \"Nedersaksies\", in tedesco \"Nieders\u00e4chsisch\", in Olandese \"Nedersaksisch\") \u00e8 un ramo del gruppo linguistico basso-tedesco. Viene parlato in alcune parti della Germania settentrionale, in parti dello Schleswig-Holstein e nelle citt\u00e0 di Amburgo, Dortmund, Essen, M\u00fcnster, Brema e Hannover, nelle province nord-orientali dei Paesi Bassi, Groninga, Drenthe, Overijssel e parte della Gheldria, pi\u00f9 alcune zone di confine della Danimarca.\nAll'interno di questa famiglia \u00e8 possibile distinguere la famiglie delle lingue friso-sassoni, la quale \u00e8 un gruppo di lingue che hanno subito una forte influenza dalle lingue frisoni. Il termine \u00e8 stato coniato per una ricerca condotta sui dialetti delle lingue frisoni e delle lingue basso-tedesche e basso-franconi della regione storica della Frisia dal ricercatore olandese Johan Winkler e poi ripresa da altri studiosi.\nLa maggior parte delle lingue friso-sassoni sono parlate in aree in cui, a partire dal tardo medioevo, le lingue frisoni sono state gradualmente sostituite dal basso sassone, permanendo come substrato. La maggior parte dei dialetti del friso-sassone, quali la lingua basso-sassone della Frisia orientale e la lingua gronings, possiedono un substrato frisone orientale, mentre eccezioni a questa regola sono la lingua stellingwarfs e il Dithmarsch, che possiedono, rispettivamente, un substrato frisone occidentale e settentrionale.\nAugustin Wibbelt, scrittore originario della Vestfalia, ha pubblicato le sue opere in questa lingua.\nSuddivisione.\nQui \u00e8 disponibile una suddivisione delle varianti del basso sassone. Il nome specifico di molte di queste lingue in italiano spesso non esiste, per cui vengono indicate con il nome in tedesco con una spiegazione tra parentesi in italiano.\n\"Westf\u00e4lisch\" (Vestfalico).\nIl vestfalico \u00e8 parlato in Vestfalia e nella regione di Osnabr\u00fcck (Germania).\nLe citt\u00e0 maggiori in cui viene parlato sono Dortmund (in vestfalico \"D\u00fc\u00f6rpm\"), Essen, Bochum, Bielefeld, Gelsenkirchen (in vestfalico \"Gelsenki\u00e4rken\") e M\u00fcnster (in vestfalico \"M\u00f6nster\").\nFra i dialetti tedeschi \u00e8 uno di quelli parlati dal maggior numero di persone e influenza molto anche il tedesco standard parlato in Vestfalia: a titolo di esempio si cita l'utilizzo del termine \"pl\u00e4stern\" per \"piovere\" e di \"dat\" come articolo neutro. Un altro elemento basso sassone \u00e8 la pronuncia della \"g\" finale in modo analogo al tedesco \"ch\", per esempio nelle parole \"K\u00f6nig\" e \"Tag\" (in italiano rispettivamente: \"re\" e \"giorno\").\nIl vestfalico pu\u00f2 essere distinto nelle seguenti varianti dialettali:\n\"Ostf\u00e4lisch\" (Ostfalico).\nL'ostfalico \u00e8 parlato in Bassa Sassonia e nella Sassonia-Anhalt (Germania).\nLe pi\u00f9 grandi citt\u00e0 in cui viene parlato sono Hannover, Magdeburgo e Brunschweig.\nL'ostfalico pu\u00f2 essere distinto nelle seguenti varianti dialettali, tutte poco usate:\n\"Nordnieders\u00e4chsisch\" (Basso sassone settentrionale).\nIl basso sassone settentrionale (\"Noordneddersassisch\" in basso sassone) \u00e8 la maggiore variante del dialetto basso sassone. Viene parlato in Bassa Sassonia, a Brema, nello Schleswig-Holstein e ad Amburgo (Germania). Una sua variante \u00e8 parlata nello Jylland (Danimarca).\nKlaus Groth e Fritz Reuter, scrittori, hanno pubblicato i loro scritti in questo dialetto.\nIl basso sassone settentrionale pu\u00f2 essere distinto nelle seguenti varianti dialettali:\n\"Nederlands nedersaksisch\" (Basso sassone olandese).\nIl basso sassone olandese \u00e8 un derivato del basso sassone parlato nei Paesi Bassi. Dal 1998 \u00e8 tutelato come lingua regionale dell'Unione europea.\nI comuni maggiori dove si parla sono Enschede, Zwolle, Apeldoorn ed Emmen.\nIl basso sassone olandese si divide in molte varianti, ognuna delle quali parlata prevalentemente nella quasi omonima citt\u00e0:\n\"Missingsch\".\nMissingsch non \u00e8 una variante del basso sassone. \u00c8 una mescolanza di basso sassone e tedesco standard. Viene parlata a Bielefeld, Brema, Amburgo ed altri comuni tedeschi."}
{"id": "69954", "revid": "1226", "url": "https://it.wikipedia.org/wiki?curid=69954", "title": "I Promessi Sposi", "text": ""}
{"id": "69958", "revid": "6923", "url": "https://it.wikipedia.org/wiki?curid=69958", "title": "IPod shuffle", "text": "LiPod shuffle (tradotto in italiano come: \"casuale\") fu un lettore di musica prodotto e commercializzato dalla Apple dal 2005 fino al 2017.\nQuesto modello \u00e8 il primo tra tutti gli iPod a non utilizzare un hard disk per memorizzare le canzoni, ma una memoria a stato solido non espandibile integrata nel lettore.\nIl lettore legge canzoni nel formato MP3, AAC, WAV, l'audio degli audiolibri e naturalmente i brani acquistati presso l'iTunes Store.\nIl prodotto si distingue per un design interessante, per la notevole integrazione con il programma iTunes e per la possibilit\u00e0 di assegnare parte dello spazio disponibile alla realizzazione di un disco rimovibile utilizzabile dal sistema operativo del computer.\nPrima generazione.\nLa prima versione dell'Apple shuffle venne presentata al pubblico l'undici gennaio del 2005 durante la mostra del Macworld Conference &amp; Expo con lo slogan \"The life is random\" (\"La vita \u00e8 casuale\").\nIl suo nome shuffle deriva dalla sua caratteristica principale, shuffle casuale. Quando \u00e8 uscito, l'iPod shuffle \u00e8 stato il primo iPod dotato di memoria flash anzich\u00e9 di un disco rigido.\nAnteriormente \u00e8 dotato di un pulsante centrale per avviare la musica e di quattro pulsanti disposti intorno a quello centrale che formano una ghiera. Posteriormente \u00e8 dotato di un selettore che permette al lettore di utilizzare l'ordine di canzoni selezionato via computer o di accedere in modo casuale (shuffle) alle canzoni.\nNella parte superiore \u00e8 presente l'alloggiamento per il \"jack audio out\" da 3,5\u00a0mm, mentre nella parte inferiore, coperta da un cappuccio, si trova la spina USB necessaria al collegamento con un computer e per ricaricare la batteria dell'apparecchio; in dotazione \u00e8 presente un ulteriore cappuccio munito di cordino per appendere l'iPod.\n\u00c8 stato prodotto esclusivamente in policarbonato bianco.\nSeconda generazione.\nIl 12 settembre 2006 \u00e8 stata presentata la nuova versione del lettore, caratterizzato da dimensioni pi\u00f9 contenute rispetto al precedente e disponibile in versione da 1 o 2 GB.\n\u00c8 presente una clip per poterlo attaccare ai propri indumenti.\nApple ha deciso di rilasciarlo solo da fine ottobre 2006, vista l'enorme richiesta a cui ha dovuto far fronte.I controlli principali sono rimasti uguali al modello precedente, salvo che per i tasti di accensione e modalit\u00e0 di riproduzione (lineare o casuale), che sono stati separati e posizionati sulla faccia superiore. Sul lato opposto \u00e8 presente il jack audio standard da 3,5\u00a0mm che, insieme alla base (dock) a corredo, permette anche la ricarica e il trasferimento dei brani tramite il computer. Il case \u00e8 in alluminio ed \u00e8 disponibile nei colori argento, azzurro, rosso, verde e viola.\nNel febbraio 2008 \u00e8 stato comunicato che il prezzo sarebbe sceso a 45 \u20ac e che ci sarebbe disponibile una versione da 2 GB al prezzo di 65 \u20ac.\nIl 9 settembre 2008, in seguito alla presentazione della nuova linea di iPod, i colori precedenti sono sostituiti da altri pi\u00f9 accesi uguali a quelli del nuovo iPod nano 4G: argento, azzurro, verde, rosso, rosa.\nTerza generazione.\nIl 13 marzo 2009 \u00e8 stata presentata una terza versione del lettore. Essa ha uno spazio di memoria pari a 4 GB, con l'innovativa caratteristica del sistema \"Utility VoiceOver\", una voce che informa sul brano che si sta ascoltando. Inoltre, ha la capacit\u00e0 di organizzare brani in playlist, funzionalit\u00e0 che non era ancora stata implementata sugli iPod shuffle precedenti.\nI controlli sono ora posizionati sul cavo degli auricolari (gli auricolari compatibili con questo iPod sono specifici Apple - presentano un microchip particolare, studiato appositamente per la funzione di \"Utility VoiceOver\"); \u00e8 sempre presente la clip per agganciare l'iPod ai vestiti. Il suo costo iniziale \u00e8 di \u20ac 75 nelle versioni Silver e Black. Il 9 settembre 2009 sono stati introdotti i modelli colorati, ora l'iPod shuffle \u00e8 disponibile in 5 colori (Silver, Black, blu, verde e rosa) nelle due versioni da 2 e 4 GB rispettivamente a \u20ac 55 e \u20ac 75. Sempre in quella occasione \u00e8 stata presenta una Special Edition in acciaio lucido inossidabile con 4 GB di capacit\u00e0, venduta solo negli Apple Store e nell'Apple Online Store al prezzo di \u20ac 95.\nQuarta generazione.\nIl 1\u00ba settembre 2010 viene presentata la quarta generazione dell'iPod shuffle. Il design viene ripreso da quello di seconda generazione, creato da un unico blocco di alluminio lucido, questa volta di forma quadrata. \u00c8 stata anche ripresa la ghiera cliccabile sul fronte e la possibilit\u00e0 di scelta se ascoltare le proprie canzoni in ordine o in maniera casuale, con la possibilit\u00e0 di selezionare anche le playlist create sul proprio computer. Viene implementato ancora il \"Utility VoiceOver\", gi\u00e0 presente sulla versione precedente. Anche questa versione monta sul retro la clip per l'aggancio agli abiti. Tutti i controlli sono situati sull'iPod e non pi\u00f9 sugli auricolari, permettendo cos\u00ec di utilizzare dispositivi di diffusione generici di qualunque marca anche non \"brandizzati\" o creati ad hoc da/per Apple e/o iPod Shuffle.\nAl lancio i colori disponibili sono stati argento, rosa, azzurro, arancione e verde ad un costo di \u20ac 55.\nPer la campagna sull'impatto ambientale di Apple, l'iPod shuffle \u00e8 stato progettato con assenza di PVC e di ritardanti di fiamma bromurati. Il guscio in alluminio \u00e8 altamente riciclabile e l'imballaggio \u00e8 stato ridotto nelle dimensioni del 60% rispetto al precedente.\nLa quarta generazione \u00e8 stata aggiornata il 12 settembre 2012, con l'uscita di iPhone 5. Oltre a quelle gi\u00e0 proposte nel 2010, vengono aggiunte in questa versione altre quattro nuove colorazioni di iPod Shuffle (grigio siderale, viola, giallo e la speciale colorazione rossa).\nUn altro aggiornamento avviene il 14 luglio 2015, durante la presentazione dell'iPod Touch 6G e dell'iPod Nano 8G. Questa volta le colorazioni rimangono solamente cinque: blu, rosa, argento, grigio siderale e per la prima volta viene presentata la versione oro. Il taglio rimane anche questa volta da 2 GB e il prezzo fisso di \u20ac 55."}
{"id": "69959", "revid": "599013", "url": "https://it.wikipedia.org/wiki?curid=69959", "title": "Crm", "text": ""}
{"id": "69961", "revid": "106908", "url": "https://it.wikipedia.org/wiki?curid=69961", "title": "Blot", "text": ""}
{"id": "69962", "revid": "124226958", "url": "https://it.wikipedia.org/wiki?curid=69962", "title": "Lingue basso-tedesche orientali", "text": "L'Ostniederdeutsch (Basso tedesco orientale) \u00e8 un gruppo di dialetti parlati prevalentemente in Germania orientale e Polonia settentrionale. Alcune delle sue versioni hanno degli elementi in comune con i dialetti basso sassoni.\nEsistono quattro varianti primarie:\nSuddivisione.\n\"M\u00e4rkisch-Brandenburgisch\".\nIl M\u00e4rkisch-Brandenburgisch \u00e8 una variante ormai caduta in disuso.\nEsistono due varianti minori:\n\"Mecklenburgisch-Vorpommersch\" (Meclenburghese-pomerano).\nDel Mecklenburgisch-Vorpommersch esistono quattro versioni principali:\n\"Niederpreu\u00dfisch\" (Basso prussiano).\nIl Niederpreu\u00dfisch era il dialetto parlato dai tedeschi che abitavano la Prussia orientale, che dal 1945 \u00e8 stata annessa in parte dalla Polonia e in parte dall'URSS (oggi Federazione Russa).\nLe sue varianti erano:\n\"Ostpommersch\" (Pomerano orientale).\nL\"'Ostpommersch\" era parlato fino al 1945 nelle zone della Pomerania, passate alla fine della Seconda guerra mondiale sotto sovranit\u00e0 polacca. Le citt\u00e0 maggiori dove era parlato erano K\u00f6slin e Stolp."}
{"id": "69965", "revid": "2231899", "url": "https://it.wikipedia.org/wiki?curid=69965", "title": "Ferdinand de Saussure", "text": "\u00c8 considerato uno dei fondatori della linguistica moderna, in particolare di quella branca conosciuta con il nome di strutturalismo.\nBiografia.\nNacque a Ginevra nel 1857, da una famiglia illustre: nipote del chimico e botanico Nicolas-Th\u00e9odore e pronipote del naturalista, geologo e fondatore dell'alpinismo Horace-B\u00e9n\u00e9dict, Ferdinand era figlio dell'entomologo Henri de Saussure e di Louise de Pourtal\u00e8s, fratello quindi del sinologo L\u00e9opold de Saussure e del matematico ed esperantista Ren\u00e9 de Saussure. A sua volta, Ferdinand sarebbe divenuto padre del medico e psicanalista Raymond de Saussure.\nMostr\u00f2 fin dall'infanzia un'intelligenza viva e precoce, soprattutto in ambito linguistico. Comp\u00ec studi di chimica e fisica nella citt\u00e0 natale. Quando infine decise di dare seguito alla propria passione per gli studi filologici, studi\u00f2 all'Universit\u00e0 di Lipsia e alla Friedrich-Wilhelm-Universit\u00e4t di Berlino.\nInsegn\u00f2 dal 1881 al 1891 presso l'Universit\u00e0 di Parigi, dove collabor\u00f2 con Michel Br\u00e9al, Louis Havet e James Darmesteter ed ebbe come allievi, tra gli altri, Antoine Meillet, Paul Passy e Maurice Grammont. Nel 1891, per ragioni familiari, torn\u00f2 nella citt\u00e0 natale; all'Universit\u00e0 di Ginevra tenne le cattedre di lingue indoeuropee e di sanscrito e, dal 1906, quella di linguistica generale; tra i suoi allievi, Albert Sechehaye e Charles Bally, fondatori della Scuola di Ginevra, e il russo Sergej Karcevskij.\nNel 1912, ammalatosi, si ritir\u00f2 nella residenza di famiglia di Vufflens-le-Ch\u00e2teau, ove mor\u00ec l'anno seguente. Con la moglie Marie Faesch (1867-1950) ebbe due figli: Jacques, Raymond..\nGli studi.\nLinguistica comparata e indoeuropea.\nA Lipsia studi\u00f2 con Karl Brugmann e altri Neogrammatici tedeschi; nel 1878 scrisse il suo primo importante contributo a questa disciplina, \"M\u00e9moire sur le syst\u00e8me primitif des voyelles dans les langues indo-europ\u00e9ennes\" (\"Saggio sul sistema primitivo delle vocali nelle lingue indoeuropee\"), nel quale mise in dubbio la ricostruzione della fonologia dell'indoeuropeo proposta dai Neogrammatici, secondo la quale la protolingua avrebbe avuto dieci vocali (a/e/i/o/u, ognuna nelle due variet\u00e0 breve e lunga). Secondo Saussure, per\u00f2, /a/ aveva una cattiva base comparativa; d'altra parte, la sua eliminazione avrebbe condotto a un sistema e/i/o/u tipologicamente inaccettabile, per cui l'indoeuropeistica avvi\u00f2 un dibattito sull'opportunit\u00e0 di ridefinire dalle basi il sistema vocalico dell'indoeuropeo. Il saggio ebbe vasta eco e diede all'autore una notevole fama negli ambienti accademici, tanto che quando si addottor\u00f2, soltanto nel 1880 con la tesi \"De l'emploi du g\u00e9nitif absolu en sanscrit\" (\"Sull'uso del genitivo assoluto in sanscrito\"), gli fu chiesto in sede di discussione se non fosse \u00abparente del famoso Saussure\u00bb.\nLe osservazioni di Saussure sul vocalismo indoeuropeo mossero dalla constatazione di tre insiemi di anomalie, che non trovavano adeguata spiegazione con la ricostruzione proposta da Neogrammatici. Il primo insieme evidenziato dal linguista elvetico era l'irregolarit\u00e0 della correlazione tra due serie di vocali brevi (1.: sanscrito e persiano /i/, greco, armeno, latino, celtico, gotico e lituano /a/, slavo /o/; 2.: sanscrito e persiano /i/, armeno, latino, celtico, gotico e lituano /a/; greco e slavo /o/), per la quale era gi\u00e0 stata ipotizzata l'esistenza di una nuova vocale indoeuropea, diversa dalle cinque classiche, che fu chiamata \"Schwa\" (/\u0259/). Il secondo insieme di anomalie riguardava l'attestazione, accanto all'alternanza vocalica regolare e/o/\u2205, di altre tre serie, meno frequenti (a/o; a/o/\u0259; o/\u0259). \nIl terzo gruppo di anomalie indagato da Saussure riguardava invece la struttura irregolare di alcune radici, che anzich\u00e9 presentarsi nella forma normale C(C) V(C) C, sembravano \"mancare\" di un elemento: CV, VC. Saussure intu\u00ec che tutti e tre questi insiemi di anomalie, tra loro correlati, avevano una spiegazione comune: derivavano dalla presenza di un gruppo di fonemi in seguito scomparso, che Saussure chiam\u00f2 \"coefficienti sonantici\". Si tratt\u00f2 di un caso di ricostruzione algebrica (o analisi componenziale, secondo la definizione di Andr\u00e9 Martinet), determinata a partire non dalla presenza di determinati elementi fonetici concretamente attestati nelle lingue reali, ma dall'effetto causato dal processo di scomparsa di elementi non attestati direttamente in alcuna lingua indoeuropea nota all'epoca.\nSaussure rappresent\u00f2 simbolicamente i suoi coefficienti senza assegnare loro un valore fonetico concreto; la ricostruzione da lui avviata fu, in seguito, definita \"teoria delle laringali\", poich\u00e9 fu ipotizzata una loro natura articolatoria laringale. Detta teoria fu sviluppata da numerosi studiosi nei decenni seguenti, e fu infine quasi unanimemente accolta dall'indoeuropeistica.\nLinguistica strutturale.\nNell'opera postuma \"Cours de linguistique g\u00e9n\u00e9rale\" (\"Corso di linguistica generale\", 1916) sono poste le basi della moderna scienza linguistica, in particolare di indirizzo strutturalista, con l'introduzione di alcuni concetti di base come quelli di sincronia e diacronia, \"langue\" e \"parole\", segno, significato e significante (concetto portante di tutti gli studi successivi sulla linguistica che arrivano fino alle scienze della comunicazione), arbitrariet\u00e0 del segno linguistico. Saussure concep\u00ec inoltre la linguistica come parte di un pi\u00f9 ampio studio dei segni, la semiologia; la lingua, intesa come prodotto sociale della facolt\u00e0 del linguaggio, \u00e8 per Saussure un insieme delle convenzioni utilizzate dal corpo sociale per consentire l'esercizio di tale facolt\u00e0 negli individui.\nIn questo contesto, la costruzione del rapporto tra l'oggetto reale osservato (referente) ed il suo significato (cio\u00e8 l'immagine concettuale che si forma nella mente dell'osservatore) \u00e8 mediato da un artefatto concettuale in forma segnica (significante); dove per forma segnica si intenda sia l'immagine acustica (parola verbalizzata da fonemi), che quella scritta (parola significata da lettere, ideogrammi o altra forma di rappresentazione scritta).\nSaussure intende il linguaggio (\"language\") come potenzialit\u00e0 universale di sviluppare un sistema di segni. La \"langue\", intesa come un sistema di segni che formano il codice di un idioma, va distinta dalla \"parole\", cio\u00e8 dall'atto linguistico del parlante, che \u00e8 \"individuale\" e \"irripetibile\". Non esiste il concetto di lingua come \"nomenclatura\" (cio\u00e8 corrispondenza naturale di parole e cose) e il segno linguistico \u00e8 un'entit\u00e0 costituita da una unione \"arbitraria\" di un concetto (\"significato\") e della sua immagine acustica (\"significante\"); l'associazione tra significato e significante non \u00e8 legata ad alcuna legge naturale, come dimostra la variet\u00e0 degli idiomi, anche se una volta istituita in ciascuna lingua diventa canonica e non pu\u00f2 pi\u00f9 essere modificabile dal singolo parlante. Si pu\u00f2 identificare il \"valore\" di un elemento della lingua solo in maniera \"differenziale\", tramite il rapporto con gli altri termini del sistema che permettono la sua identificazione per \"opposizione\".\nLa linguistica si definisce \"strutturale\" perch\u00e9 la determinazione del valore o dell'identit\u00e0 del segno, nel duplice aspetto fonico e concettuale, parte dal presupposto che esista la totalit\u00e0 del sistema linguistico. I rapporti e le differenze tra i segni si articolano in due parti distinte dell'attivit\u00e0 linguistica: i \"rapporti sintagmatici\", secondo i quali il valore di ogni singolo segno \u00e8 stabilito dalla relazione con il segno che lo precede e/o lo segue e formati dalla successione lineare delle parole nella loro effettiva disposizione; e i \"rapporti associativi\" (rinominati in seguito \"paradigmatici\" da Louis Hjelmslev), secondo cui tutti i suoni che possono comparire in un medesimo contesto intrattengono tra loro rapporti di tipo associativo (paradigmatico), ma sono rapporti \"in absentia\" (se ne realizziamo uno, escludiamo tutti gli altri).\nEsistono due punti di vista da cui osservare la realt\u00e0 linguistica, che si traducono in due modalit\u00e0 di studio: la \"linguistica sincronica\", che analizza lo stato della lingua nel suo organizzarsi sistematico e simultaneo, e la \"linguistica diacronica\", che studia l'evoluzione della lingua e ne rileva le sostituzioni e differenze degli elementi avvenuti nel tempo.\nSecondo una distinzione posteriore a Saussure, si pu\u00f2 dire che \u00e8 sua la concezione di una \"semiotica ristretta\", ovvero la concezione che attivit\u00e0 semiotiche siano solo il linguaggio umano e poche altre attivit\u00e0 cognitive della sua specie.\nLa fortuna.\nLa scarsa prolificit\u00e0 - pubblic\u00f2 soltanto, in et\u00e0 giovanile, \"M\u00e9moire sur le syst\u00e8me primitif des voyelles dans les langues indo-europ\u00e9ennes\" e la tesi \"De l'emploi du g\u00e9nitif absolu en sanscrit\", e articoli specialisti apparsi su riviste accademiche - e l'insegnamento in un'universit\u00e0 all'epoca secondaria come quella di Ginevra fecero s\u00ec che la fortuna di Saussure fosse in gran parte postuma. Al di l\u00e0 degli indoeuropeisti, che nei suoi saggi giovanili (soprattutto il \"M\u00e9moire\") trovarono numerosi spunti ampiamente sviluppati nel corso del XX secolo, gli ambienti scientifici pi\u00f9 ampi conobbero le riflessioni di Saussure soprattutto grazie alla pubblicazione postuma delle sue opere: i saggi specialistici, apparsi nel 1922 come \"Recueil des publications scientifiques de F.d.S.\", e soprattutto il \"Cours de linguistique g\u00e9n\u00e9rale\" (1916), raccolta curata dai suoi allievi Albert Sechehaye e Charles Bally del materiale dei suoi corsi ginevrini di linguistica generale degli anni 1906-1911. Inizialmente modesto, il successo dell'opera crebbe con la seconda edizione del 1922, con la terza del 1931 e s'impose definitivamente nell'immediato secondo dopoguerra, a partire dal 1949. Da allora si moltiplicarono le traduzioni. A contribuire all'influenza dell'opera furono anche l'introduzione e il commento curati per l'edizione italiana da Tullio De Mauro nel 1967, a sua volta oggetto di molteplici ristampe e traduzioni.\nA diffondersi fin dagli anni trenta fu una lettura parziale della lezione saussuriana, aspramente criticata da linguisti come Roman Jakobson e Nikolaj Trubeckoj per la separazione tra sincronia e diacronia e per l'eccessiva enfasi attribuita all'arbitrariet\u00e0 del segno linguistico nel sistema della \"langue\". Tale lettura apparve per\u00f2, a partire dagli anni trenta-quaranta, non del tutto fedele all'autentica riflessione di Saussure; i dubbi in merito, gi\u00e0 avanzati da \u00c9mile Benveniste, Mario Lucidi e Henri Frei, trovarono riscontro nella radicale rilettura dei materiali saussuriani condotta da Louis Hjelmslev e, negli anni cinquanta, da Robert Godel, che nel 1957 pubblic\u00f2 \"Le sources manuscrites du Cours de linquistique g\u00e9n\u00e9rale\". La miglior conoscenza del pensiero di Saussure avvi\u00f2 una vasta e profonda riflessione della linguistica, che grazie ad essa svilupp\u00f2 e mut\u00f2 anche radicalmente molti dei suoi paradigmi.\nNel 1967, Jaques Derrida dedic\u00f2 una particolare attenzione ai fondamenti metafisici impliciti al \"Corso di linguistica generale\" di Saussure, decostruendone parte del testo nell'opera \"Della grammatologia\"."}
{"id": "69966", "revid": "1154500", "url": "https://it.wikipedia.org/wiki?curid=69966", "title": "Dialetto mosellano", "text": "Il dialetto mosellano (\"Moselfr\u00e4nkisch\") \u00e8 un dialetto \"medio francone\" (\"Mittelfr\u00e4nkisch\") del gruppo tedesco centrale occidentale (\"Westmitteldeutsch\") della lingua tedesca, che si parla soprattutto lungo la Mosella: in Germania (in Renania-Palatinato, nel nord-ovest del Saarland e in Vestfalia), in Belgio e in Lussemburgo.\nDialetti del gruppo mosellano.\nLa \"Linguasphere Register\" (1999/2000, pag.430) individua cinque dialetti nel gruppo \"mosellano\":\nCon il mosellano sono imparentati il dialetto (\"Lothringisch\") parlato nella Lorena, in Francia e quelli del Palatinato occidentale (\"Pf\u00e4lzisch\"), cos\u00ec come il lussemburghese (\"Luxemburgisch\" o \"L\u00ebtzebuergesch\") e la lingua sassone di Transilvania (\"Siebenb\u00fcrgisch-S\u00e4chsisch\").\nI dialetti possono in certi casi (parole, sintassi, accento) variare da villaggio a villaggio. Come ad esempio la variante parlata a Treviri (Trier).\nAnche il Siebenb\u00fcrgisch-S\u00e4chsisch, parlato in Transilvania (Romania), \u00e8 molto simile al mosellano, in quanto i tedeschi di questa regione provenivano originariamente proprio dalla zona della Mosella."}
{"id": "69968", "revid": "124807373", "url": "https://it.wikipedia.org/wiki?curid=69968", "title": "Basilica di San Babila", "text": "La basilica collegiata prepositurale di San Babila, conosciuta pi\u00f9 semplicemente come San Babila, \u00e8 un luogo di culto cattolico situato nell'omonima piazza a Milano, alla confluenza di corso Vittorio Emanuele II, corso Europa, corso Monforte e corso Venezia.\nStoria.\nSan Babila fu il tredicesimo vescovo di Antiochia, successo a Zebennos probabilmente nell'anno 238. Mor\u00ec martire sotto l'imperatore Decio nel 250, punito per il delitto di lesa maest\u00e0: aveva osato giustamente impedire all'imperatore Filippo, omicida, l'ingresso nel tempio. Insieme a san Babila morirono tre fanciulli: Urbano, Prilidiano ed Epolonio, figli di Teodula che li aveva affidati a Babila per educarli nella fede cattolica.\nIl culto di san Babila, assai diffuso in Oriente, arriv\u00f2 ben presto anche in Occidente, soprattutto in Francia, in Svizzera e in Spagna. In Italia \u00e8 venerato, oltre che a Milano, anche a Cremona e Firenze come protettore della purezza e castit\u00e0 sacerdotale.\nGli storici dell'arte e dell'architettura lombarda hanno accertato che la costruzione della basilica risale agli ultimi decenni del secolo XI, sorta nei pressi delle allora mura della citt\u00e0. Secondo la tradizione l'edificio fu infatti eretto sulle vestigia del \"Concilium Sanctorum\" (Concilio dei santi), primitiva residenza del clero missionario orientale, sorto nel secolo VII sulle rovine di un tempio pagano dedicato al dio Sole.\nNel corso dei secoli, la basilica di San Babila fu oggetto di svariate modifiche architettoniche. Nel 1826 le pessime condizioni ne suggerirono ad alcuni il progetto di demolirla. Tuttavia, tali progetti non si concretizzarono, anzi, tra il 1881 e il 1890 l'architetto Paolo Cesa Bianchi comp\u00ec il restauro della basilica, riportandola alle forme originarie con l'aggiunta della facciata neoromanica, completata nel 1905 dall'architetto Cesare Nava (cfr. la chiesa del Santo Sepolcro).\nIl campanile, crollato nel 1575, fu riedificato nel 1821 in stile barocco e rivestito in stile neoromanico nel 1927.\nLa basilica di San Babila \u00e8 inserita nella storia profana e religiosa di Milano, ad essa sono legati il movimento civico del libero Comune e quello religioso della Pataria. Presso la basilica hanno avuto origine, con il concorso dei suoi Canonici, le gloriose \u00abCinque Giornate di Milano\u00bb: da qui i cittadini mossero verso il Palazzo del Governo in Corso Monforte (attuale sede della Prefettura) per ottenere la costituzione della guardia civica. La barricata di San Babila fu una delle pi\u00f9 attive e la vicina Porta Orientale fu la prima sulla quale fu issata la bandiera tricolore.\nDescrizione.\nDella costruzione originale non rimane praticamente nulla. L'attuale edificio, infatti, \u00e8 il risultato di notevoli trasformazioni architettoniche operate nel corso del tempo, in particolare tra la seconda met\u00e0 del secolo XIX e la prima met\u00e0 del secolo XX, i bombardamenti aerei subiti durante la seconda guerra mondiale, provocarono ulteriori distruzioni, tra cui quella del campanile e danni alla facciata.\nEsterno.\nLa facciata della basilica, ricomposta in stile neoromanico, \u00e8 della tipologia a salienti, con falde decorate da archetti pensili sotto i cornicioni e tre lesene in corrispondenza delle tre navate. I tre portali sono arricchiti da lunette a tutto sesto musive. Nella lunetta centrale \u00e8 raffigurato, su sfondo dorato, \"Cristo benedicente con il libro dei Vangeli\". Il portale centrale \u00e8 sormontato da una grande trifora con capitelli scolpiti; sopra di essa, una finestra a forma di croce greca e due monofore a tutto sesto.\nIn posizione arretrata, si eleva il campanile, costituito da un'alta torre a pianta quadrangolare con tre ordini di finestre: monofore al livello inferiore, bifore al livello mediano e trifore al livello superiore. Il coronamento \u00e8 in cotto.\nInterno.\nL'interno della basilica, il cui assetto \u00e8 da ricondurre ai restauri successivi al 1926, \u00e8 costituito da tre navate separate da pilastri con semicolonne, sormontate da volte a crociera (navata centrale) e volte a botte (navate laterali). Tra la navata centrale e il presbiterio si eleva il tiburio ottagonale.\nDi notevole valore artistico sono i capitelli originali del secolo XI, che presentano forti somiglianze con quelli della basilica di Sant'Ambrogio.\nLapidi cinque-seicentesche collocate sulla parete destra all'ingresso della basilica.\nIl mosaico del catino absidale, raffigurante San Babila ed i tre fanciulli con lui martirizzati, fu realizzato nel 1890 da Luigi Cavenaghi. Le lunette fra gli archi laterali e la cupola, decorate con le figure del Redentore e della Vergine circondati da vari Santi, sono mosaici sovrapposti nel 1929 agli affreschi originali del medesimo autore.\nNella cappella laterale destra, edificata nel 1500 per la custodia del Santissimo Sacramento, \u00e8 attualmente conservata una pala d'altare raffigurante San Francesco d'Assisi, opera della fine dell'Ottocento di Giuseppe Bertini.\nLa cappella laterale sinistra, simmetrica alla precedente, risale ai primi decenni del Seicento e conserva una pala d'altare raffigurante San Giuseppe, opera di Ludovico Pogliaghi, celebre autore della porta maggiore del Duomo di Milano.\nLa seconda cappella laterale sinistra, ricostruita nel 1951, custodisce la pala d'altare dell'Addolorata, opera del pittore Augusto Colombo.\nL'attuale battistero, edificato nel 1937 su disegno dell'architetto Alfonso Orombelli, \u00e8 impreziosito da un'alta pala bronzea raffigurante il battesimo di Ges\u00f9 Cristo, opera di Fausto Melotti. Di notevole valore artistico \u00e8 anche il coperchio bronzeo della vasca battesimale, decorato con angeli che reggono la veste in argento poggiante su un blocco di quarzo.\nAll'interno della basilica vi \u00e8 un organo a canne Zanin, realizzato completamente con sistema di trasmissione meccanico. Lo strumento, ispirato agli organi barocchi tedeschi, viene usato per le liturgie e per concerti. Attualmente gli organisti titolari della basilica sono Michele Zanella e Alessandro La Ciacera."}
{"id": "69969", "revid": "1003477", "url": "https://it.wikipedia.org/wiki?curid=69969", "title": "Dialetto ripuario", "text": "Il Ripuario (nome nativo \"Ripoar\u0117sch\", in tedesco \"Ripuarisch\") \u00e8 una parlata, classificata da alcuni studiosi come lingua e da altri come dialetto, appartenente al gruppo delle lingue germaniche occidentali.\n\u00c8 parlato nella regione renana, nelle sezione orientali del Belgio e nel sud del Limburgo, nonch\u00e9 dal nord-ovest di D\u00fcsseldorf e Colonia fino ad Aquisgrana.\nLa variante pi\u00f9 famosa del ripuario \u00e8 il coloniese, la parlata che \u00e8 diffusa nella citt\u00e0 di Colonia.\nCirca un milione di persone parla il ripuario, sebbene a seconda delle zone sia diversa la percentuale di locutori. in alcune zone il tedesco standard ha scavalcato l'uso del ripuario, tanto da risultare lingua nettamente in declino, mentre in altre zone il ripuario \u00e8 comunemente parlato ed inteso.\nLe variet\u00e0 di ripuario sono solitamente correlate con il mosellano parlato nella Renania-Palatinato, con il lussemburghese e con il limburghese."}
{"id": "69970", "revid": "6923", "url": "https://it.wikipedia.org/wiki?curid=69970", "title": "Mac mini", "text": "Il Mac mini \u00e8 un computer desktop prodotto da Apple Inc.. Il computer ha la forma di un piccolo quadrato e nella sua prima versione era basato sulla scheda madre dell'ultimo iBook G4 opportunamente modificata per renderla di forma quadrata. Il computer \u00e8 molto piccolo e attualmente \u00e8 dotato di processori Intel Core i5 o Intel Core i7 a frequenza compresa tra 3\u00a0GHz (hexa core) e 3.2\u00a0GHz (hexa core), o del System-on-a-chip (SoC) Apple M1. Il Mac mini \u00e8 dotato di una scheda grafica integrata nel package del processore (Intel UHD Graphics 630) o da una scheda grafica integrata nel chip Apple M1, corredata da quattro porte Thunderbolt 4 (che supportano DisplayPort, Thunderbolt 3 e USB 3.1 di seconda generazione) e da un'uscita HDMI 2.0 con supporto per risoluzioni fino a 4096x2160 a 60 Hz\nIl computer \u00e8 nato per essere un'alternativa economica agli IBM compatibili e infatti viene venduto senza monitor, tastiera o mouse in modo che l'acquirente possa riciclare eventuali parti gi\u00e0 in suo possesso. Una caratteristica interessante del Mac mini (modello meno recente) \u00e8 la silenziosit\u00e0. Il computer \u00e8 dotato di una ventola a gestione elettronica che al massimo produce 22\u00a0dB di rumore. Il componente pi\u00f9 rumoroso del computer \u00e8 l'hard disk, che pu\u00f2 arrivare a produrre 30\u00a0dB durante l'accesso casuale. Quindi, il Mac mini \u00e8 uno dei computer pi\u00f9 silenziosi in commercio.\nStoria.\nIl prodotto \u00e8 stato presentato al Macworld Conference &amp; Expo nel 2005, ed \u00e8 stato aggiornato nel tempo. Il 3 marzo 2009, 19 mesi dopo il precedente aggiornamento, Apple ha aggiornato il Mac Mini, con nuovi chipset nVidia e la nuova Mini DisplayPort che \u00e8 diventata standard su tutti i computer Apple attuali. Il 15 giugno 2010 viene rinnovata sia l'estetica che la gamma: il nuovo Mac Mini ottiene per la prima volta una scocca unibody in alluminio (pi\u00f9 sottile del precedente modello). Inoltre viene dotato di un'uscita HDMI e di un chipset grafico potenziato (NVIDIA GeForce 320M che sostituisce il precedente NVIDIA GeForce 9400M). Il 20 luglio 2011, in concomitanza con l'uscita di OS X Lion, vengono presentati i nuovi modelli con processori Sandy Bridge, schede grafiche pi\u00f9 potenti e una porta Thunderbolt. Inoltre nel modello avanzato vengono introdotti per la prima volta 4 GB di RAM di default, ma perde il masterizzatore interno. Il 24 ottobre 2012 viene riproposto l'ennesimo aggiornamento hardware che prevede tra l'altro, l'introduzione di un nuovo processore quad-core Intel i7 Ivy Bridge, e di un sottosistema grafico Intel HD 4000 che per\u00f2 prende il posto del precedente processore grafico dedicato AMD Radeon 6630M. Aumenta anche la possibilit\u00e0 di ospitare HD di maggiori capacit\u00e0 (sino ad 1 TB, 2 nella versione server), e di espandere la (RAM) (ora DDR3 a 1600\u00a0MHz) sino a 16 GB. Nuove anche le connessioni USB 3 (4 porte).\nIl 30 ottobre 2018 Apple lancia, dopo svariati anni, il nuovo Mac Mini. Ora \u00e8 dotato di CPU Intel i3 quad core e Intel i5 o i7 esa core, RAM di tipo DDR4 e Solid State Drive fino a 2 TB. La scheda video \u00e8 quella integrata nel processore. Viene realizzato in alluminio riciclato nei colori grigio siderale e argento.\nIl 10 novembre 2020 Apple presenta dopo due anni un Mac Mini aggiornato. \u00c8 dotato del nuovo chip Apple M1, che offre 8 core (di cui 4 core soggetti ai grandi carichi e 4 core a basso consumo energetico atti ad eseguire le operazioni pi\u00f9 leggere), una GPU di 8 core e 16 core di Neural Engine (il cui compito \u00e8 il Machine learning) e 8 Gigabyte di RAM, configurabili anche in 16 Gigabyte. Inoltre il nuovo chip Apple M1 aumenta significativamente l'efficienza energetica. \u00c8 inoltre possibile configurare il Mac con un processore Intel Core i5 da 6 core o un Intel Core i7 da 6 core, con una memoria DDR4 da 8, 16, 32 o 64 Gigabyte e una GPU Intel UHD Graphics 630. Il Mac mini dispone di rispettivamente 216 Gigabyte, 512 Gigabyte, 1 o 2 Terabyte. Vengono aggiunte anche quattro nuove porte Thunderbolt 4. Come il precedente, \u00e8 realizzato di alluminio riciclato di colore grigio siderale o argento.\nDesign.\nLa forma del Mac mini ricorda molto un vecchio modello di computer prodotto da Apple, il Cube. Questo computer, come dice il nome, era di forma cubica (a quanto pare una vecchia passione di Steve Jobs, come la workstation NeXT) e, pur essendo dotato di un design interessante, fu un insuccesso commerciale a causa del suo costo elevato e della sua scarsa espandibilit\u00e0. Il Mac mini, pur ricordando il Cube, \u00e8 molto pi\u00f9 sottile, infatti si possono impilare quasi 5 Mac mini dentro la scocca di plastica del Cube. Con l'aggiornamento del 15 giugno 2010 il Mac Mini diventa ancora pi\u00f9 sottile e viene dotato di scocca unibody effetto alluminio come molti dei prodotti Apple attuali."}
{"id": "69971", "revid": "486946", "url": "https://it.wikipedia.org/wiki?curid=69971", "title": "Cimitero P\u00e8re Lachaise", "text": ""}
{"id": "69972", "revid": "2014155", "url": "https://it.wikipedia.org/wiki?curid=69972", "title": "Assiano", "text": "Assiano (in milanese \"Assian\") \u00e8 una localit\u00e0 rurale del comune di Milano, posta all'estrema periferia occidentale, oltre la tangenziale. Amministrativamente appartiene al Municipio 7 (\"Baggio, De Angeli, San Siro\").\nFino al 1841 Assiano costitu\u00ec un comune autonomo. Di tutte le comunit\u00e0 aggregate nel tempo a Milano, \u00e8 l'unica a non aver subito sul suo territorio il bench\u00e9 minimo segno di espansione edilizia, rimanendo niente pi\u00f9 che una cascina di campagna, mentre immediatamente dopo la linea di confine con Settimo Milanese sono invece presenti grossi insediamenti industriali e abitativi.\nStoria.\nLe origini del borgo di Assiano sono con tutta probabilit\u00e0 da ricondurre al periodo della denominazione romana: nel museo archeologico del Castello Sforzesco di Milano \u00e8 presente una lapide con la scritta AXILIANUM accompagnata da una targhetta riportante \u201cTrovata nel territorio di Baggio\u201d il che \u00e8 probabilmente da ricondursi al territorio di Assiano.\nLa prima citazione del borgo \u00e8 in una sentenza del 1045 quando esso viene indicato come \"Azzano\" a cui ne fece seguito una dell'ottobre del 1046 con la quale il conte palatino di Milano riconobbe alla basilica ed al capitolo di Sant'Ambrogio di Milano il possesso di alcuni beni ad \"Axiliano\", gi\u00e0 appartenuti ad un certo Arderico de Muzano. Nel 1154 papa Eugenio III conferm\u00f2 la propriet\u00e0 di queste terre alla basilica milanese; nel contempo anche Aicardo, prevosto di Cesano Boscone, cedette le sue propriet\u00e0 ad Alberto, prevosto di sant'Ambrogio, col consenso dell'avvocato Arnaldo de Badaglio.\nAssiano la ritroviamo nominata come \"Asliano\" in un documento del 1346.\nNell'ambito della suddivisione del territorio milanese in pievi, apparteneva alla Pieve di Cesano Boscone, e confinava con Seguro a nord, Muggiano a est, Cusago a sud e Monzoro a ovest. A partire dalla sua costituzione nel 1602, la parrocchia di Cusago divenne titolare della cura d'anime di Assiano, anche se gi\u00e0 nel 1572 il parroco cusaghese aveva stimato gli abitanti di Assiano in 98, su indicazione delle norme emanate da San Carlo Borromeo per la costruzione degli \"stati d'anime\".\nNel 1781 l'abitato contava solo 18 abitanti ed era classificato come \"cassina\".\nIn et\u00e0 napoleonica, alla proclamazione del Regno d'Italia contava 205 abitanti. Nel 1809, tuttavia, Assiano fu aggregata a Cusago, recuperando l'autonomia nel 1816 con la costituzione del Regno Lombardo-Veneto.\nNel 1841 il comune di Assiano fu aggregato a quello di Muggiano, a sua volta annesso a Baggio nel 1869. Alla fine, nel 1923 anche il comune di Baggio fu soppresso e annesso alla citt\u00e0 di Milano. Il borgo di Assiano, costituito essenzialmente dalla cascina omonima e dai terreni ad essa annessi, pass\u00f2 nel 1946 alla famiglia Feltrinelli ed oggi \u00e8 propriet\u00e0 dell'ALER.\nMonumenti e luoghi d'interesse.\nArchitetture religiose.\nOratorio di San Martino.\nL'oratorio venne costruito assieme alla casa padronale della cascina Assiano nel 1745 ad uso della comunit\u00e0 rurale qui dimorante. Sub\u00ec i primi restauri gi\u00e0 nel 1758 come riporta un'iscrizione sul portale d'ingresso.\nNel 1881, il 10 ottobre, l'oratorio fu protagonista di un fatto di sangue dal momento che sulla sua porta vi rimase ucciso per mano di un ladro il fittabile locale, Giuseppe Colombo. L'episodio \u00e8 ricordato ancora oggi con una targa marmorea posta presso il portale d'ingresso.\nLa struttura, ad aula unica, presenta un presbiterio affrescato nel XVIII secolo.\nIn essa ancora nel 1904 era conservato un prezioso trittico di autore ignoto che fungeva da pala d'altare. L'opera risultava per\u00f2 gi\u00e0 trafugata nel 1910 quando appariva sostituita da \"indecenti oleografie\".. L'opera \u00e8 a tutt'oggi scomparsa.\nInfrastrutture e trasporti.\nIl quartieri di Assiano \u00e8 attraversato longitudinalmente dalla strada provinciale che collega Milano ad Abbiategrasso. All'interno del quartiere, questa strada assume il nome di \"Via Cusago\".\nData la natura rurale e la bassa urbanizzazione dell'area, Assiano non \u00e8 servito n\u00e9 da linee metropolitane n\u00e9 ferroviarie.\nDelle linee di autobus interurbane, gestite da STAV, collegano Assiano ai quartieri e ai comuni limitrofi e ad altri comuni dell'area occidentale della citt\u00e0 metropolitana.\nCascina Malandra.\nLa \"Cascina Malandra\" o \"Torre del Ronco\" sorge ad occidente di Assiano nei pressi di Monzoro. Per secoli l'insediamento agricolo, propriet\u00e0 dei frati barnabiti di Milano, si gest\u00ec come comunit\u00e0 autonoma sotto l'autorit\u00e0 dell'affittuario. Fu poi l'imperatrice Maria Teresa a sottoporre l'abitato al comune censuario di Assiano.\nCascina Moirano.\nLa \"Cascina Moirano\" \u00e8 un antico insediamento agricolo sulla strada per Settimo, attualmente sotto conversione residenziale per evitarne il degrado. Anche questa localit\u00e0 fu per secoli un comune a s\u00e9 prima di confluire nel comune censuario di Assiano sotto il regno di Maria Teresa."}
{"id": "69974", "revid": "327773", "url": "https://it.wikipedia.org/wiki?curid=69974", "title": "Maria I d'Inghilterra", "text": "Figlia di Enrico VIII e di Caterina d'Aragona (figlia di Isabella e Ferdinando di Spagna), Maria, quarta e penultima monarca della dinastia Tudor, \u00e8 ricordata soprattutto per il tentativo di restaurare il cattolicesimo in Inghilterra dopo lo scisma del padre. Tuttavia, la sua politica in campo religioso fu abbandonata da Elisabetta I, che le succedette alla sua morte.\nI primi anni.\nFiglia del re Enrico VIII e di Caterina d'Aragona, trascorse un'infanzia felice, circondata dall'affetto dei genitori e dalle attenzioni della corte. Piccola, bionda, pallida, fu fidanzata in via ufficiosa prima con Francesco di Valois, delfino di Francia e duca d'Angoul\u00eame, e poi con Filippo II di Spagna re di Spagna, Paesi Bassi, di Sicilia e parte delle Americhe.\nLa sua sorte sub\u00ec una brusca svolta con l'ingresso di Anna Bolena nella vita di Enrico VIII: il desiderio del re di divorziare dalla moglie port\u00f2 a un progressivo disinteresse nei confronti di quest'ultima e della stessa Maria, che culmin\u00f2, dopo il matrimonio con la Bolena, nell'astio dovuto al rifiuto della ragazza di riconoscere la nuova regina. Maria, che era ormai una giovane donna, fu allontanata dalla madre Caterina d'Aragona e non la rivide mai pi\u00f9. Entrambe rimasero ferme sui loro princ\u00ecpi e non si piegarono mai a compromessi. All'ex principessa, retrocessa al titolo di lady Maria dopo la nascita della sorellastra Elisabetta e dichiarata illegittima, fu imposto di far parte del seguito dei servitori della nuova infante reale.\nLe umiliazioni per Maria non erano finite qui: il padre non volle pi\u00f9 vederla e ordin\u00f2 che fosse chiusa nelle sue stanze quando si recava a Hatfield a far visita a Elisabetta. Maria conobbe un breve periodo di pace con l'esecuzione di Anna Bolena e l'ascesa al trono di Jane Seymour, la quale fu benevola nei suoi confronti, come pure la quarta consorte di Enrico VIII, Anna di Cl\u00e8ves. Le terribili esperienze della prima adolescenza lasciarono un segno indelebile nella personalit\u00e0 della futura regina, segnata soprattutto dall'odio per Anna Bolena. Nonostante l'odio per Anna, finch\u00e9 Maria non divenne regina lei e Elisabetta ebbero un buon rapporto, cos\u00ec come anche con Edoardo, figlio della terza moglie di Enrico, Jane Seymour, ed Henry FitzRoy, figlio illegittimo di Enrico avuto con l'amante Elizabeth Blount. Il rapporto con Elisabetta sfum\u00f2 in conflittuale solo quando Maria divenne regina e tent\u00f2 di riportare il cattolicesimo in Inghilterra, mentre Elisabetta era protestante.\nIl regno (1553-1558).\nL'ascesa al trono (1553).\nAlla morte del fratellastro Edoardo VI d'Inghilterra, sal\u00ec al trono Jane Grey sostenuta dal marito assetato di potere Guilford Dudley. Fu regina d'Inghilterra per soli nove giorni: infatti Edoardo VI, fragile ragazzo manipolato dagli uomini della sua corte, fu convinto ad apportare delle modifiche alla legge di successione del padre Enrico VIII e con il proprio testamento ne promulg\u00f2 una nuova che escludeva Maria dalla successione per evitare il ritorno del regno al cattolicesimo. Con la nuova legge furono quindi da considerarsi pretendenti al trono unicamente la cugina Jane Grey e la sua discendenza, e, in caso di mancata discendenza da parte della donna, la zia Margherita sorella del padre Enrico VIII.\nMaria, appoggiata dal popolo che la considerava la legittima erede al trono e da gran parte degli uomini politici del paese (specie dagli esponenti della gentry del Norfolk), rivendic\u00f2 i suoi diritti alla successione venendo acclamata e incoronata regina d'Inghilterra il 19 luglio 1553. Maria, quando sal\u00ec al trono all'et\u00e0 di 37 anni, era priva di qualsiasi formazione politica e strategica ma puntava a non fidarsi di nessuno; perdon\u00f2 tutti i suoi oppositori tranne il duca di Northumberland, che mand\u00f2 al patibolo il 22 agosto.\nAnche i consiglieri che erano fedeli a lui vennero riammessi nel Consiglio, in quanto la nuova sovrana assoluta per diritto divino aveva bisogno della loro esperienza, affiancando loro quei nobili che l'avevano aiutata a conquistare il trono. L'insediamento della nuova regina determin\u00f2 dei mutamenti nella prassi e nelle consuetudini, come l'accesso alle stanze reali consentito solo alle donne, alcune delle quali avevano un enorme ascendente su di lei. Maria per le questioni pi\u00f9 rilevanti, come anche in passato, faceva affidamento sui consigli del cugino, l'imperatore Carlo V.\nStephen Gardiner e Reginald Pole: la restaurazione del cattolicesimo.\nIl suo primo obiettivo era la restaurazione della religione cattolica e il ripristino della supremazia papale in Inghilterra. A tal fine il papa Giulio III invi\u00f2, nel novembre del 1554, il cardinale Reginald Pole, lontano parente della famiglia reale inglese, la cui madre venne condannata ad una controversa decapitazione da Enrico VIII durante le controversie con il papato seguite allo scisma anglicano, con il compito di assolvere il Regno dal peccato e procedere alla restaurazione del cattolicesimo. Pole fu nominato pertanto arcivescovo di Canterbury (l'ultimo arcivescovo cattolico prima del ritorno dell'anglicanesimo sotto Elisabetta) e cerc\u00f2 di ricostruire la gerarchia romana nello spirito di quel movimento controriformistico che avrebbe trovato piena legittimazione dal Concilio di Trento. Maria, in campo secolare, fu affiancata dall'arcivescovo Stephen Gardiner, nominato Lord Cancelliere, con il compito di instaurare una politica repressiva contro gli oppositori interni.\nGardiner era caduto in disgrazia nell'ultimo periodo di regno di Enrico VIII e fu imprigionato nella Torre di Londra sotto il regno del successore Edoardo VI. Il suo governo dur\u00f2 per\u00f2 appena due anni: il 12 novembre del 1555 mor\u00ec infatti a Whitehall. I due ecclesiastici non potevano essere pi\u00f9 diversi l'uno dall'altro: mentre Pole era un seguace dell'erasmismo, allineandosi alle linee guida tracciate dal grande umanista Erasmo da Rotterdam (difesa della pace, rifiuto di ogni estremismo religioso, sviluppo di una fede interiore, atteggiamento di dialogo verso i non cattolici), Gardiner era invece legato a quei circoli intransigenti che trovavano a Roma espressione nella rigidissima figura del cardinale Gian Pietro Carafa, futuro papa Paolo IV.\nIl matrimonio con Filippo II: la rivolta di Thomas Wyatt il Giovane (1554).\nLa regina, per\u00f2, sapeva bene quanto fosse fragile la sua politica di restaurazione. Giunta all'et\u00e0 di 38 anni, necessitava di un erede per continuare la sua battaglia e quindi cerc\u00f2 disperatamente un marito. Venne fatto il nome dell'inglese Edward Courtenay, I conte di Devon, uno dei nemici di Enrico VIII, ma fu ritenuto di personalit\u00e0 instabile. Carlo V le consigli\u00f2 suo figlio, Filippo (che divenne re di Spagna con il nome di Filippo II), ma questo significava in pratica cedere la corona dell'Inghilterra in mano agli Asburgo subito dopo le nozze. I consiglieri erano in disaccordo su questa scelta (e lo sarebbe stato anche il popolo), in quanto si temeva che l'Inghilterra avrebbe finito per essere assoggettata alla corona spagnola.\nLe intenzioni di sposare il figlio del cattolicissimo Carlo V suscitarono le ire dei protestanti del Regno (che mal tolleravano un sovrano straniero e per di pi\u00f9 cattolico) e la reazione francese, la quale temeva che la rinnovata alleanza anglo-spagnola potesse svilire il suo piano di predominio. Diffusa dai francesi la voce che Filippo intendesse portare un esercito spagnolo per controllare direttamente l'Inghilterra, i protestanti elaborarono piani insurrezionali che provenivano dai membri della \"gentry\" esclusi dai favori reali. Il primo focolaio di rivolta si accese nel Kent, all'inizio del 1554: 3.000 uomini guidati da Thomas Wyatt il Giovane marciarono verso Londra, che venne assediata. Maria si rifugi\u00f2 con i cittadini nel municipio e fece sbarrare le porte della citt\u00e0. Bench\u00e9 Wyatt avesse proclamato di non volere \"far del male alla regina, ma solo migliorare Consiglio e consiglieri\", la regina non fu assolutamente clemente, dopo che le truppe ribelli furono battute a Kingston dalle truppe reali.\nDistrutta l'opposizione protestante, Maria pot\u00e9 procedere con il matrimonio. Ottenuta facilmente la dispensa (i due sposi erano cugini di secondo grado), il 25 luglio 1554, a Winchester, il vescovo Gardiner celebr\u00f2 il matrimonio fra i due. La regina Maria aveva 38 anni, mentre il principe Filippo aveva 27 anni. I rapporti tra i due sposi (che si esprimevano in latino, visto che entrambi non conoscevano le rispettive lingue materne), furono diseguali: se Maria amava sinceramente Filippo, questi invece la trattava sempre freddamente, cercando soltanto di consumare il matrimonio per ottenere un erede da porre poi sul trono inglese. Inoltre, Filippo (che diventer\u00e0 re di Spagna nel 1556, in seguito all'abdicazione del padre Carlo V) si assentava spesso dall'Inghilterra e la lasciava governare tranquillamente (anche perch\u00e9 Filippo, secondo i patti prematrimoniali, aveva s\u00ec il titolo di re d'Inghilterra, ma privo di qualsiasi potere politico).\nVerso settembre si diffuse la voce che Maria potesse essere incinta del sospirato erede. A novembre rifer\u00ec lei stessa che sentiva il feto muoversi nella sua pancia. La nascita dell'erede venne stimata a maggio 1555 e vennero preparate le camere e gli arredi necessari ad ospitarlo ad Hampton Court, dove Filippo e Maria si spostarono. Le voci popolari si diffusero (ci fu addirittura chi sostenne di aver visto il neonato) e del resto dal punto di vista medico ai tempi era molto difficile discernere una falsa gravidanza. I mesi passavano e il parto non avveniva: alla fine di luglio fu chiaro che non si trattava di una vera gravidanza (anche se fiorirono le voci pi\u00f9 fantasiose al riguardo).\nLa legge per la punizione degli eretici (1555): la leggenda di \"Bloody Mary\".\nLa rivolta di Wyatt e l'alleanza con la Spagna accelerarono la restaurazione cattolica di Maria. Ne segu\u00ec in primo luogo una repressione che le valse il nome di Maria \"la sanguinaria\"; i primi a morire furono, il 12 febbraio, Lady Jane Grey e Guilford Dudley. Maria sospett\u00f2 anche della sorellastra Elisabetta, facendola rinchiudere nella Torre di Londra, in quanto c'era il sospetto che Wyatt intendesse porla sul trono. Rinchiusa nella Torre di Londra, Elisabetta fu poi liberata, in quanto non si trovarono prove a suo carico. A partire dal mese di febbraio, morirono 274 protestanti, la maggior parte mandati al rogo: tra i pi\u00f9 importanti, ricordiamo i vescovi Hooper, Ridley, Latimer e Thomas Cranmer. L'arrivo degli spagnoli, inoltre, port\u00f2 malcontento nel Paese e la paura dell'Inquisizione si fece presto realt\u00e0 quando il vescovo di Londra, Edmund Bonner, apr\u00ec la caccia agli eretici nella sua diocesi.\nLa guerra contro la Francia e la perdita di Calais (1557-1558).\nMentre il Regno d'Inghilterra sprofondava nella caccia agli eretici, Maria si affid\u00f2 completamente alla politica del marito, ormai divenuto nel 1556 re di Spagna. Filippo II aveva ereditato dal padre la guerra contro una Francia rinvigorita dall'energia di Enrico II, figlio del suo arcinemico Francesco I, e aveva la necessit\u00e0 di un alleato che potesse impegnare i francesi sul fronte settentrionale. Bench\u00e9 Maria intendesse seguire le imprese belliche spagnole, la sua volont\u00e0 trov\u00f2 inizialmente una forte resistenza all'interno del Consiglio: l'instabilit\u00e0 interna, l'esercito impegnato a tenere a freno eventuali rivolte protestanti e un dissesto generale delle finanze erano delle ottime scusanti per non dichiarare guerra al ben pi\u00f9 organizzato Regno di Francia. L'influenza spagnola, ancora una volta, vinse sulle resistenze interne: nel giugno del 1557 fu inviata la dichiarazione di guerra ai francesi, i quali per tutta risposta attaccarono l'ultimo possedimento inglese sul continente, la citt\u00e0 di Calais. Questa fu facilmente conquistata dal duca di Guisa il 7 gennaio 1558: ebbe cos\u00ec fine la presenza inglese sul continente.\nBench\u00e9 si trattasse di un piccolo possedimento, insignificante dal punto di vista militare, Calais nondimeno aveva un forte valore sul piano economico e simbolico, perch\u00e9 era il ponte del commercio sul continente delle pregiate lane inglesi, e costituiva l'ultima testimonianza della passata grandezza militare inglese, legata com'era al ricordo della prodezza con cui Edoardo III era riuscito a conquistarla nel 1347. Infine, un altro duro colpo per la cattolica Maria fu costituito dalla rottura, causata dall'alleanza con la Spagna, con il papa Paolo IV Carafa, fanaticamente antispagnolo e alleato della Francia. Inoltre, il Pontefice aveva anche accusato Reginald Pole di essere troppo mite nell'attuare la ricostruzione della Chiesa Cattolica in Inghilterra, criticando indirettamente la regina.\nLa morte (1558).\nL'ultima illusione per la regina venne con l'avvicinarsi della morte, che le si manifest\u00f2 con un ingrossamento del ventre e la scomparsa delle mestruazioni. Credeva di essere finalmente incinta del sospirato erede. Quando i mesi trascorsero e del nascituro non ci fu traccia, tutti compresero che si trattava di un tumore ovarico.\nI membri del partito cattolico al potere (guidato dal duca di Norfolk) sapevano benissimo che, con la morte senza figli della regina, il trono sarebbe passato alla sorellastra Elisabetta, di fede protestante, e che tutta la politica di restaurazione del cattolicesimo operata da Maria sarebbe stata abbandonata. Si cerc\u00f2 pertanto di convincere la regina a firmare l'atto con cui si condannava a morte la sorella, ma Maria non procedette.\nMor\u00ec il 17 novembre 1558, dopo aver ascoltato la Messa e implorato invano Elisabetta di mantenere l'Inghilterra cattolica quando fosse salita al trono. Fu fatta tumulare nella cappella dell'Abbazia di Westminster, costruita a suo tempo dal nonno Enrico VII, nella stessa cripta dove verr\u00e0 sepolta la sorellastra Elisabetta I. Poche ore dopo, mor\u00ec anche l'arcivescovo e cardinale Reginald Pole."}
{"id": "69976", "revid": "486946", "url": "https://it.wikipedia.org/wiki?curid=69976", "title": "Dialetto del Palatinato", "text": ""}
{"id": "69977", "revid": "585241", "url": "https://it.wikipedia.org/wiki?curid=69977", "title": "Basso alemanno", "text": "Il basso alemanno (\"Niederalemannisch\") \u00e8 una branca del gruppo delle lingue tedesche alemanne e appartiene alla famiglia della Lingua tedesca, sebbene sia solo parzialmente intelligibile ai locutori del tedesco standard.\nNe esistono cinque varianti:"}
{"id": "69978", "revid": "121056121", "url": "https://it.wikipedia.org/wiki?curid=69978", "title": "Alto alemanno", "text": "L'alto alemanno (\"Hochalemannisch\") \u00e8 un dialetto tedesco appartenente al gruppo delle lingue tedesche alemanne.\nI dialetti dell'alto alemanno sono parlati in Liechtenstein e nella maggior parte della Svizzera tedesca, in alcune aree dell'Alsazia, del Baden-W\u00fcrttemberg e del Vorarlberg.\nCaratteristiche: il suono // diventa il fricativo , e non o come nel basso alemanno.\nNe esistono differenti varianti:"}
{"id": "69979", "revid": "1718925", "url": "https://it.wikipedia.org/wiki?curid=69979", "title": "Repubblica Democratica del Congo", "text": "La Repubblica Democratica del Congo (detta anche Congo, Congo-Kinshasa o ex Congo belga) \u00e8 uno Stato dell'Africa centrale. \nTra il 1960 e il 1964 era denominata Repubblica del Congo e dal 1971 al 1997 Zaire.\nIl nord del Paese \u00e8 una delle pi\u00f9 grandi aree di foresta equatoriale al mondo; la zona orientale costeggia il grande rift est-africano, area di montagne, di colline, di grandi laghi, ma anche di vulcani. Il sud e la zona centrale, area di savana alberata, forma un altopiano ricco di minerali. Nella parte estrema ad ovest, in una quarantina di chilometri a nord della foce del fiume Congo si sviluppa la costa sull'Oceano Atlantico.\n\u00c8 il paese francofono pi\u00f9 popoloso al mondo, avendo una popolazione stimata di pi\u00f9 di 90 milioni di abitanti. Varie centinaia di diverse etnie nere africane formano la popolazione del paese. La sua economia \u00e8 principalmente del settore primario (agricoltura ed estrazione mineraria). Il paese possiede delle immense risorse naturali. Il francese \u00e8 la lingua ufficiale e quattro lingue bantu (kikongo ya leta (conosciuto anche come kituba, una lingua creola basata sul kikongo), lingala, tshiluba, swahili) sono riconosciute lingue nazionali.\nDal 1908 al 1960 questa antica colonia \u00e8 stata chiamata \u00ab\"Congo belga\"\u00bb, come anche \u00ab\"Congo-L\u00e9opoldville\"\u00bb dal nome della sua capitale (L\u00e9opoldville fino al 1966, data del cambio di denominazione della capitale in Kinshasa). Dal 1971 al 1997 \u00e8 stata ufficialmente nota con il nome di Zaire.\nStoria.\nIl Regno del Congo.\nL'area che porta oggi il nome di Repubblica Democratica del Congo \u00e8 popolata da circa 80.000 anni. Lo dimostra il ritrovamento nel 1988, a Katanda, di arpioni Semliki, alcuni dei pi\u00f9 antichi arpioni spinati mai trovati. Si ritiene fossero utilizzati per la cattura del pesce gatto gigante.\nTra il VII e l'VIII secolo vi si insediarono trib\u00f9 bantu provenienti dall'attuale Nigeria. Queste popolazioni diedero luogo a un certo numero di regni che, nel XIV secolo, furono unificati nel potente Regno del Congo. Al suo momento di massima espansione controllava un territorio che si estendeva dall'Oceano Atlantico a ovest fino al fiume Kwango a est, e dal fiume Congo a nord fino al fiume Kwanza a sud.\nNel XV secolo i Portoghesi entrarono in contatto con il Regno del Congo. Un esploratore veneziano al servizio del Portogallo, Alvise Cadamosto, tracci\u00f2 nel XV secolo una prima mappa della regione che fu poi esplorata in modo sistematico e cartografata dall'inglese Henry Morton Stanley il quale risal\u00ec l'intero tracciato del fiume Congo. Rest\u00f2 indipendente invece l'altro regno che sorgeva nella parte centromeridionale dell'odierna Repubblica democratica del Congo: il regno di Lunda.\nIl Regno del Congo pass\u00f2 a tempi alterni dalla sfera di influenza del Portogallo a quella dei Paesi Bassi. La fine del Regno fu formalizzata dalla Conferenza di Berlino del 1884-1885, in cui la regione, insieme alla parte settentrionale del regno di Lunda, venne assegnata al re dei Belgi Leopoldo II.\nLo Stato Libero del Congo (1885-1908).\nLeopoldo II del Belgio fece del paese una sua propriet\u00e0 personale e gli diede il nome di Stato Libero del Congo, assumendo per s\u00e9 il titolo di Sovrano del Congo. La popolazione indigena venne impiegata soprattutto nella raccolta di caucci\u00f9. Questa produzione fece la fortuna di Leopoldo che, in onore del Congo, fece costruire molti edifici a Bruxelles e a Ostenda.\nL'attivit\u00e0 di raccolta della gomma si svolgeva tramite il pi\u00f9 spietato sfruttamento della manodopera indigena, basato su un regime di terrore e di violenza indiscriminata che si avvaleva anche di truppe mercenarie al servizio del Sovrano. La mortalit\u00e0 e i crimini raggiunsero livelli altissimi in quel periodo. Sorsero cos\u00ec voci di protesta: in particolare, l'Associazione per la riforma del Congo (CRA), fondata nel 1904 dal giornalista inglese E.D. Morel, diede vita ad un grande movimento di opinione. Questo coinvolse migliaia di persone sia in Europa che negli Stati Uniti d'America, a cui si unirono anche personalit\u00e0 come Mark Twain, Sir Arthur Conan Doyle e il diplomatico britannico Roger Casement, che in un rapporto aveva condannato i metodi praticati in Congo. La struttura governativa dello Stato Libero appariva decisamente inadeguata alle dimensioni del Paese, ormai fuori controllo, sicch\u00e9 nel 1908 Leopoldo II inser\u00ec il Congo nel novero delle colonie belghe, rinunciando a un impraticabile possesso privato.\nIl Congo Belga (1908-1960).\nIl Congo Belga divenne cos\u00ec una colonia vera e propria. Questo diede origine a un forte afflusso di coloni dall'Europa, che si insediarono principalmente sulla costa. Nel 1924 la Societ\u00e0 delle Nazioni affid\u00f2 al Belgio come mandato il Ruanda-Urundi che venne annesso al Congo e ne divenne la settima provincia; la colonia aveva ormai un territorio vastissimo e ricco di risorse boschive, giacimenti di diamanti, avorio e altro.\nLo Stato belga si occup\u00f2 in prima istanza di applicare politiche d'intervento per la costruzione di aeroporti, ferrovie, strade. La vastit\u00e0 del territorio del bacino del fiume Congo da controllare port\u00f2 a decentralizzare le strutture amministrative. Alcuni esponenti delle innumerevoli etnie congolesi, tra cui Simon Kimbangu, si opposero all'attivit\u00e0 della potenza coloniale belga, mentre altri gruppi restarono molto fedeli agli europei.\nCon l'avvento delle indipendenze africane causata dall'impossibilit\u00e0 delle potenze europee di mantenere costosissimi imperi coloniali, la situazione degener\u00f2 e le lotte intestine si moltiplicarono. Il Belgio non aveva pi\u00f9 la capacit\u00e0 di gestire direttamente un territorio cos\u00ec vasto e complesso.\nL'indipendenza (1960) e la crisi del Congo (1961-65).\nNel 1959, dopo aver lasciato il paese per sottrarsi alla prigione, Patrice \u00c9mery Lumumba, uno dei protagonisti della lotta per l'indipendenza del paese, decise di partecipare alla Conferenza di Bruxelles sul Congo (20 gennaio - 20 febbraio 1960), riuscendo ad imporsi come uno dei protagonisti di primo piano.\nTemendo una guerra d'indipendenza come quella che ancora infiammava l'Algeria, il governo decise di ritirarsi, concedendo l'indipendenza al Congo il 30 giugno 1960. Lumumba divenne primo ministro. Inizialmente egli valut\u00f2 la possibilit\u00e0 di trasformare il Congo in uno Stato federale, coerentemente con la complessit\u00e0 demografica ed etnica del territorio, ma questa ipotesi venne poi accantonata per difficolt\u00e0 di carattere politico-militare.\nNel frattempo l'esercito, al cui comando erano rimasti ufficiali belgi, si fece talmente caotico che buona parte del personale di alto grado prefer\u00ec ritirarsi, svuotando l'impalcatura amministrativa dell'esercito, sempre pi\u00f9 in mano a caporioni locali.\nNegli stessi anni spinte autonomistiche si manifestavano nel bacino minerario della provincia di Katanga, represse nel sangue dal governo indipendentista. L'11 luglio 1960 lo stato del Katanga si proclam\u00f2 indipendente.\nIl governo belga invi\u00f2 le proprie truppe per proteggere i connazionali che rientravano, proprio mentre Lumumba si rivolgeva all'ONU, che invi\u00f2 truppe con la missione ONUC. La questione si inser\u00ec nel gioco della guerra fredda e Stati Uniti d'America, con le proprie multinazionali economiche, e URSS, con le proprie multinazionali politiche, tentarono di lusingare il Congo. Lumumba appariva pi\u00f9 orientato verso l'allineamento con l'Unione Sovietica, ma l'ingovernabilit\u00e0 del Congo fece s\u00ec che l'esercito prendesse il sopravvento. Emerse il colonnello Mobutu, che fece arrestare e condannare a morte Lumumba. Questi riusc\u00ec in un primo tempo a fuggire, ma, nuovamente catturato, fu infine giustiziato nel gennaio 1961.\nMobutu restitu\u00ec il potere nelle mani di Kasavubu e, nel gennaio 1962 pose fine all'effimera Repubblica libera del Congo. Dopo un periodo di transizione durante il quale il Paese aveva visto un primo dispiegamento di truppe delle Nazioni Unite (la missione MONUC) che nel gennaio 1963 aveva rioccupato il Katanga, nel luglio del 1964 Kasavubu costitu\u00ec un governo di unit\u00e0 nazionale. A Moise Ciombe (o Tshomb\u00e9), che in passato era stato il leader della secessione del Katanga, venne affidato il compito di guidare il governo.\nTra Tshombe e Kasavubu si apr\u00ec una lotta politica per la leadership del Paese, che port\u00f2 a una sostanziale inattivit\u00e0 sia sul fronte economico che su quello del controllo interno. L'amministrazione Johnson, nuovamente preoccupata dai disordini che, oltre a poter aprire una nuova crisi internazionale - in concomitanza con l'escalation in Vietnam - assolutamente da evitare, avrebbe, a suo modo di vedere, aperto le porte ad un'infiltrazione sovietica. Per questo motivo il governo statunitense decise di rivolgersi nuovamente a Mobutu, che il 25 novembre del 1965 spodest\u00f2 Kasavubu.\nL'era Mobutu (1965-1997).\nMobutu Sese Seko, gi\u00e0 capo di stato maggiore dell'esercito nel 1961, raggiunse in breve tempo il potere assoluto. Nel 1965 destitu\u00ec Joseph Kasa-Vubu, capo di Stato ormai privo d'ogni potere, inaugurando un regime lunghissimo e caratterizzato da un forte culto della personalit\u00e0 e da ambizioni notevoli in politica estera. Gi\u00e0 nel 1965, con l'esecuzione di cinque ministri del suo governo accusati di alto tradimento (eseguita nello stadio di Kinshasa/Leopoldville e trasformata in un macabro spettacolo), Mobutu mostr\u00f2 il suo modo di intendere le cose: ogni atto governativo o giudiziario deve essere presentato al popolo come dimostrazione di potenza dello Stato. Intanto per l'ottobre del 1965 anche la rivolta dei Simba pot\u00e9 dirsi domata e il paese unificato.\nAssunto il titolo ufficiale di Maresciallo-Presidente, con poteri assoluti, Mobutu organizz\u00f2 un proprio partito unico, il Movimento Popolare della Rivoluzione (MPR), con il compito di dare un nuovo volto culturale al Paese, basato sulla tradizione e sulle consuetudini locali. \nLo Zaire (1971-1996).\nNel 1971 lo Stato venne ribattezzato \"Zaire\", riprendendo antiche toponomastiche. Nello stesso periodo il Lago Alberto venne ribattezzato \"Lago Mobutu Sese Seko\". Il cristianesimo fu fortemente avversato dallo Stato, a vantaggio del tradizionale animismo.\nMobutu impose a tutti gli zairesi di assumere un nome tradizionale tribale: egli stesso si rinomin\u00f2 Mobutu Sese Seko Kuku Ngbendu Wa Zabanga (\"Mobutu il guerriero che va di vittoria in vittoria senza che alcuno possa fermarlo\"). Nel frattempo il governo divenne ancora pi\u00f9 nettamente autoritario, e nel 1969 una rivolta studentesca fu repressa nel sangue.\nIn politica estera Mobutu strinse relazioni particolarmente buone con la Romania di Nicolae Ceau\u0219escu, suo amico personale, ma riusc\u00ec anche ad accattivarsi la simpatia degli Stati Uniti. Amante degli eventi grandiosi, il 30 ottobre 1974 organizz\u00f2 a Kinshasa il pi\u00f9 famoso incontro della storia del pugilato, il \"Rumble in the Jungle\" in cui si sfidarono Muhammad Ali e George Foreman. Negli anni ottanta Mobutu divenne alleato della Francia. Con la fine della guerra fredda, che Mobutu aveva sfruttato per dare al suo paese il ruolo di \"ago della bilancia\" nel continente africano, la crisi politica interna si fece sempre pi\u00f9 grave. Nel 1990 Mobutu si rassegn\u00f2 ad accettare la presenza di un Parlamento multipartitico al proprio fianco e a condividere il potere con il presidente del Parlamento stesso.\nLa Prima guerra del Congo (1996-1997).\nMa questo non risolse la crisi, che infine venne decisa dall'attacco di forze ribelli ruandesi ed ugandesi coalizzate sotto il comando di Laurent-D\u00e9sir\u00e9 Kabila. Nel 1996 le sue forze furono sopraffatte dal nemico e Mobutu, ormai stanco e malato, dovette fuggire in Marocco, dove mor\u00ec nel 1997.\nNel 1997 il generale Laurent-D\u00e9sir\u00e9 Kabila, vittorioso nella guerra civile, si proclam\u00f2 Presidente assoluto, governando per decreti e instaurando al potere il proprio clan in sostituzione di quello del suo rivale ormai defunto. Kabila ridiede allo Zaire il nome di Congo, riprendendo la vecchia bandiera dello Stato Libero, con qualche lieve modifica.\nLa Seconda guerra del Congo (1998-2003).\nNel 1998 ribelli Tutsi, organizzati in gruppi armati, iniziarono una dura lotta contro le fazioni fedeli al presidente Kabila, spalleggiato dagli eserciti di Angola, Namibia e Zimbabwe. Una \"guerra mondiale africana\", come \u00e8 stata definita, che vide combattersi sul territorio congolese gli eserciti regolari di ben sei Paesi per il controllo dei ricchi giacimenti di diamanti, oro e coltan del Congo orientale. Il Congo si \u00e8 cos\u00ec ritrovato diviso in una parte orientale controllata dai ribelli e una occidentale ancora in mano alle truppe di Kabila. Almeno 350\u00a0000 furono le vittime dirette di questo conflitto, 2 milioni e mezzo contando anche i morti per carestie e malattie causate dal conflitto.\nNel 2001 Kabila fu assassinato da una guardia del corpo. Gli successe il figlio trentenne Joseph Kabila.\nLa ricostruzione e il Conflitto del Kivu.\nDal 2004 al 2008 si apr\u00ec una grave crisi tra il governo e i ribelli di Laurent Nkunda nel Kivu Nord e nel Sud Kivu. Nonostante un trattato di pace a gennaio, a fine ottobre 2008 il Conflitto del Kivu \u00e8 riscoppiato in tutta la sua intensit\u00e0, vedendo anche l'intervento del Fronte di Liberazione del Ruanda, di una missione ONU (la MONUC), dei regionali Mai-Mai, e degli eserciti stranieri di Angola e Zimbabwe.\nLe prime elezioni multipartitiche in 45 anni, previste per l'aprile 2006, si sono protratte fino a luglio per concludersi con il ballottaggio del 31 ottobre 2006 tra Jean-Pierre Bemba e Joseph Kabila, che si \u00e8 concluso con la vittoria di Kabila.\nIl 25 novembre 2008 l'Osservatorio per i Diritti Umani HRW accusava il governo di Joseph Kabila di aver soppresso deliberatamente pi\u00f9 di 500 oppositori politici dal 2006.\nLa situazione politica dagli anni 2000.\nLa Repubblica Democratica del Congo continua a vivere in un clima particolarmente instabile. Se da una parte la zona occidentale del paese, ivi compresa la capitale Kinshasa, non \u00e8 pi\u00f9 teatro di scontri e manifestazioni violente, nelle province del Nord e Sud Kivu persiste la presenza di bande armate, di milizie non governative, di ex-militari e di gruppi tribali, i quali effettuano incursioni e razzie con conseguenti massacri di civili.\nNonostante questa situazione nella Repubblica Democratica del Congo la maggior parte delle morti non \u00e8 provocata dalle violenze del conflitto in corso nel paese africano, ma piuttosto dalla malnutrizione e dagli evitabili disagi dovuti al collasso delle strutture sanitarie. Si calcola che la crisi che affligge la Repubblica Democratica del Congo uccida 38.000 persone ogni mese, 4.000.000 dall'inizio del conflitto.\nDopo un anno di relativa stabilit\u00e0, nell'autunno del 2008 sono riesplosi gli scontri tra l'esercito regolare (FARDC) e le milizie del CNDP (\"Congr\u00e8s National pour la D\u00e9fense du Peuple\") del generale Laurent Nkunda (tutsi filo-ruandesi) e che hanno provocato oltre 250.000 sfollati nel Nord Kivu e nelle province confinanti. Nel gennaio del 2009 le parti in lotta hanno improvvisamente trovato un accordo, anche a causa della sostituzione di Laurent Nkunda con il suo luogotenente Bosco Ntaganda, in seguito al quale \u00e8 scattata un'operazione congiunta FARDC/CNDP/Esercito Rwandese contro il FPLR (fuoriusciti hutu) nei pressi del Lago Edoardo (Nord Kivu).\nNonostante il fragile accordo la situazione resta comunque molto tesa, sia a causa del protrarsi delle operazioni militari, sia perch\u00e9 gli avvenimenti degli ultimi mesi hanno dimostrato l'incapacit\u00e0 delle FARDC (e della MONUC) di mantenere l'ordine nell'Est del paese, incoraggiando diversi raggruppamenti minori a riprendere la lotta armata contro il Governo Centrale.\nNel distretto dell'Haut U\u00e9l\u00e9 \u00e8 ripresa (novembre 2008) l'attivit\u00e0 dei ribelli ugandesi del LRA, che hanno attaccato diversi centri urbani di medie dimensioni (Dungu, Doruma, Faradje) provocando l'esodo di circa 100.000 sfollati. Anche in questo caso \u00e8 scattata un'operazione congiunta FARDC/UPDF (l'esercito ugandese) contro i ribelli, conclusasi il 14 marzo 2009 senza risultati concreti per la sicurezza della regione (si segnalano infatti nuovi attacchi del LRA).\nLa MONUC, che dispiega in RDC circa 17.000 effettivi, \u00e8 rimasta tagliata fuori sia dalla gestione della crisi sia dalle operazioni anti-guerriglia che sono state organizzate a inizio 2009. \u00c8 in corso un riposizionamento di alcuni reparti dall'Ituri e da altre regioni ritenute relativamente tranquille verso il Kivu e l'Haut U\u00e9l\u00e9.\nLe elezioni presidenziali del 28 novembre 2011, svoltesi in un clima di grande tensione e con forti ombre sulla loro regolarit\u00e0, hanno visto la vittoria di Joseph Kabila. Il Presidente uscente si \u00e8 imposto con il 48,95% dei voti contro il 32,33% ottenuto di \u00c9tienne Tshisekedi. Il mandato del presidente Kabila \u00e8 scaduto nel 2016, tuttavia le elezioni sono state rimandate fino al 30 dicembre 2018. Esse sono state vinte da Felix Tshisekedi.\nGeografia.\nLa Repubblica Democratica del Congo presenta un territorio ampiamente pianeggiante, con vaste pianure e paludi, grazie al bacino del fiume Congo che tiene alta l'umidit\u00e0; le zone montuose non sono molto elevate, a eccezione del monte Ruwenzori (5109\u00a0m), e su tutta la catena montuosa presente ad est.\nNel sud-est si trovano i monti Mitumba, con altezze non molto elevate.\nSi affaccia sull'Oceano Atlantico per un breve tratto e solo tre cittadine si affacciano sul mare (Banana, Muanda, Nisiamfumu).\nIdrografia.\nIl fiume Congo (chiamato anche Zaire) nasce circa nel punto di incontro tra la catena dei monti Mitumba e quella dei Rilievi Meridionali. Prima si dirige per oltre 1000\u00a0km verso nord; poi devia verso ovest con un'ampia curva e attraversa un tratto pianeggiante, dove la corrente rallenta e le sponde diventano paludose; nel terzo tratto si dirige in direzione sud-ovest verso l'oceano e riceve le acque di grandi affluenti. In questo tratto terminale bagna due capitali, Kinshasa (la capitale della Repubblica Democratica del Congo) e Brazzaville (la capitale della Repubblica del Congo), scende di quota con le cascate Livingstone e sfocia con un lungo estuario nell'Atlantico.\nClima.\nFatta eccezione per la zona degli altopiani, il clima del paese \u00e8 caldo-umido, con temperature medie di circa 27\u00a0\u00b0C nella depressione centrale e punte estreme in febbraio, il mese pi\u00f9 caldo in assoluto; sopra i 1.500\u00a0m la media scende a 19\u00a0\u00b0C. Le precipitazioni raggiungono una media annua di 1.520\u00a0mm al nord e 1.270\u00a0mm al sud, con frequenze abbondanti, tra aprile e novembre, a nord dell'equatore e, tra ottobre e maggio, a sud.\nPopolazione.\nDemografia.\nLa popolazione \u00e8 quintuplicata nell'ultimo mezzo secolo, passando dai 16,5 milioni del 1960 agli oltre 90 milioni attuali. Nel 2025 gli abitanti della Repubblica congolese ammonteranno, secondo le proiezioni dell'US Census Bureau, a 100 milioni.\nEtnie.\nIn maggioranza Bantu, suddivisi in circa 300 trib\u00f9.\nDa segnalare in particolare:\nI bianchi congolesi, peraltro pochissimi, data la situazione costantemente caotica del paese sono praticamente assenti sin dagli anni settanta.\nLingue.\nLa lingua ufficiale del Congo \u00e8 il francese. \nEssa \u00e8 usata come lingua etnicamente neutrale e come lingua franca di comunicazione tra i differenti gruppi etnici del paese. Secondo un sondaggio commissionato nel 2014 dall'OIF, 33 milioni di congolesi (il 47% della popolazione) erano in grado di leggere e scrivere in francese. A Kinshasa il 67% della popolazione era in grado di leggere e scrivere in francese e il 68,5% di parlarlo e capirlo. Si stima che le lingue parlate nella Repubblica democratica del Congo siano in totale 242. Di queste, soltanto 4 hanno lo status di lingue nazionali sin dai tempi dello Stato Libero: kikongo ya leta (conosciuto anche come kituba, una lingua creola basata sul kikongo), lingala, tshiluba e swahili. Tra le altre lingue parlate nel territorio nazionale vi \u00e8 il Barambu con le cosiddette varianti Abarambo, Amiangba, Amiangbwa, Balambu, Barambo, Duga.\nIl lingala \u00e8 stato dichiarato lingua ufficiale dell'esercito sotto Mobutu, ma dalle ribellioni dell'esercito nell'Ovest si usa anche lo swahili.\nInoltre sono parlate le seguenti lingue: bantu pagibete (dialetto del Bwa), kango parlato nel distretto di Bas-U\u00e9l\u00e9, bango (all'interno della famiglia bantu, potrebbe essere sia un dialetto della lingua buzda che parte della ramificazione linguistica Bwa), Ngelima (formata da quattro dialetti tra loro significativamente differenti: Beu, Buru o Boro, Tungu, Hanga) Queste lingue appartengono alla famiglia Bati-Angba -chiamate anche Bwa-, che a loro volta sono un clade delle lingue bantu collocate nella zona C40 della classificazione di Guthrie, ma che potrebbero appartenere anche alle lingue Komo-Bira: tale possibile appartenenza a due classi geografiche ha indotto a proporre l'esistenza di una nuova famiglia linguistica intermedia, chiamata famiglia delle \"lingue boan\".\nReligioni.\nL'86% della popolazione \u00e8 di religione cristiana (41% cattolici, 31,6% protestanti e 13,4% altri cristiani tra i quali spicca per importanza particolare il Kimbanguismo). Il 10,7% dei congolesi \u00e8 legato a credenze tradizionali (religioni animiste). Il restante 3,3% degli abitanti \u00e8 musulmano (1,4%) o crede in altre religioni minori.\nOrdinamento dello Stato.\nSuddivisione amministrativa.\nLa Repubblica Democratica del Congo \u00e8 suddivisa in province (prima del 1998: \"regioni\"). Le province (fatta eccezione per quelle costituite da solo territorio urbano, come Kinshasa) sono suddivise in distretti (\"districts\"), a loro volta costituiti da territori (\"territoires\"). Vi sono inoltre le citt\u00e0 (\"villes\"), entit\u00e0 indipendenti dai distretti, che possono essere ulteriormente suddivise in comuni (\"communes\").\nL'articolo 2 della nuova costituzione, approvata con il referendum del 2005 ed entrata in vigore nel febbraio del 2006, prevede una nuova suddivisione del paese in 25 province, a cui si aggiunge la citt\u00e0/provincia di Kinshasa (articolo 2). La nuova suddivisione amministrativa \u00e8 in vigore dal febbraio 2009, anche se rimane ancora sulla carta.\nL'ordinamento fino al 2009 prevedeva una suddivisione in 11 province:\nIstituzioni.\nPolitica interna.\nLa nuova costituzione del 2005, oltre alla modifica delle suddivisioni amministrative, prevede l'istituzione di un sistema legislativo bicamerale composto da un Senato e da un'assemblea nazionale. L'esecutivo, interamente di nomina presidenziale, resta composto da 60 membri ed \u00e8 guidato da un primo ministro.\nLa costituzione del 2006, nota anche come Costituzione della Terza Repubblica, \u00e8 entrata in vigore nel febbraio 2006. Tuttavia, aveva autorit\u00e0 concorrente con la costituzione transitoria fino all'inaugurazione dei funzionari eletti emersi dalle elezioni del luglio 2006. Con la nuova costituzione, il legislatore rimase bicamerale; l'esecutivo \u00e8 stato assunto in concomitanza da un presidente e dal governo, guidato da un primo ministro, nominato dal partito in grado di garantire la maggioranza all'Assemblea nazionale.\nIl governo, non il presidente, \u00e8 responsabile nei confronti del parlamento. La nuova costituzione ha anche concesso nuovi poteri ai governi provinciali, creando parlamenti provinciali che hanno la supervisione del governatore e del capo del governo provinciale, che eleggono. La nuova costituzione ha visto anche la scomparsa della Corte Suprema, divisa in tre nuove istituzioni. La prerogativa dell'interpretazione costituzionale della Corte suprema \u00e8 ora detenuta dalla Corte costituzionale. \nSebbene si trovi nella sottoregione delle Nazioni Unite dell'Africa centrale, la nazione \u00e8 anche economicamente e regionale affiliata all'Africa meridionale come membro della Comunit\u00e0 di sviluppo dell'Africa meridionale (SADC).\nIl presidente della Repubblica Democratica del Congo \u00e8 F\u00e9lix Tshisekedi eletto il 25 gennaio 2019, successore di Joseph Kabila. Il primo ministro \u00e8 Jean-Michel Sama Lukonde Kyenge che ha assunto la carica il 26 aprile 2021, successore di Sylvestre Ilunga.\nDiritti umani.\nSfruttamento minorile.\nL'indagine della Corte penale internazionale nella Repubblica democratica del Congo \u00e8 stata avviata da Joseph Kabila nell'aprile 2004. Il procuratore della Corte penale internazionale ha aperto il caso nel giugno 2004.\nI bambini soldato sono stati utilizzati su larga scala nella RDC e nel 2011 si stima che 30.000 bambini operassero ancora con gruppi armati.\nCasi di lavoro minorile e lavoro forzato sono stati osservati e riportati nei risultati del Dipartimento del lavoro degli Stati Uniti sulle peggiori forme di lavoro minorile nella RDC nel 2013 e sei beni prodotti dall'industria mineraria del paese compaiono nel mese di dicembre del dipartimento. Elenco 2014 dei beni prodotti dal lavoro minorile o dal lavoro forzato.\nViolenza sulle donne.\nLa violenza contro le donne sembra essere percepita come normale da ampi settori della societ\u00e0. L'indagine DHS 2013-2014 ha rilevato che il 74,8% delle donne concorda sul fatto che un marito \u00e8 giustificato nel picchiare la moglie in determinate circostanze.\nIl Comitato delle Nazioni Unite per l'eliminazione della discriminazione contro le donne nel 2006 ha espresso preoccupazione per il fatto che nel periodo di transizione del dopoguerra la promozione dei diritti umani delle donne e dell'uguaglianza di genere non \u00e8 vista come una priorit\u00e0. Gli stupri di massa, la violenza sessuale e la schiavit\u00f9 sessuale sono usate come arma di guerra dalle forze armate della Repubblica Democratica del Congo e dai gruppi armati nella parte orientale del paese. La parte orientale del paese, in particolare, \u00e8 stata descritta come la \"capitale mondiale degli stupri\" e la prevalenza della violenza sessuale l\u00ec descritta come la peggiore al mondo.\nAnche la mutilazione genitale femminile (MGF) \u00e8 praticata nella RDC, sebbene non su larga scala. La prevalenza delle MGF \u00e8 stimata in circa il 5% delle donne. La MGF \u00e8 illegale: la legge impone una pena da due a cinque anni di prigione e una multa di 200.000 franchi congolesi a chiunque violi l '\"integrit\u00e0 fisica o funzionale\" degli organi genitali.\nNel luglio 2007, il Comitato internazionale della Croce Rossa ha espresso preoccupazione per la situazione nella RDC orientale. Si \u00e8 sviluppato un fenomeno di \"spostamento del pendolo\", in cui le persone si affrettano di notte verso la salvezza. Secondo Yakin Ert\u00fcrk, il relatore speciale delle Nazioni Unite sulla violenza contro le donne che ha visitato il Congo orientale nel luglio 2007, la violenza contro le donne nel nord e nel sud Kivu includeva \"brutalit\u00e0 inimmaginabile\". Ert\u00fcrk ha aggiunto che \"i gruppi armati attaccano le comunit\u00e0 locali, saccheggiano, violentano, rapiscono donne e bambini e li fanno lavorare come schiavi sessuali\". Nel dicembre 2008, GuardianFilms di The Guardian ha pubblicato un film che documenta la testimonianza di oltre 400 donne e ragazze che avevano subito abusi da milizie predoni. \nNel giugno 2010, Oxfam ha segnalato un drammatico aumento del numero di stupri nella Repubblica Democratica del Congo, e i ricercatori di Harvard hanno scoperto che gli stupri commessi da civili erano aumentati di diciassette volte. [146] Nel giugno 2014, Freedom from Torture ha pubblicato notizie di stupri e violenze sessuali usate abitualmente da funzionari statali nelle carceri congolesi come punizione per donne politicamente attive. Le donne incluse nel rapporto hanno subito abusi in diverse localit\u00e0 del paese, inclusa la capitale Kinshasa e altre aree lontane dalle zone di conflitto. \nNel 2015, figure sia all'interno che all'esterno del paese, come Filimbi ed Emmanuel Weyi, hanno parlato del urgente necessit\u00e0 di frenare la violenza e l'instabilit\u00e0 con l'avvicinarsi delle elezioni del 2016.\nDiritti LGBTQ.\nLe persone lesbiche, gay, bisessuali e transgender (LGBT) nella Repubblica Democratica del Congo devono affrontare sfide legali non vissute dai non LGBT. Bench\u00e9 l'attivit\u00e0 sessuale tra persone dello stesso sesso sia legale, il matrimonio tra persone dello stesso sesso \u00e8 costituzionalmente illegale dal 2006.\nNon esiste una legge antidiscriminazione che protegga l'orientamento sessuale. Le coppie omosessuali non sono autorizzate ad adottare bambini n\u00e9 alla maternit\u00e0 surrogata e n\u00e9 l'accesso in vitro, le persone transgender possono cambiare sesso sui documenti e nel certificato di nascita senza necessit\u00e0 dell'intervento chirurgico, gli uomini che hanno avuto rapporti con altri uomini non possono donare il sangue. Restano sconosciute le leggi sulla partecipazione al servizio militare delle persone LGBTQ.\nIl Dipartimento di Stato degli Stati Uniti ha rilevato che \"le persone impegnate in manifestazioni pubbliche di omosessualit\u00e0 erano soggette a procedimenti giudiziari in base alle disposizioni di pubblica decenza nel codice penale e agli articoli della legge del 2006 sulla violenza sessuale\".\nSempre il Dipartimento di Stato degli Stati Uniti ha rilevato che: .\nDiritti alle donne.\nLe donne nella Repubblica Democratica del Congo non hanno raggiunto una posizione di piena uguaglianza con gli uomini, e la loro lotta continua ancora oggi.\nNella DPD la donna e ancora nettamente inferiore e non gode dei diritti che hanno gli uomini,le donne sono costrette a subire violenze sessuali e prostituzione.\nQuasi sempre le donne subiscono matrimoni infantili con uomini quasi sempre pi\u00f9 grandi,secondo le stime il 37% delle donne nella DPC si sposa prima dei 18 anni mentre il 10% prima dei 15 anni.\nTraffico di esseri umani.\nLa RDC \u00e8 un paese di origine e di destinazione per uomini, donne e bambini soggetti a tratta di persone, in particolare condizioni di lavoro forzato e prostituzione forzata . La maggior parte di questo traffico \u00e8 interno e gran parte di esso \u00e8 perpetrato da gruppi armati e forze governative al di fuori del controllo del governo nelle instabili province orientali della RDC.\nPolitica estera.\nLa crescita globale della domanda di materie prime scarse e le impennate industriali in Cina, India, Russia, Brasile e altri paesi in via di sviluppo richiedono che i paesi sviluppati impieghino strategie nuove, integrate e reattive per identificare e garantire, su base continua, un'adeguata offerta di materiali strategici e critici necessari per le loro esigenze di sicurezza. Sottolineando l'importanza della Repubblica Democratica del Congo per la sicurezza nazionale degli Stati Uniti, lo sforzo per creare un'unit\u00e0 congolese d'\u00e9lite \u00e8 l'ultima spinta dagli Stati Uniti per professionalizzare le forze armate in questa regione strategicamente importante. \nEsistono incentivi economici e strategici per portare maggiore sicurezza al Congo, che \u00e8 ricco di risorse naturali come il cobalto, un metallo strategico e critico utilizzato in molte applicazioni industriali e militari. Il pi\u00f9 grande uso del cobalto \u00e8 nelle superleghe, utilizzate per realizzare parti di motori a reazione. Il cobalto \u00e8 utilizzato anche nelle leghe magnetiche e nei materiali resistenti al taglio e all'usura come i carburi cementati. L'industria chimica consuma quantit\u00e0 significative di cobalto in una variet\u00e0 di applicazioni, inclusi i catalizzatori per il petrolio e la lavorazione chimica; agenti essiccanti per vernici e inchiostri; mani di fondo per smalti porcellanati; decolorante per ceramica e vetro; e pigmenti per ceramiche, vernici e materie plastiche. Il paese possiede l'80% delle riserve mondiali di cobalto. \nSi pensa che a causa dell'importanza del cobalto per le batterie dei veicoli elettrici e della stabilizzazione delle reti elettriche con grandi proporzioni di rinnovabili intermittenti nel mix elettrico, la RDC potrebbe diventare oggetto di una maggiore competizione geopolitica. \nNel 21 \u00b0 secolo, gli investimenti cinesi nella RDC e le esportazioni congolesi verso la Cina sono cresciuti rapidamente. Nel luglio 2019, gli ambasciatori delle Nazioni Unite di 37 paesi, inclusa la RDC, hanno firmato una lettera congiunta all'UNHRC in difesa del trattamento riservato dalla Cina agli uiguri e ad altre minoranze etniche musulmane.\nRelazione bilaterali con gli altri stati.\nCina.\nla Repubblica Democratica del Congo (DRC) intrattengono relazioni diplomatiche pacifiche e economiche\nCon la cina dal 1887 quando la cina era governata dalla dinastia qing le relazioni sono in forte crescita dal 1971.il primo trattato \nUfficiale fra i 2 stati fu firmato nel 1908 allora la RDP era una colonia belga (Congo belga).\nDal 1972, la RPC ha elargito una serie di donazioni alla RDC. Tra cui una fattoria alla periferia di Kinshasa, una raffineria di zucchero a Kisangani, e l'edificio dell'Assemblea Nazionale (al momento costano US $ milioni 42 o US $ 186 milioni nel 2011 dollari [16] ) sono stati tutti costruiti e data alla RDC / Zaire negli anni '70. Il governo cinese ha anche costruito uno stadio da 80.000 posti nel 1994. [5] : 43 Nel 2004, la RPC ha costruito e donato il N'Djili Sino-Congolese Friendship Hospital, consegnandolo al governo della RDC nel 2006. : 44 Secondo AidData, dal 2000 al 2011, ci sono stati circa 21 progetti di finanziamento dello sviluppo ufficiali cinesi identificati nella RDC attraverso vari rapporti dei media. \nNel gennaio 2021, il governo cinese ha accettato di cancellare il debito congolese per un valore di 28 milioni di dollari e ha promesso aiuti per 17 milioni di dollari, principalmente per progetti di sviluppo. Allo stesso tempo, la Repubblica Democratica del Congo ha aderito alla Belt and Road Initiative.\nStati Uniti d'America.\nLa posizione dominante nell'Africa centrale rende la stabilit\u00e0 nella RDC un elemento importante della stabilit\u00e0 complessiva nella regione. Nel dicembre 2006, la RDC ha inaugurato il suo primo presidente democraticamente eletto in oltre 40 anni, il culmine degli sforzi del popolo congolese per scegliere i propri leader attraverso un processo pacifico e democratico. Gli Stati Uniti hanno svolto un ruolo nel processo di pace nella RDC.\nQuando la RDC era conosciuta come Zaire, gli stati uniti avevano una forte alleanza con il paese africano Ci\u00f2 era in parte dovuto al fatto che il leader zairese Mobutu Sese Seko era considerato un forte anticomunista e il governo degli Stati Uniti vedeva nello Zaire un utile cuscinetto di stabilit\u00e0 per prevenire la diffusione del marxismo in Africa. Lo stesso Mobutu era amico della maggior parte dei presidenti degli Stati Uniti durante la sua presidenza ed \u00e8 stato anche in grado di ottenere molti aiuti stranieri dagli Stati Uniti e dall'Occidente. Lo Zaire si trov\u00f2 anche dalla stessa parte degli Stati Uniti e del Sud Africa che combattevano contro rivoluzionari cubani e sovietici durante la guerra civile angolana. Dopo la caduta dell'Unione Sovieticanel 1991, tuttavia, le relazioni si sono indebolite in modo significativo e con il socialismo che rappresentava meno una minaccia per gli interessi occidentali in Africa, il governo degli Stati Uniti ha visto meno bisogno di sostenere il regime di Mobutu, che \u00e8 stato anche accusato di violazioni dei diritti umani. Ci\u00f2 alla fine port\u00f2 al collasso dello Zaire poich\u00e9 Mobutu non era preparato per il destino del suo regime nella prima guerra del Congo. Non molto tempo dopo il cambio di regime, lo Zaire divenne noto come la Repubblica Democratica del Congo.\nGli Stati Uniti rimangono un partner con la RDC e altre nazioni dell'Africa centrale nella loro ricerca di stabilit\u00e0 e crescita nel continente e hanno facilitato la firma di un accordo tripartito sulla sicurezza regionale nella regione dei Grandi Laghi tra la RDC, il Ruanda e l'Uganda in Ottobre 2004. Il Burundi \u00e8 entrato ufficialmente a far parte della Commissione Tripartita nel settembre 2005 e la Commissione Tripartita \u00e8 ora Tripartita Plus. Anche gli Stati Uniti hanno sostenuto l'ONUsforzi per creare un meccanismo di verifica congiunto per monitorare il confine tra la RDC e il Ruanda. Dall'inizio della crisi del Congo, gli Stati Uniti hanno perseguito una strategia diplomatica attiva a sostegno di questi obiettivi. A lungo termine, gli Stati Uniti cercano di rafforzare il processo di riconciliazione interna e democratizzazione all'interno di tutti gli stati della regione per promuovere nazioni stabili, in via di sviluppo e democratiche con le quali pu\u00f2 lavorare per affrontare gli interessi di sicurezza nel continente e svilupparsi reciprocamente vantaggiosi relazioni economiche.\nGli Stati Uniti hanno nominato il loro attuale ambasciatore nella RDC nel 2018 che ha sede a Kinshasa. La RDC ha nominato il suo attuale ambasciatore negli Stati Uniti nel 2000. La RDC \u00e8 stata nell'elenco dei consigli di viaggio del Dipartimento di Stato dal 1977.\nIndia.\nL'India ha aperto la sua ambasciata a Kinshasa nel 1962, ed \u00e8 stato uno dei primi paesi a stabilire una missione diplomatica nel paese \nJoseph Kabila Kabange (allora presidente della RDP) ha visitato l'India per partecipare al primo vertice del forum India-Africa l'8-9 aprile 2008. Ha inoltre tenuto un incontro bilaterale con colloqui bilaterali con il primo ministro Manmohan Singh.\nIl commercio bilaterale tra la RDC e l'India \u00e8 stato pari a 415,39 milioni di dollari nel 2015-16. Le principali merci importate dall'India dalla RDC sono combustibili minerali, oli minerali, rame, perle naturali o coltivate, pietre preziose o semipreziose, semi oleosi e olea e cereali vari. Le principali materie prime che l'India esporta nella RDC sono prodotti farmaceutici, veicoli, macchinari e apparecchiature elettriche, reattori nucleari e caldaie e prodotti siderurgici. \nIl governo indiano si \u00e8 offerto di aiutare il Congo a sviluppare la sua industria mineraria.\nInoltre l'esercito indiano e presente sul suolo della RDC in chiave di mantenimento della pace,nel dicembre 2016 4500 soldati \nIndiani osservatori militari e personale di polizia erano dispiegati nel paese come parte di MONUSCO.\nLa RDP ha la pi\u00f9 grande comunit\u00e0 indiana di tutta l'africa centrale \nGli emigranti indiani provengono dagli stati indiani meridionali mentre una piccola fetta proviene dal nord del india,un'organizzazione della comunit\u00e0 indiana, ha costruito un tempio ind\u00f9 a Kinshasa.\nRussia.\nRepubblica Democratica del Congo ha un'ambasciata a Mosca e un consolato onorario a Ekaterinburg. La Russia ha un'ambasciata a Kinshasa. Le relazioni tra i due paesi furono stabilite il 7 luglio 1960 e furono ripristinate nel 1967.\nLa RDC e la Russia intrattengono relazioni positive. Sergei Lavrov ha incontrato il ministro degli Esteri della RDC nell'aprile 2009, affermando che la Russia aumenter\u00e0 la cooperazione con la Repubblica Democratica del Congo. [1] Nel 2010, trenta ufficiali delle forze armate della Repubblica Democratica del Congo (FARDC) hanno ricevuto borse di studio per studiare nelle accademie militari russe. Questo fa parte di uno sforzo pi\u00f9 grande per migliorare le FARDC da parte della Russia. Nel dicembre 2014 \u00e8 stata aperta a Kinshasa una scuola di lingua russa per l'Accademia diplomatica congolese. Per tutto il 2013 e il 2014, piccoli gruppi di polizia nazionale congoleseha partecipato a periodi di formazione di due mesi in Russia.\nRegno unito.\nLa Repubblica Democratica del Congo ha un'ambasciata a Londra e il Regno Unito ha un'ambasciata a Kinshasa.\nIl Regno Unito ha stabilito la sua prima missione diplomatica con il Congo Free State nel 1902, quando un consolato britannico \u00e8 stato costruito nell'allora capitale Boma.Un viceconsolato successivamente aperto a L\u00e9opoldville nel 1906. Nel 1923 L\u00e9opoldville fu proclamata capitale del Congo Belga e nel 1930 il consolato britannico a Boma chiuse e il viceconsolato a L\u00e9opoldville divenne il consolato. \nInsieme agli Stati Uniti, il Regno Unito \u00e8 stato un sostenitore del regime di Mobutu Sese Seko nello Zaire a causa della posizione anticomunista del regime. Il presidente Mobutu ha effettuato una visita di stato nel Regno Unito nel dicembre 1973. \nLa Repubblica Democratica del Congo \u00e8 un beneficiario degli aiuti del Regno Unito, nel 2014 il Dipartimento per lo sviluppo internazionale ha speso 162,2 milioni di sterline in programmi nella Repubblica Democratica del Congo.\nBelgio.\nIl Belgio ha un'ambasciata a Kinshasa e un consolato generale a Lubumbashi. La Repubblica Democratica del Congo ha un'ambasciata a Bruxelles e un consolato generale ad Anversa. Entrambe le nazioni sono membri dell'Organizzazione internazionale della Francofonia e delle Nazioni Unite.\nDopo cinquant'anni di indipendenza del Congo, la visita del re belga Alberto II fu accolta con controversia poich\u00e9 si diceva che il fratello del re, Baldovino, fosse collegato all'assassinio di Patrice Lumumba, e la famiglia di Lumumba cerc\u00f2 di intentare una causa contro 12 belgi, affermando che la tortura e l'omicidio di Lumumba costituivano crimini di guerra. \nTra le altre controversie, il ministro delle comunicazioni del Congo, Lambert Mende Omalanga, ha descritto un \"atteggiamento inaccettabile della classe politica belga di considerare i problemi congolesi come affari interni del proprio paese\", a seguito di tali accuse come il \"caso molto bizzarro di un invito puramente immaginario di soldati belgi a partecipare alla parata militare a Kinshasa \", tra gli altri. Ha poi detto che \"il colonizzatore alle relazioni colonizzate \u00e8 finito\". Il ministro belga per la cooperazione allo sviluppo, Charles Michel, ha quindi espresso sorpresa per le osservazioni e ha chiesto rispetto per il Belgio. \nDurante una visita di una delegazione del gabinetto belga nel 2008 in Congo, il presidente Joseph Kabila ha affermato di non apprezzare un messaggio portato dal team in merito alle questioni dei diritti umani. Kabila ha detto: \"Il Belgio deve fare una scelta sul tipo di rapporto che vuole avere con la Repubblica Democratica del Congo. Ha una scelta tra avere buoni rapporti come partner in una relazione matura con uno stato sovrano e indipendente o un padrone-schiavo. Noto che ogni volta che una delegazione belga \u00e8 guidata dal ministro degli affari esteri, \u00e8 con molta arroganza, come se i nostri visitatori venissero qui a farci una predica. Questo \u00e8 inaccettabile. Il Congo non lo accetter\u00e0 mai, sicuramente non io. \" \nNel dicembre 2016, quando il presidente Kabila ha annunciato il rinvio delle elezioni e che non si sarebbe dimesso nonostante la fine del suo mandato costituzionale, il governo belga ha annunciato che avrebbe \"riesaminato\" le sue relazioni con la RDC. Il governo belga ha anche consigliato ai suoi cittadini di non visitare la RDC a causa dei disordini politici.Nell'aprile 2017 \u00e8 stato annunciato che il governo congolese aveva informato l'addetto militare belga a Kinshasa che la Repubblica Democratica del Congo avrebbe sospeso la cooperazione militare con il Belgio, dopo che il ministro degli esteri Didier Reynders aveva criticato la scelta del presidente Kabila del nuovo primo ministro, Bruno Tshibala. \nIl 30 giugno 2020, il re Filippo del Belgio ha espresso il suo \"profondo rammarico\", ma non le sue scuse, per le atrocit\u00e0 nello Stato Libero del Congo in una lettera al presidente congolese.\nItalia.\nL'Italia ha un'ambasciata a Kinshasa,la RDC ha un'ambasciata a Roma\nL'italia segue con attenzione \nLa difficile situazione nella RDC,il paese europeo si impegna al miglioramento della democrazia, della stabilit\u00e0 politica e sociale, e dei diritti umani nella nazione africana.\nLe relazioni tra RDC e Italia sono passate alla storia per l'uccisione del ambasciatore italiano Luca Attanasio ucciso mentre si trovava in missione diplomatica nella citt\u00e0 di Goma nel febbraio 2021.\nMessico.\nLa RDC (all'epoca conosciuta come Zaire ) e il Messico stabilirono formalmente relazioni diplomatiche il 31 luglio 1975.\nLa Repubblica Democratica del Congo non ha un accreditamento in Messico. \nIl Messico non ha un'ambasciata o un consolato nella DPC,le relazioni sono accreditate dall'ambasciata messicana in Etiopia.\nIl governo messicano offre ogni anno borse di studio per i cittadini della Repubblica Democratica del Congo per studiare studi post-laurea presso istituti di istruzione superiore messicani. Inoltre, il Messico ha una comunit\u00e0 congolese, alcuni sono professori di spicco che insegnano in universit\u00e0 pubbliche e private nel paese.\nIstruzione.\nIl sistema di istruzione nella Repubblica Democratica del Congo \u00e8 simile a quello del Belgio, in quanto vi sono 6 anni di scuola elementare seguiti da 6 anni di scuola secondaria. Le aree del paese pi\u00f9 istruite sono quelle occidentali, intorno alla capitale Kinshasa, mentre quelle meno istruite sono il Kivu Nord e il Kivu Sud, nell'est.\nDopo la guerra civile durata sei anni alla fine degli anni '90, all'inizio degli anni 2000, oltre 5,2 milioni di bambini nel paese non hanno ricevuto alcuna istruzione. Dalla fine della guerra civile, la situazione \u00e8 migliorata enormemente, con il numero di bambini iscritti alle scuole primarie che \u00e8 passato da 5,5 milioni nel 2002 a 16,8 milioni nel 2018 e il numero di bambini iscritti alle scuole secondarie \u00e8 aumentato da 2,8 milioni nel 2007 a 4,6 milioni nel 2015 secondo l'UNESCO. \nAnche la frequenza scolastica effettiva \u00e8 migliorata notevolmente negli ultimi anni, con una frequenza netta della scuola primaria stimata all'82,4% nel 2014 (l'82,4% dei bambini di et\u00e0 compresa tra 6 e 11 anni frequentava la scuola; 83,4% per i ragazzi, 80,6% per le ragazze).\nSanit\u00e0.\nLa nazione, nonostante tenti di fare progressi verso una sanit\u00e0 migliore, \u00e8 ancora afflitta da malattie facilmente curabili ma molto infettive e mortali, come la malaria trasmessa dalla zanzara anopheles. Endemica nelle zone forestali \u00e8 la tripanosomiasi africana o malattia del sonno, trasmessa dalla mosca tse-tse.\nGli ospedali della Repubblica Democratica del Congo includono il General Hospital di Kinshasa. La Repubblica Democratica del Congo ha il secondo tasso di mortalit\u00e0 infantile pi\u00f9 alto al mondo (dopo il Ciad). Nell'aprile 2011, attraverso l'aiuto della Global Alliance for Vaccines, un nuovo vaccino per prevenire la malattia da pneumococco \u00e8 stato introdotto intorno a Kinshasa. \nNel 2012, \u00e8 stato stimato che circa l'1,1% degli adulti di et\u00e0 compresa tra 15 e 49 anni conviveva con l' HIV / AIDS. Anche la malaria \u00e8 un problema. La febbre gialla colpisce anche la Repubblica Democratica del Congo. \nLa salute materna \u00e8 scarsa nella RDC. Secondo le stime del 2010, la Repubblica Democratica del Congo ha il 17 \u00b0 pi\u00f9 alto tasso di mortalit\u00e0 materna al mondo. Secondo l'UNICEF, il 43,5% dei bambini sotto i cinque anni soffre di arresto della crescita. \nNel maggio 2019, il bilancio delle vittime dell'epidemia di Ebola nella RDC ha superato le 1.000.\nL'agenzia di emergenza alimentare delle Nazioni Unite ha avvertito che in mezzo all'escalation del conflitto e al peggioramento della situazione dopo il COVID-19 nella Repubblica Democratica del Congo, milioni di vite erano a rischio perch\u00e9 potevano morire di fame. Secondo i dati del World Food Programme, quattro persone su dieci in Congo non hanno la sicurezza alimentare e circa 15,6 milioni stanno affrontando la crisi della fame.\nDifesa.\nLe Forces Arm\u00e9es de la R\u00e9publique D\u00e9mocratique du Congo sono le forze armate a cui viene affidata la difesa della Nazione; sono formate dall'Arm\u00e9e Nationale Congolaise (l'esercito), dalla Force A\u00e9rienne du Congo (l'aeronautica militare) e dalla Marine du Congo (la marina militare). Queste forze armate contano circa uomini ma sono molto caotiche a livello organizzativo e sono colpevoli di massacri indiscriminati e stupri contro la popolazione civile, specialmente nelle zone dell'est nazionale.\nLe truppe congolesi hanno combattuto il conflitto del Kivu nella parte orientale del Nord Kivu regione, il conflitto di Ituri nella Ituri regione e altre ribellioni dalla seconda guerra del Congo. Oltre alle FARDC, nel Paese \u00e8 presente anche la pi\u00f9 grande missione di mantenimento della pace delle Nazioni Unite, nota come MONUSCO, con circa 18.000 peacekeepers.\nLa Repubblica Democratica del Congo ha firmato il trattato delle Nazioni Unite sulla proibizione delle armi nucleari.\nForze dell'ordine.\nLa Polizia nazionale congolese (PNC, \"Police nationale congolaise\") \u00e8 la principale forza di polizia nella Repubblica Democratica del Congo.\nTrasporti.\nIl trasporto via terra nella Repubblica Democratica del Congo \u00e8 sempre stato difficile. Il terreno e il clima del bacino del Congo presentano seri ostacoli alla costruzione di strade e ferrovie e le distanze sono enormi in questo vasto paese. La RDC ha pi\u00f9 fiumi navigabili e trasporta pi\u00f9 passeggeri e merci in barca e traghetto rispetto a qualsiasi altro paese in Africa, ma il trasporto aereo rimane l'unico mezzo efficace per spostare merci e persone tra molti luoghi all'interno del paese, specialmente nelle aree rurali. La cattiva gestione economica cronica, la corruzione politica e i conflitti interni hanno portato a un sottoinvestimento a lungo termine delle infrastrutture.\nAerei.\nA giugno 2016, la Repubblica Democratica del Congo aveva una delle principali compagnie aeree nazionali (Congo Airways) che offriva voli all'interno della Repubblica Democratica del Congo. Congo Airways aveva sede all'aeroporto internazionale di Kinshasa. Tutti i vettori aerei certificati dalla RDC sono stati banditi dagli aeroporti dell'Unione europea dalla Commissione Europea, a causa di standard di sicurezza inadeguati.\nDiverse compagnie aeree internazionali servono l'aeroporto internazionale di Kinshasa e alcune offrono anche voli internazionali per l'aeroporto internazionale di Lubumbashi.\nRotaie.\nIl trasporto ferroviario \u00e8 fornito dalla Congo Railroad Company (Soci\u00e9t\u00e9 Nationale des Chemins de Fer du Congo) e dall'Office National des Transports (Congo) (ONATRA) e dall'Office of the Uele Railways (Office des Chemins de fer des Ueles, CFU). Come gran parte delle infrastrutture in Congo, le ferrovie sono mal tenute, sporche, affollate e pericolose.\nStrade.\nLa Repubblica Democratica del Congo ha meno autostrade asfaltate per tutte le stagioni rispetto a qualsiasi paese della sua popolazione e dimensione in Africa - per un totale di 2.250 km (1.400 mi), di cui solo 1.226 km (762 mi) sono in buone condizioni (vedi sotto). Per mettere questo in prospettiva, la distanza stradale attraverso il paese in qualsiasi direzione \u00e8 superiore a 2.500 km (1.600 mi) (ad esempio Matadi a Lubumbashi, 2.700 km (1.700 mi) su strada). La cifra di 2.250 km (1.400 mi) converte in 35 km (22 mi) di strada asfaltata per 1.000.000 di abitanti. I dati comparativi per Zambia e Botswana sono rispettivamente 721 km (448 mi) e 3.427 km (2.129 mi). \nTre percorsi nella rete autostradale transafricana attraversano la Repubblica Democratica del Congo:\nAutostrada Tripoli-Cape Town : questo percorso attraversa l'estremit\u00e0 occidentale del paese sulla strada nazionale n. 1 tra Kinshasa e Matadi, una distanza di 285 km (177 mi) su uno dei pochi tratti asfaltati in pessime condizioni.\nAutostrada Lagos-Mombasa : la Repubblica Democratica del Congo \u00e8 il principale anello mancante in questa autostrada est-ovest e richiede la costruzione di una nuova strada prima di poter funzionare.\nAutostrada Beira-Lobito : questa autostrada est-ovest attraversa il Katanga e richiede una ricostruzione per la maggior parte della sua lunghezza, essendo una pista di terra tra il confine angolano e Kolwezi, una strada asfaltata in pessime condizioni tra Kolwezi e Lubumbashi e una strada asfaltata in discrete condizioni sulla breve distanza dal confine con lo Zambia.\nAcqua.\nLa Repubblica Democratica del Congo e ricoperta da migliaia di chilometri di corsi d'acqua navigabili. il trasporto via acqua \u00e8 stato il mezzo principale per spostarsi in circa due terzi del paese.\nEconomia.\nLa Repubblica Democratica del Congo ha uno dei PIL pro capite pi\u00f9 bassi del mondo, nel 2012 era pari a 231 $ nominali e a 647 $ a parit\u00e0 di potere d'acquisto.\nLa sua economia, sebbene al momento dell'indipendenza nel 1960 fosse la seconda pi\u00f9 industrializzata del continente dopo quella del Sudafrica, \u00e8 stata per diversi anni in difficolt\u00e0, nonostante il territorio della nazione presenti ingenti risorse naturali come miniere di diamanti, rame, uranio, coltan e altri minerali, risorse concentrate maggiormente nella regione del Katanga, sfruttate per\u00f2 da compagnie straniere. Dal 1970 al 2005 il PIL della Repubblica Democratica del Congo \u00e8 cresciuto con un tasso negativo del 3%, questo vuol dire che la sua situazione economica \u00e8 peggiorata di anno in anno. L'economia si \u00e8 deteriorata ulteriormente con il regime di estrema corruzione e cleptocrazia di Mobutu Sese Seko, che ammass\u00f2 miliardi di dollari sfruttando le miniere di diamanti.\nNel 2009, grazie a investimenti internazionali in settori come l'estrazione mineraria, l'agricoltura, la ripresa all'attivit\u00e0 delle centrali elettriche sul fiume Congo e la costruzione di infrastrutture con l'aiuto della Cina, la nazione ha segnato un aumento del PIL del 12%, il pi\u00f9 alto del mondo di quell'anno. Nel settore primario, l'agricoltura e la pesca forniscono il contributo pi\u00f9 significativo. L'allevamento, diffuso soprattutto nell'est della nazione, \u00e8 di tipo tradizionale e quindi poco produttivo. Gli scambi commerciali interni riguardano il cacao, il caff\u00e8, il cotone, l'olio di palma, il t\u00e8, la gomma, lo zucchero e la corteccia di china. Le principali produzioni alimentari, anch'esse destinate al consumo interno, sono: la manioca, le banane, le patate dolci, il riso, il mais, il miglio e i legumi.\nLa Banca centrale del Congo \u00e8 responsabile dello sviluppo e del mantenimento del franco congolese (valuta ufficiale della RDC), che funge da principale forma di valuta nella Repubblica Democratica del Congo. Nel 2007, la Banca Mondiale ha deciso di concedere alla Repubblica Democratica del Congo fino a 1,3 miliardi di dollari di fondi di assistenza nei tre anni successivi. Il governo congolese ha iniziato a negoziare l'adesione all'Organizzazione per l'armonizzazione del diritto commerciale in Africa (OHADA), nel 2009.\nCultura.\nArte.\nPer arte congolese si identifica la produzione inclusa in un'area estesa comprendente il Congo, sia quello un tempo definito \"Leopoldville\" sia quello \"Brazzaville\", il Gabon, la parte meridionale del Camerun e quella settentrionale dell'Angola, delineata per affinit\u00e0 stilistiche, per motivazioni artistiche e per unit\u00e0 linguistica. \nNell'arte congolese sono presenti alcune caratteristiche fondamentali, quali:\nNell'ambito dell'arte congolese si distinguono varie correnti associate ai vari popoli abitanti in zone caratteristiche:\nLetteratura.\nTra gli scrittori della Repubblica Democratica del Congo possiamo ricordare il poeta Kama Sywor Kamanda e il poeta e filosofo Valentin-Yves Mudimbe.\nMusica.\n\u00c8 nota nella Repubblica Democratica del Congo la rumba africana. Tra i cantanti spicca Papa Wemba.\nMedia.\nI giornali della RDC includono L'Avenir, Radion T\u00e9l\u00e9vision Mwangaza, La Conscience, L'Observateur, Le Phare, Le Potentiel, Le Soft e LeCongolais.CD, un quotidiano basato sul web. Radio T\u00e9l\u00e9vision Nationale Congolaise (RTNC) \u00e8 l'emittente nazionale della Repubblica Democratica del Congo. RTNC trasmette in lingala, francese e inglese.\nRadio e Televisione.\nStazioni radio:\nLa radio \u00e8 il mezzo dominante; una manciata di stazioni, tra cui Radio-T\u00e9l\u00e9vision Nationale Congolaise (RTNC) gestita dallo stato , trasmette in tutto il paese. La Missione delle Nazioni Unite (MONUSCO) e una ONG con sede in Svizzera, Fondation Hirondelle, gestiscono una delle principali emittenti del paese, Radio Okapi. La rete impiega personale per lo pi\u00f9 congolese e mira a colmare le divisioni politiche. Radio France Internationale (RFI), ampiamente disponibile in FM, \u00e8 la stazione di notizie pi\u00f9 popolare. La BBC trasmette in FM a Kinshasa (92,7), Lubumbashi (92,0), Kisangani (92,0), Goma (93,3) e Bukavu (102,2).\nCavi Internet.\nElenco dei progetti di cavi in fibra ottica terrestri in Africa African Coast to Europe (ACE), un cavo di comunicazione sottomarino in fibra ottica che collega i paesi lungo la costa occidentale dell'Africa con la Francia.\nWest Africa Cable System (WACS), un cavo di comunicazione sottomarino in fibra ottica che collega i paesi lungo la costa occidentale dell'Africa con il Regno Unito.\nCucina.\nNella repubblica democratica del Congo ci sono molti piatti tipici tra questi ricordiamo:\nMoamba, una salsa o un piatto preparato con una salsa solitamente a base di burro di arachidi.\nNgai ngai ya musaka \u00e8 una salsa o un piatto preparato con una salsa solitamente a base di pericarpo (non i semi) delle noci di palma, il frutto dell'albero africano della palma da olio (Elaeis guineensis), nell'Africa centrale occidentale. \nNgai ngai \u00e8 una foglia chiamata oseille in francese e acetosa in inglese.\nChikwangue o kwanga, a base di manioca, cotta e conservata in foglie di banana, pi\u00f9 scura in alcune parti del paese, quasi bianca in altre parti.\nFufu, piatto appiccicoso a base di farina di manioca. Questo \u00e8 un piatto base tanto quanto il riso o le patate in altri paesi.\nLoso na madesu: riso e fagioli.\nSombe o pondu: zuppa a base di foglie di manioca bollite, pestate e cotte.\nNdakala: piccolo pesce essiccato.\nPili pili: peperoncino molto piccante, servito con quasi tutto, anche occasionalmente essiccato e cosparso di frutta.\nIl vino di palma ottenuto dalla linfa di una palma selvatica, \u00e8 fermentato da lieviti naturali e ha una gradazione alcolica compresa tra il cinque e il sette percento.\nDa ricordare che i piatti tipici congolesi sono composti quasi sempre da un ingrediente Amidaceo accompagnato da carne e verdure sotto forma di stufato.\nAmbiente.\nLa foresta pluviale ricopre gran parte del bassopiano della Repubblica Democratica del Congo e contiene una grande variet\u00e0 di specie alcune delle quali rare ed endemiche, fra queste lo scimpanz\u00e9, il bonobo, il gorilla di montagna, l'okapi. Cinque dei parchi nazionali del paese sono compresi nel patrimonio dell'umanit\u00e0 dell'UNESCO.\nLa guerra civile ha seriamente danneggiato le condizioni economiche e molti dipendenti dei parchi hanno abbandonato il lavoro. Tutti cinque i siti sono elencati nel patrimonio in pericolo. \nNell'ultimo secolo la RDC \u00e8 divenuta il centro principale di quello che \u00e8 chiamato il problema del bushmeat, considerato uno dei pericoli ambientali pi\u00f9 grandi, in pratica consiste nella caccia di animali selvatici con trappole effettuata allo scopo alimentare.\nFlora.\nLa foresta pluviale della RDC non \u00e8 fitta come quella della Guinea. Le specie pi\u00f9 diffuse sono gli alberi della cola, le palme da olio, varie specie di \"Ficus\" e di \"Coffea\". Molto diradate sono le piante di legno pregiato come il mogano e l'ebano. La foresta pluviale si interrompe a sud per lasciare posto, sui rilievi, alla savana e alle steppe. La savana caratterizza anche i rilievi che circondano la depressione del bacino del Congo, sulle montagne occidentali si trovano tratti di foresta lungo il corso dei fiumi. Nella parte finale del Congo sono diffuse le mangrovie e le palme del genere \"Phoenix spinosa\", nelle aree pi\u00f9 interne \u00e8 coltivata la palma da olio.\nFauna.\nParticolarmente varia e abbondante \u00e8 la fauna, tra cui si annovera il leone, l'elefante, il leopardo, lo scimpanz\u00e9, il gorilla, la rarissima specie dei bonobo, la giraffa, l'ippopotamo, la zebra, il bufalo e varie specie di rettili e di uccelli; numerosissimi gli insetti, molti dei quali portatori di malattie endemiche, come la mosca tse-tse e la zanzara Anopheles, che trasmette la malaria. Molte specie animali sono lentamente condotte verso l'estinzione, come per esempio l'Okapi, un erbivoro originario dello stato.\nProblemi ambientali.\nGrandi questioni ambientali \nLe principali questioni ambientali della Repubblica Democratica del Congo includono:\nI rifugiati sfollati causano o sono altrimenti responsabili di una significativa deforestazione, erosione del suolo e bracconaggio della fauna selvatica. \nUn altro problema significativo \u00e8 il danno ambientale derivante dall'estrazione di minerali, in particolare diamanti, oro e coltan, un minerale utilizzato per la produzione di condensatori.\nDeforestazione.\n570.000 ettari (0,2%) di foresta pluviale all'anno a causa della deforestazione, con la pi\u00f9 alta quantit\u00e0 di deforestazione avvenuta tra il 2011 e il 2014. La deforestazione \u00e8 la causa principale della riduzione della biodiversit\u00e0 e della perdita di specie a livello globale, attraverso la perdita e la frammentazione dell'habitat. Uno degli obiettivi dell'OSS 15 \u00e8 ridurre la deforestazione e incoraggiare il rimboschimento entro il 2020. La RDC ha ottenuto un punteggio medio del Forest Landscape Integrity Index 2018 di 7,56 / 10, classificandosi al 36 \u00b0 posto a livello mondiale su 172 paesi.\nLa pi\u00f9 grande foresta pluviale d'africa si trova nella RDP ed costantemente minacciata dalle estrazioni delle materie prime,dal agricoltura e dalle infrastrutture. Il 94% del legno estratto viene usato come combustibile legnoso.\nSport.\nCalcio.\nLa nazionale di calcio della Repubblica Democratica del Congo ha ottenuto il titolo di campione in Coppa d'Africa nel 1968 e nel 1974. Riusc\u00ec a qualificarsi all'edizione del Campionato mondiale di calcio 1974 disputato nell'allora Germania ovest; partecip\u00f2 sotto il nome di Zaire e fu sorteggiata in un girone composto da Brasile, Jugoslavia e Scozia, tuttavia la squadra termin\u00f2 ultima nel girone con 0 punti. Da allora la nazionale congolese non \u00e8 riuscita pi\u00f9 a qualificarsi a un'edizione del campionato mondiale.\nDiversi giocatori congolesi e giocatori di origine congolese, inclusi gli attaccanti Romelu Lukaku, Yannick Bolasie e Dieumerci Mbokani, hanno guadagnato importanza nel calcio mondiale.\nBasket.\nA livello internazionale, il paese \u00e8 particolarmente famoso per i suoi giocatori di basket professionisti NBA. Dikembe Mutombo \u00e8 uno dei migliori giocatori di basket africani ad aver mai giocato. Mutombo \u00e8 ben noto per i progetti umanitari nel suo paese d'origine. Bismack Biyombo, Christian Eyenga ed Emmanuel Mudiay sono altri che hanno ottenuto una significativa attenzione internazionale nel basket.\nLa Federazione di pallacanestro della Repubblica Democratica del Congo (Febaco) \u00e8 l'organo di governo del basket maschile e femminile nella Repubblica Democratica del Congo. Febaco \u00e8 un'affiliata di FIBA Africa e i suoi uffici si trovano a Kinshasa. Dal 2007 il suo presidente \u00e8 Boni Mwawatadi.\nRugby.\nIl rugby \u00e8 uno sport minore ma in crescita nella RDC.\nIl rugby nella Repubblica Democratica del Congo soffre di una serie di ostacoli, come la mancanza di buone reti di trasporto, infrastrutture generali, instabilit\u00e0 politica e guerra, e anche l'estrema povert\u00e0 del paese, il che significa che \u00e8 difficile per lui mantenere un'adeguata struttura della lega nazionale. La RDC \u00e8 un paese particolarmente grande, con i suoi 2.344.858 km\u00b2 (il 12 \u00b0 pi\u00f9 grande al mondo), ma senza l'economia necessaria per mantenerlo.\nLo sport \u00e8 incentrato sulla capitale nazionale, Kinshasa.\nCome molti paesi africani, il legame storico con la Francia \u00e8 una benedizione mista. Per diversi anni, i giocatori di rugby congolesi sarebbero andati a giocare in Francia, il che ha privato lo sport di qualsiasi vera competizione nella RDC.\nL'unione nazionale \u00e8 membro della Confederation of African Rugby, ma non dell'International Rugby Board.\nGiochi olimpici.\nLa Repubblica Democratica del Congo (DR Congo) ha partecipato per la prima volta ai Giochi Olimpici nel 1968, quando era conosciuta come Congo Kinshasa. La successiva apparizione olimpica della nazione fu sedici anni dopo, nel 1984, quando era conosciuta come Zaire. Da allora la nazione ha inviato atleti a competere in ogni Olimpiade estiva, ma non ha mai partecipato ai Giochi olimpici invernali. Ai Giochi del 2000, la nazione fu nuovamente designata Repubblica Democratica del Congo.\nTuttavia Nessun atleta della Repubblica Democratica del Congo ha mai vinto una medaglia olimpica, rendendolo il secondo paese pi\u00f9 popoloso al mondo a non averlo mai fatto, dopo il Bangladesh. \nIl Comitato Olimpico Nazionale per la Repubblica Democratica del Congo \u00e8 stato creato nel 1963 e riconosciuto dal Comitato Olimpico Internazionale nel 1968."}
{"id": "69983", "revid": "112664142", "url": "https://it.wikipedia.org/wiki?curid=69983", "title": "Svevo", "text": ""}
{"id": "69984", "revid": "36426", "url": "https://it.wikipedia.org/wiki?curid=69984", "title": "Matteo Rosselli", "text": "Fu il principale diffusore a Firenze dello stile della Controriforma, e godette di prestigio e autorevolezza per la sua integrit\u00e0 morale, che ne fece uno dei principali punti di riferimento per molti dei giovani della generazione successiva, ovvero i maggiori artisti del Seicento fiorentino (Giovanni da San Giovanni, Francesco Furini, Jacopo Vignali, Domenico Pugliani, Lorenzo Lippi, Giovan Battista Vanni, Volterrano, Stefano Della Bella, Mario Balassi e altri).\nLa principale fonte sulla biografia del pittore \u00e8 la \"Vita\" che gli dedic\u00f2 l'amico Filippo Baldinucci, che ne era stato allievo in giovent\u00f9. Oltre ai ricordi personali, attinse le notizie da un \"libretto\" presso gli eredi dell'artista in cui erano state annotate tutte le pitture fino al 1635. Di lui scrisse anche Luigi Lanzi, indicandolo come una figura cardine da cui era dipeso il preservarsi della tradizione fiorentina del \u2018buon fresco\u2019. \nBiografia.\nOrigini e formazione.\nFiglio di Alfonso Rosselli e di Elena Coppi, nacque in una famiglia numerosa e benestante abitante il Popolo di Santo Stefano al Ponte. A nove anni fu raccomandato dal padre alle cure artistiche di Gregorio Pagani, che lo indirizz\u00f2 allo studio delle opere di Andrea del Sarto, e dei maggiori disegnatori attivi allora a Firenze, quali il Cigoli, Passignano Cristofano Allori e Santi di Tito. Presto acquist\u00f2 quelle competenze pittoriche che gli permisero di diventare il braccio destro dell'artista, rimanendo al suo fianco anche dopo l'immatricolazione all'Accademia delle arti del disegno (26 febbraio 1600). \nNel 1602-1603 Pagani lo mand\u00f2 a Roma assieme al Passignano, dove si trattenne sei mesi lavorando a fianco del maestro alla perduta pala per la basilica Vaticana. Con l'occasione pot\u00e9 vedere e studiare le opere di Raffaello e di Polidoro da Caravaggio, ma la morte del padre lo richiam\u00f2 anzitempo a Firenze. \nAlla morte del maestro, nel 1605, ne eredit\u00f2 la bottega, concludendo numerose pale incompiute: \"Nozze di Cana\", Pistoia, Museo civico; \"Adorazione dei pastori\" in collezione privata; un perduto \"San Giovanni\" per Michelangelo Buonarroti il Giovane. Fu proprio il Buonarroti a prendere il Rosselli sotto la sua protezione, facendogli fare la sua prima opera nota conosciuta, probabilmente i \" Quattro Dottori della Chiesa e san Tommaso d\u2019Aquino\" (1608) passata nel 2009 in asta nel mercato inglese e destinata al cardinale Lorenzo Magalotti a Roma, che vi appare ritratto. \nNel 1607 e nel 1609 inoltre dat\u00f2 rispettivamente un'\"Adorazione dei Magi\" gi\u00e0 in Santa Maria del Portico al Galluzzo e \"Madonna del Rosario e santi\" nella pieve di San Giovanni Decollato a Montemurlo, che mostrano la raggiunta indipendenza come esecutore di grandi pale d'altare.\nAffermazione.\nDal 1608 entr\u00f2 nell'orbita medicea, realizzando alcuni apparati per le nozze del futuro Cosimo II de' Medici con Maria Maddalena d'Austria e per le esequie di Enrico IV di Francia nella basilica di San Lorenzo (1610). Lo stesso Cosimo divenne un suo estimatore, visitandone spesso anche la bottega, come ricorda il Baldinucci. \nCon il crescere della sua notoriet\u00e0, inizi\u00f2 ad essere richiesto dagli ordini religiosi, quale valido interprete delle istanze controriformate. \nNel 1611 visit\u00f2 forse Venezia, dove arricch\u00ec la propria materia cromatica dal confronto con la scuola veneta. Opere di questo periodo sono l'\"Immacolata Concezione tra i santi Filippo Benizzi e Giuliana Falconieri\" (1612, gi\u00e0 nella cappella Falconieri alla Santissima Annunziata e oggi nei depositi di San Salvi) o il \"San Luigi di Francia\" (1613, per l\u2019altare della Nazione francese nella chiesa della Madonna del Carmine a Livorno), caratterizzate da un impianto solenne e dalla ricerca di figure idealizzate, senza tempo. \nDal 1614 la sua \u00e8 una fiorente bottega, da cui uscirono, tra le varie opere, la \"Gloria di san Carlo Borromeo\" (1616, chiesa di San Carlo dei Lombardi, Firenze), dalla trionfale carica controriformistica, il \"Martirio di sant'Andrea\" (1620, Ognissanti, Firenze) e, pi\u00f9 tardi, la \"Trasfigurazione di san Nicola da Tolentino\" (1647-48, Firenze, depositi delle Gallerie fiorentine), che sembrano scandire la creazione di un linguaggio fatto di icone-simbolo del cattolicesimo postridentino.\nCollaborazioni.\nTra il 1614 e il 1618 fu chiamato a decorare quattro lunette nel chiostro Grande della Santissima Annunziata, tutte firmate e datate, e in due casi documentate anche attraverso modelli a olio in collezione privata. In questo ciclo si nota il potenziamento dei mezzi espressivi della sua arte, con un gusto narrativo e ricco di dettagli che ben si armonizza con lo stile degli altri colleghi affermati che comparteciparono all'impresa: Bernardino Poccetti, Ventura Salimbeni e Donato Mascagni.\nNel 1615 inizi\u00f2 il sodalizio artistico con Fabrizio Boschi, fratello dell'orefice Giovan Battista che aveva sposato sua sorella Margherita. Insieme affrescarono il distrutto coro della chiesa di San Pier Maggiore, la cappella Usimbardi in Santa Trinita (1619), e presero poi parte all'impresa collettiva della decorazione della Galleria di Casa Buonarroti per Michelangelo Buonarroti il Giovane (suoi la tela con \"Michelangelo erige i bastioni sulla collina di San Miniato\" e, nel 1627-28, alcuni monocromi, oltre gli affreschi dello studio, 1637).\nNel 1618 inoltre fu tra i decoratori degli armadi della cappella delle Reliquie a palazzo Pitti e, nel 1619-20, della facciata del palazzo Dell'Antella in piazza Santa Croce, sovrinteso dal pi\u00f9 giovane Giovanni da San Giovanni.\nQueste imprese lo misero in buona luce presso la corte medicea, tanto che a partire dal 1619 fu proprio a un'\u00e9quipe di pittori da lui guidata che furono affidate le decorazioni negli appartamenti della villa del Poggio Imperiale, nel Casino di San Marco e nella volta della sala della Stufa a palazzo Pitti, opere in cui si altern\u00f2 a pi\u00f9 riprese fino al 1623. Si tratta soprattutto di lunette e di figure inserite in serrati spartiti decorativi, caratterizzate da un gusto narrativo minuto, legato ancora agli ultimi echi cinquecentisti.\nMaturit\u00e0.\nNel 1623 decor\u00f2 ad affresco la cappella Del Palagio nella Santissima Annunziata, opera tuttora scarsamente leggibile per via della sporcizia, ma recuperabile come dimostrano i saggi di restauro eseguiti. Si tratta tuttavia dell'opera che inaugura la sua fase matura, con le grandi figure degli Evangelisti e delle Virt\u00f9 di san Nicola, titolare della cappella (\"Fortezza\", \"Sapienza\", \"Prudenza\" e \"Liberalit\u00e0\"), caratterizzate da una maggiore fluidit\u00e0 coniugata a un registro pi\u00f9 monumentale.\nIn questo periodo, assai intenso sotto il profilo professionale, dimostr\u00f2 tutta la sua versatilit\u00e0 realizzando opere di grandi dimensioni per le committenze religiose fiorentine, toscane e non solo (a dimostrare l'allargarsi della sua fama), e per alcuni raffinati committenti privati, spaziando dai temi biblici a quelli storico letterari. Si ricordano, in particolare, un \"Trionfo di David\" per il cardinale Carlo de' Medici (1620, Galleria Palatina), un \"San Pietro che risana uno storpio\" (1622, pieve di Marti), la \"Semiramide\" (1622-25, villa della Petraia, gi\u00e0 nella sala delle Udienze al Poggio Imperiale), l'\"Incoronazione della Vergine\" (1624, Santa Maria Maddalena de' Pazzi), \"San Benedetto e le sante Apollonia e Caterina da Siena\" (1625, santuario di Santa Maria della Querce a Lucignano), il \"Congedo di san Paolo\" (1626, duomo di Volterra) e la \"Piet\u00e0\" (1627) spedita alla chiesa di San Vincenzo a Modena. \nNel 1627 lavor\u00f2 per i Domenicani osservanti di San Marco a Firenze, realizzando una lunetta nel chiostro di Sant'Antonino (\"Transito di sant'Antonino\"), a cui segu\u00ec anni dopo anche una pala nella loro chiesa (\"Immagine di san Domenico di Soriano\", 1640).\nEchi barocchi.\nDivenuto ormai uno dei pittori pi\u00f9 richiesti sulla scena fiorentina, la cui bottega era ormai capace di imporre un preciso stile alle rappresentazioni attraverso il numeroso gruppo di dotati allievi, il nuovo decennio si apr\u00ec con una serie di lavori alla chiesa di San Gaetano, commissionati dalla famiglia Bonsi. Decor\u00f2 la cappella della Nativit\u00e0 (1631-32), a cui segu\u00ec un decennio dopo la cappella di Sant'Elena (1644), in cui si nota lo scarto verso una maggiore solennit\u00e0 e monumentalit\u00e0 d'impianto prodotto dal confronto con l'arrivo a Firenze di Pietro da Cortona. \nAll'intonazione semplice e domestica di opere degli anni trenta, come la \"Vergine che porge il Bambino a san Francesco\" (1634, Santa Maria Maggiore) o i due \"Cenacoli\" ancora cigoleschi (convento di Santa Maria degli Angiolini, 1631, e santuario di Montesenario, 1634), si va sostituendo ormai un gusto pi\u00f9 teatrale e coinvolgente, alla ricerca di una maggiore fluidit\u00e0, come nella tela dei \"Santi Gaetano da Thiene, Andrea Avellino e Francesco\" (1640, chiesa di San Gaetano), nell'affresco del \"Cristo nell\u2019orto degli ulivi\" (per la Compagnia di San Benedetto Bianco, di cui era confratello) o nella \"Madonna del Rosario\" del Duomo di Pietrasanta, tra le ultime opere da lui dipinte.\nIl Baldinucci riporta alcune vicissitudini familiari, che turbarono la sua vecchiaia: mai sposatosi, sperava di affidare la propria bottega a uno dei nipoti nati dall'unione di sua sorella Margherita con il fratello di Fabrizio Boschi: il maggiore per\u00f2, Alberto, voleva seguire le orme dello zio ma mor\u00ec giovanissimo a Roma dove era andato per studiare disegno; altri due, Filippo e Domenico, morirono che erano ancora bambini; il quarto, Francesco, non si interessava all'arte e l'ultimo, Giacinto, si fece monaco.\nLa disperazione di non poter trasmettere a nessun parente la sua arte, secondo il Baldinucci, lo trascin\u00f2 lentamente nella depressione che lo accompagn\u00f2 fino alla morte. Venne sepolto nella chiesa di San Marco a Firenze."}
{"id": "69985", "revid": "2178698", "url": "https://it.wikipedia.org/wiki?curid=69985", "title": "Lingue tedesche centrali orientali", "text": "Le lingue tedesche centrali orientali (\"Ostmitteldeutsch\") costituiscono un gruppo dialettale della lingua tedesca, parlato in Germania orientale (ex-Repubblica Democratica Tedesca).\nSuddivisione.\nNe esistono sei varianti fondamentali:\nTuringio.\nIl Th\u00fcringisch \u00e8 parlato in Turingia, Sassonia, Sassonia-Anhalt sudoccidentale e Assia.\nAlto sassone.\nL'Obers\u00e4chsisch \u00e8 parlato nelle regioni tedesche di Sassonia, Sassonia-Anhalt, Brandeburgo e Bassa Sassonia.\nL'\"Obers\u00e4chsisch\" \u00e8 la lingua natale di Martin Lutero, che in esso tradusse la Bibbia nel 1534 dando inizio alla riforma protestante. Per certi versi, il ruolo svolto dall\"'Obers\u00e4chsisch\" \u00e8 paragonabile quello del dialetto fiorentino in Italia ai tempi delle prime opere tradotte in lingua volgare.\nL'\"Obers\u00e4chsisch\" \u00e8 suddivisibile nelle varianti minori:\nLusaziano-brandeburghese.\nIl Lausitzisch-Neum\u00e4rkisch \u00e8 parlato in Polonia, Sassonia e Brandeburgo.\nSi suddivide in \"Lausitzisch\" (Lusaziano), \"S\u00fcdm\u00e4rkisch\" (Brandeburghese Meridionale) e \"Neum\u00e4rkisch\".\nVilamoviano.\nIl Wymysorys \u00e8 un dialetto parlato esclusivamente a Wilamowice (\"Wymysau\"), che unisce elementi di olandese, basso sassone, tedesco centrale orientale, polacco ed inglese.\n\u00c8 parlato ormai solo da circa cento persone, quasi esclusivamente polacchi."}
{"id": "69988", "revid": "110157", "url": "https://it.wikipedia.org/wiki?curid=69988", "title": "CA (azienda)", "text": "CA Technologies, Inc. (precedentemente nota come CA Inc. e Computer Associates) \u00e8 una multinazionale statunitense operante nel settore dello sviluppo e vendita software e soluzioni informatiche. Nel luglio 2018 \u00e8 stata acquisita per 18,9 miliardi di dollari in contanti da Broadcom.\nStoria.\nFondata nel 1976 da Charles B. Wang, un laureato del \"Queens College\" di New York, e da Russell Artzt, la societ\u00e0 inizia vendendo un software chiamato CA-Sort, realizzato per la gestione dei dati e creato da una azienda svizzera omonima. Wang e Artzt creano una nuova societ\u00e0 in collaborazione con Sam Goodner e Max Sevcik della Swiss Company Computer Associates, chiamandola Computer Associates International. Gli algoritmi di ordinamento di CA-Sort e le prestazioni del prodotto (principalmente sulla piattaforma di calcolo DOS/VS), uniti a prezzi modesti, portano l'azienda a una rapida crescita nel mercato nordamericano.\nDal 1980 la societ\u00e0 inizia a guadagnare terreno nel settore dell'informatica, tanto da potersi permettere di comprare l'omologa azienda elvetica lo stesso anno e facendo il suo ingresso nella Borsa di New York nel 1981: quotata al NASDAQ con il simbolo \"CA\", dal 1987 usa il simbolo \"CASI\".\nAll'inizio degli anni 90, la CA si trasferisce da Garden City a Islandia, rimanendo comunque sempre nei dintorni di New York. Nel 2002, il suo fondatore Wang, che ha guidato l'azienda sin dalla sua fondazione, si \u00e8 dimesso dai ruoli di Presidente e Amministratore delegato per far posto al collega di lunga data Sanjay Kumar, che a sua volta si \u00e8 dovuto dimettere nel 2004 per via di uno scandalo finanziario. Dopo un periodo con a capo John A. Swainson, ex membro di punta della IBM e ora approdato in Dell, dal 2013 il CEO \u00e8 Michael P. Gregoire.\nAd oggi, la societ\u00e0 conta circa 15.000 dipendenti sparsi per il mondo, tra cui anche due sedi italiane, a Milano (sede principale) e Roma (filiale). Il fatturato in italia \u00e8 pari a 105,13 milioni di Euro"}
{"id": "69990", "revid": "1958864", "url": "https://it.wikipedia.org/wiki?curid=69990", "title": "Vestfalia", "text": "La Vestfalia (in tedesco: \"Westfalen\" ), o anche, meno correttamente, Westfalia, \u00e8 una regione della Germania, inclusa nei \"land\" della Renania Settentrionale-Vestfalia e Bassa Sassonia, che comprende le citt\u00e0 di Bielefeld, Bochum, Dortmund, Gelsenkirchen, M\u00fcnster.\nOrigine del nome.\nIl nome \"Vestfalia\" significa con probabilit\u00e0 \"pianura occidentale\". La seconda parola, \"Falen\", \u00e8 correlata alle parole germaniche \"Feld\"/\"field\" (\"campo\"), \"flat\" (\"piatto\") e \"floor\" (pavimento, piano), le quali sono tutte collegate al termine latino \"planus\" attraverso una comune radice proto-indoeuropea, *\"pele\", che significa \"piatto\". Con la crescita del nazionalismo nel XIX secolo e nei primi anni del XX secolo, si inizi\u00f2 a fare cenno a una razza \"falica\" (\"f\u00e4lische Rasse\").\nDefinizione.\nNota per la pace siglata nel 1648, che, con la stipulazione di due trattati a M\u00fcnster e Osnabr\u00fcck, pose fine alla guerra dei trent'anni, la Vestfalia \u00e8, approssimativamente, la regione compresa tra i fiumi Reno e Weser, collocata a nord e a sud del fiume Ruhr. Non \u00e8 possibile dare un'esatta definizione dei confini, poich\u00e9 il nome \"Vestfalia\" \u00e8 stato applicato a diverse entit\u00e0 geografiche nel corso della storia. Per questa ragione, i dati sulla sua superficie e sulla popolazione possono risultare molto diversi. La superficie misura tra i 16.000 e i 22.000\u00a0km\u00b2, mentre la popolazione \u00e8 compresa tra i 4,3 e gli 8 milioni di abitanti.\nIn ogni caso, c'\u00e8 disaccordo sul fatto che sia M\u00fcnster che Osnabr\u00fcck, cos\u00ec come Bielefeld e Dortmund, debbano considerarsi citt\u00e0 della Vestfalia. Una definizione della regione da un punto di vista linguistico comprenderebbe l'ex provincia prussiana di Vestfalia (ad eccezione di Siegen-Wittgenstein), Lippe, l'area circostante Osnabr\u00fcck e la pi\u00f9 vasta zona dell'Emsland. L'uso attuale, tuttavia, restringe spesso la nozione del termine alla parte della Renania Settentrionale-Vestfalia.\nSimboli.\nIl simbolo tradizionale della Vestfalia \u00e8 un cavallo bianco su uno sfondo rosso (il \"Westphalenpferd\" o \"Sachsenross\"), che rappresenta i Sassoni. L'immagine \u00e8 stata utilizzata nello stemma della Vestfalia prussiana e in quello dell'attuale Stato della Renania Settentrionale-Vestfalia. Il cavallo bianco \u00e8 anche il simbolo tradizionale della vicina Bassa Sassonia.\nLa \"Westphalenlied\", composta a Iserlohn nel 1886 da Emil Rittershaus, \u00e8 l'inno non ufficiale della regione.\nStoria.\nL'arrivo dei Romani.\nAttorno al I secolo si verificarono in Vestfalia numerose incursioni ed \u00e8 probabile che si siano formati i primi insediamenti romani o \"romanizzati\". La battaglia della foresta di Teutoburgo ebbe luogo vicino ad Osnabr\u00fcck (come si \u00e8 detto sopra, si discute se la citt\u00e0 faccia parte della Vestfalia) e molte delle trib\u00f9 che presero parte al combattimento provenivano dall'area della Vestfalia.\nCarlo Magno.\nSi ritiene che Carlo Magno abbia trascorso molto tempo a Paderborn e nelle zone circostanti. Le guerre sassoni, da lui condotte, si verificarono in parte nella regione che oggi \u00e8 considerata la Vestfalia. Leggende popolari collegano il suo avversario Vitichindo a luoghi vicino a Detmold, Bielefeld, Lemgo, Osnabr\u00fcck e altri posti in Vestfalia. Vitichindo, secondo una leggenda, sarebbe stato sepolto a Enger.\nIl Medioevo.\nInsieme alla Estfalia e a Engern, la Vestfalia era originariamente un distretto del Ducato di Sassonia. Nel 1180, la Vestfalia divenne un ducato per volont\u00e0 dell'imperatore Barbarossa. Il Ducato di Vestfalia comprendeva solamente una piccola area a sud del fiume Lippe.\nInizi dell'et\u00e0 moderna.\nLa riforma protestante ha determinato l'assenza di una religione dominante in Vestfalia. Il cattolicesimo e il luteranesimo hanno pressoch\u00e9 lo stesso peso. Il luteranesimo \u00e8 forte nelle regioni orientali e settentrionali, dove sono presenti numerose chiese libere. M\u00fcnster e soprattutto Paderborn vengono considerate cattoliche. Osnabr\u00fcck, invece, \u00e8 suddivisa equamente tra cattolici e protestanti.\nCon l'imperatore Massimiliano I d'Asburgo, la Wesfalia divenne una entit\u00e0 amministrativa del Sacro Romano Impero Germanico, essendo costituita in una propria provincia o circolo imperiale Renania Settentrionale-Vestfalia, distinto invece dal Ducato di Vestfalia in possesso dell'elettore di Colonia.\nAlcune zone della Vestfalia furono sottoposte al controllo brandeburgo-prussiano durante il Seicento e il Settecento, ma la maggior parte del territorio rimase diviso in ducati e in altre aree feudali di potere. La Pace di Vestfalia del 1648, sancita a M\u00fcnster e Osnabr\u00fcck, mise fine alla guerra dei trent'anni. Di notevole importanza \u00e8 il concetto di sovranit\u00e0 stato-nazione che scatur\u00ec dal trattato.\nLa Prussia.\nDopo la sconfitta dell'esercito prussiano nella battaglia di Jena, la pace di Tilsit del 1807 rese i territori della Vestfalia parte del Regno di Vestfalia tra il 1807 e il 1813. Il regno fu fondato da Napoleone come Stato vassallo della Francia. Questo Stato condivideva solamente il nome con la regione storica, conteneva solo una parte relativamente piccola della Vestfalia ed era costituito invece dalle regioni dell'Ostfalen e dell'Assia.\nDopo il Congresso di Vienna, il Regno di Prussia ricevette una vasta estensione di territori nella regione della Vestfalia e cre\u00f2 la provincia di Vestfalia nel 1815. Le porzioni pi\u00f9 settentrionali dell'ex-regno, che comprendevano la citt\u00e0 di Osnabr\u00fcck, erano state annesse agli Stati di Hannover e Oldenburg.\nLa moderna Vestfalia.\nL'attuale Stato della Renania settentrionale-Vestfalia fu creato nel secondo dopoguerra dall'ex provincia di Vestfalia, la met\u00e0 settentrionale dell'ex provincia prussiana del Reno e l'ex Stato di Lippe. Poich\u00e9 la Renania settentrionale-Vestfalia \u00e8 suddiviso in cinque regioni (\"Regierungsbezirke\"), si potrebbe dire che oggi la Vestfalia \u00e8 composta dai Regierungsbezirke di M\u00fcnster, Detmold e Arnsberg. Gli abitanti di queste zone chiamano, il luogo in cui vivono, Vestfalia nonostante non esista alcuna unit\u00e0 governativa che abbia quel nome."}
{"id": "69991", "revid": "339392", "url": "https://it.wikipedia.org/wiki?curid=69991", "title": "Westfalico", "text": ""}
{"id": "69994", "revid": "57342", "url": "https://it.wikipedia.org/wiki?curid=69994", "title": "Martin Scorsese", "text": "Esponente della \"New Hollywood\", \u00e8 considerato uno dei maggiori e pi\u00f9 importanti registi della storia del cinema. Temi centrali dei suoi film sono la violenza istintiva dell'uomo e il suo rapporto con la colpa, il peccato e la religione. Il suo stile, spesso caratterizzato da sequenze virtuosistiche e violenza iperrealista, trae ispirazione dalla \"Nouvelle Vague\" francese, dal Neorealismo italiano e dal cinema indipendente di John Cassavetes.\nRilevanti nella sua carriera i sodalizi con Daniel Day-Lewis, Harvey Keitel, Joe Pesci e soprattutto con Robert De Niro e Leonardo DiCaprio. Tra i numerosi premi cinematografici ricevuti, l'Oscar alla miglior regia nel 2007 per \"The Departed - Il bene e il male\", la Palma d'oro al Festival di Cannes nel 1976 per \"Taxi Driver\", il Leone d'oro alla carriera al Festival del cinema di Venezia nel 1995, tre Bafta e quattro Golden Globe (di cui uno alla carriera, nel 2010).\nBiografia.\nGli inizi.\nScorsese nasce a Flushing, un quartiere del Queens (New York), il 17 novembre del 1942, figlio di Luciano Charles Scorsese, un impiegato presso una lavanderia, e di Catherine Cappa, una sarta, originari entrambi del Lower East Side di Manhattan. I nonni del regista, sia paterni sia materni, erano immigrati italiani originari rispettivamente di Polizzi Generosa e di Baucina (entrambi comuni della provincia di Palermo), giunti negli Stati Uniti agli inizi del XX secolo. Dopo i primi anni di vita trascorsi nel Queens, la famiglia Scorsese, in seguito a controversie con il proprietario della casa dove vivono in affitto, si vede costretta a tornare a Manhattan, presso Elizabeth Street, una delle vie principali della cosiddetta Little Italy, quartiere dove Scorsese vive una travagliata adolescenza a causa della sua forte asma e della sua piccola stazza, che non gli permettono di inserirsi nelle \"gang\" della zona.\nParallelamente a questa sua emarginazione sviluppa una passione per il cinema, in particolare quello neorealista e western, e una forte credenza religiosa, arrivando a dire che gli unici luoghi in cui si sentisse davvero a suo agio fossero la chiesa e il cinema. L'asma gli procur\u00f2 non pochi problemi, impedendogli anche di praticare attivit\u00e0 sportive. Non possedendo una cinepresa, il giovane Scorsese realizza storyboard di film immaginari fin dalla pre-adolescenza, mostrando i disegni solamente al suo migliore amico.\nVerso il 1956 studia per diventare prete, ma cambia presto idea non riuscendo a conciliare la vita di religioso con i propri ritmi, e nel 1960 si iscrive al corso di cinematografia della New York University, dove dirige i suoi primi cortometraggi in 16 mm, tra cui \"La grande rasatura\", corto simbolo per un'intera generazione di cineasti della \"New Hollywood\", il quale \u00e8 alla base di tutta la filmografia scorsesiana (i caratteri contenuti in questo cortometraggio saranno sempre presenti in tutti i lavori successivi del regista italoamericano).\nIl suo primo lungometraggio ha una gestazione complicata. Nel 1965, grazie ad un prestito della universit\u00e0 di New York, inizia le riprese di un film intitolato \"Bring On the Dancing Girls, \"per poi lasciarle incompiute a causa di alcuni ostacoli nella produzione. Nel 1967, dietro consiglio del suo professore Haig Manoogian, riprende a lavorare al film, girando in 16\u00a0mm e intitolandolo \"I Call First\". Dopo aver aggiunto una sequenza erotica, dietro consiglio del produttore, Scorsese fa uscire il film nel 1969, con il titolo definitivo \"Chi sta bussando alla mia porta\". Il film \u00e8 interpretato da Harvey Keitel alla prima collaborazione col regista insieme alla produttrice Barbara De Fina e la montatrice Thelma Schoonmaker, la quale monter\u00e0 quasi tutti i film di Scorsese a venire.\nDurante le vicissitudini di \"Chi sta bussando alla mia porta\" Scorsese viene chiamato a dirigere \"I killers della luna di miele\", ma dopo una settimana di riprese viene sostituito da Leonard Kastle. Nel 1970 partecipa alla realizzazione del film documentario \"Woodstock\", come assistente alla regia e come supervisore del montaggio. Lo stesso anno dirige il documentario militante \"Scena di strada 1970\", riguardante le manifestazioni contro la guerra del Vietnam.\nAgli inizi degli anni settanta lascia New York per Hollywood, ed entra nella factory di Roger Corman. Il primo lavoro che riceve una vasta distribuzione viene prodotto proprio dalla American International Pictures di Roger Corman: \"America 1929 - Sterminateli senza piet\u00e0\" (1972), con Barbara Hershey e David Carradine.\nI primi successi.\nDopo aver girato \"America 1929\", Corman propose a Scorsese di girare un altro film sullo stesso stile, ma il regista rifiut\u00f2 fermamente per poter girare un film al quale pensava da oltre sei anni: \"Mean Streets - Domenica in chiesa, luned\u00ec all'inferno\", girato con la stessa troupe del film precedente. Scorsese rivers\u00f2 molte delle esperienze vissute da adolescente in questo suo film, attingendo a persone da lui conosciute per caratterizzare i protagonisti del film, prigionieri della Little Italy e incapaci di fuggire da quello che diventa sempre pi\u00f9 un inferno in terra, sempre in bilico fra salvezza e peccato.\nNella pellicola vengono appurati quasi tutti i tratti stilistici connotativi del cinema di Scorsese: dal punto di vista umano, i protagonisti sono persone comuni e veri e propri antieroi emarginati; mentre dal punto di vista artistico Scorsese ricorre ad una fotografia cupa e claustrofobica, incentivata dalla regia sperimentale e dalla musica popolare (la colonna sonora include tra l'altro una versione della canzone napoletana \"Maruzzella\"); inoltre, spesso in gioco sul grande schermo ci sono degli opposti, come la religione e la vita dei gangster. Tra le altre cose il film segn\u00f2 l'inizio della prolifica collaborazione di Scorsese con Robert De Niro, presentatogli da Brian De Palma, che diventer\u00e0 l'attore-feticcio di Scorsese e protagonista di alcuni dei suoi film pi\u00f9 importanti fino al 1995 con \"Casin\u00f2\" e al 2019 con \"The Irishman\".\nDopo aver subito alcune critiche secondo le quali non avrebbe saputo girare un \"film con protagonista una donna\", gir\u00f2 come risposta \"Alice non abita pi\u00f9 qui\" (1974) con protagonista Ellen Burstyn, la quale per il suo ruolo ha vinto il Premio Oscar alla Miglior attrice protagonista nel 1975.\nSuccessivamente Scorsese gira il documentario \"Italoamericani\" (1974), che ha sempre dichiarato essere fra le preferite delle sue opere. Si tratta di una lunga intervista ai suoi genitori, che lancia uno sguardo sulla vita degli immigranti italiani a New York, in particolare nella Little Italy.\nI capolavori.\nTornato alla sua amata New York, Scorsese viene colpito da una sceneggiatura scritta da Paul Schrader dal titolo \"Taxi Driver\" (1976), un'immersione nella mente distorta di un reduce dal Vietnam che non riesce a reinserirsi nella societ\u00e0 a causa degli orrori vissuti durante la guerra; rappresentato come una discesa all'inferno \u00e8 gran parte frutto del periodo di forte depressione vissuto da Schrader il quale ha riversato nella sceneggiatura tutte le sue ansie e insicurezze, portate in maniera cupa, nitida e sperimentale da Scorsese sullo schermo. Acclamato da critica e pubblico come un capolavoro fin dalla sua prima apparizione, \u00e8 considerato uno dei film cardine della New Hollywood oltre che uno dei pi\u00f9 disturbanti, radicali e rappresentativi dei cupi anni che stava passando non solo l'America ma gran parte del mondo occidentale, venendo all'unanimit\u00e0 considerato come uno dei pi\u00f9 grandi film realizzati. Nel ruolo del protagonista fu scelto di nuovo Robert De Niro, e il film vinse la Palma d'oro al Festival di Cannes del 1976 aggiudicandosi anche quattro nomination ai Premi Oscar, lanciando il nome di Scorsese fra i registi pi\u00f9 promettenti della sua generazione.\nSuccessivamente Scorsese dedica alla propria citt\u00e0 un intero film, \"New York, New York\" (1977), un musical che vede ancora Robert De Niro, affiancato da Liza Minnelli, nel ruolo di protagonista. Nonostante il progetto ambizioso e un cast in grande forma, questo film non ottenne un buon successo di pubblico, e venne addirittura considerato da molti un film non pienamente riuscito rispetto ai precedenti film del regista. Fu a causa di questo insuccesso che egli sprofond\u00f2 in una grave forma di depressione che lo spinse all'abuso di droghe, stupefacenti e psicofarmaci.\nMalgrado il peggiorare delle sue condizioni fisiche Scorsese realizza un documentario sull'ultima esibizione live del gruppo musicale The Band, ovvero \"L'ultimo valzer\" (1978) nel quale appaiono volti celebri come Muddy Waters, Bob Dylan, Van Morrison, Eric Clapton, Neil Young e molti altri. Il film riscosse un grande successo nei festival e tra gli amanti della musica, facendo risalire mediaticamente il nome di Scorsese, che per\u00f2 continu\u00f2 a sprofondare sempre di pi\u00f9 nella depressione culminando nel settembre 1978 quando fu ricoverato in ospedale, per un'emorragia interna a causa dell'abuso di stupefacenti.\nScorsese dopo una lunga convalescenza si riprese grazie all'amico Robert De Niro che gli propose di girare \"Toro scatenato \"(1980), la biografia del pugile italoamericano Jake LaMotta. \"Toro scatenato\", girato per ragioni artistiche interamente in bianco e nero, divenne in breve un vero e proprio film cult, nel quale Scorsese rivers\u00f2 tutta la sua sofferenza realizzando il film che ha definito il suo stile radicale, aggiudicandosi due Premi Oscar, al miglior attore protagonista e al montaggio di Thelma Schoonmaker, e facendo uscire il regista dal limbo nel quale era precipitato. \"Toro Scatenato\" \u00e8 considerato tra le pietre miliari del cinema statunitense, inserito al quarto posto nella classifica dei migliori film statunitensi di tutti i tempi dall'American Film Institute.\nNello stesso anno di \"Toro Scatenato\" il regista si sposa con Isabella Rossellini e fa un cameo nel film di Renzo Arbore \"Il pap'occhio\", nella parte di un regista della televisione vaticana.\nLa coppia Scorsese-De Niro, per\u00f2, non termin\u00f2 ancora il sodalizio artistico ma diede vita ad un altro film, la commedia \"Re per una notte \"(1983), un ritratto impietoso degli atteggiamenti paradossali dettati dalla ricerca del successo nel mondo dello star system. Insuccesso sia di pubblico che di critica con gli anni \u00e8 diventato un cult mantenendo inalterate le sue qualit\u00e0 di critica sociale e la sua profonda inquietudine celata sotto un'apparenza di commedia leggera.\nNel 1985 Scorsese gira un piccolo film indipendente fuori dai canoni con protagonista Griffin Dunne, \"Fuori orario. \"Segnato da un grottesco humour nero \u00e8 una rappresentazione vicina all'incubo della vita notturna dei quartieri di New York, fra solitudine ed eccesso, che prende vita dall'avventura del protagonista che cerca in ogni modo di tornare alla sua abitazione, senza riuscire a fuggire dal quartiere nel quale \u00e8 finito per una serie di equivoci. Definito da molti critici come Kafkiano e cupamente gioioso, il film \u00e8 uno dei pi\u00f9 amati dagli ammiratori del regista e uno dei pi\u00f9 inventivi, vincendo la Palma d'oro per la miglior regia al Festival di Cannes del 1986.\nLe controversie e il ritorno al successo.\nNel 1986 Scorsese gira un film su commissione: \"Il colore dei soldi\", con Paul Newman e Tom Cruise, sequel de \"Lo spaccone \"a 25 anni di distanza dal film originale. Il film\" \"frutta a Paul Newman l'Oscar al miglior attore ma viene generalmente considerato come uno dei film meno personali di Scorsese nonostante il grande successo di pubblico all'uscita al cinema.\nUno dei progetti che il regista sognava di fare fin dagli anni settanta era quello di fare un film sulla vita di Ges\u00f9 basato sul libro \"L'ultima tentazione di Cristo\" di Nikos Kazantzakis, libro contestato dai religiosi pi\u00f9 convinti per il suo descrivere Ges\u00f9 come una divinit\u00e0 ma prima di tutto come un uomo, il quale pi\u00f9 volte \u00e8 sul punto di cedere alla tentazione di vivere come una persona normale e di rifiutare il destino predispostogli da Dio. Nel 1983 sembrava poter essere possibile fare il film, ma la Paramount rifiut\u00f2 di produrlo a seguito delle polemiche da parte di associazioni cattoliche. Il sogno di Scorsese si avver\u00f2 nel 1988 quando adatt\u00f2 per il grande schermo il romanzo a patto per\u00f2 di usare un budget modesto, il quale determin\u00f2 una veloce realizzazione del film e un mancato completamento di tutte le intenzioni del regista. Il film che ne venne fuori provoc\u00f2 un grande scandalo: \"L'ultima tentazione di Cristo \"(1988), con Willem Dafoe nei panni di Cristo, fin dalle sue prime apparizioni sollev\u00f2 forti proteste e minacce di boicottaggio, con picchetti dei cristiani davanti ai cinema. Tutto questo contribu\u00ec all'insuccesso del film. Il suo essere considerato come apocrifo e blasfemo mise in cattiva luce le vere qualit\u00e0 del film, come il regista ha dichiarato pi\u00f9 volte: \"\"Il mio film descrive Cristo come completamente divino e al tempo stesso completamente umano, solo cos\u00ec infatti la sua crocifissione ha un senso, se Ges\u00f9 fosse solamente divino e non capace di provare le sensazioni di un uomo non proverebbe nessuna sofferenza nella crocifissione, e non avrebbe nessun valore per l'umanit\u00e0. Il mio film \u00e8 profondamente religioso e rispettoso della cristianit\u00e0, ma non \u00e8 stato capito\".\" Malgrado la forte contestazione all'uscita, il film \u00e8 diventato con gli anni un cult, ma soprattutto per merito della celebre colonna sonora composta da Peter Gabriel.\nNel 1987 dirige il videoclip di \"Bad\", \"title track\" dell'omonimo album della popstar americana Michael Jackson, dalla durata di 18 minuti in una stazione della metropolitana di New York. Il cortometraggio all'epoca \u00e8 il pi\u00f9 costoso di sempre, con 2,2 milioni di dollari investiti per la sua realizzazione.\nNel 1989 Scorsese partecipa al film collettivo \"New York Stories\", formato da tre episodi da circa quaranta minuti, diretti rispettivamente da Scorsese, Francis Ford Coppola e Woody Allen. I tre registi, famosi per aver ambientato gran parte dei loro film nella citt\u00e0 di New York portano sullo schermo, ognuno col proprio stile, tre storie di vita nella grande mela. Malgrado i famosi nomi dei registi il film si rivel\u00f2 un insuccesso sia di pubblico che di critica, la quale per\u00f2 sottoline\u00f2 il valore dell'episodio girato da Scorsese, \"Lezioni dal vero\", con protagonisti Nick Nolte e Rosanna Arquette.\nDurante la lavorazione de \"Il colore dei soldi\" Scorsese lesse il romanzo \"Il delitto paga bene\" \"(Wiseguy)\" scritto da Nicholas Pileggi e basato sulla storia vera del gangster Henry Hill. Scorsese ne rimase fortemente colpito anche per le affinit\u00e0 con la sua infanzia nella Little Italy e nel 1990 lo port\u00f2 sullo schermo con il titolo \"Quei bravi ragazzi (Goodfellas)\". Tornando a collaborare con Robert De Niro e Joe Pesci e scegliendo come protagonista il misconosciuto Ray Liotta il regista torna ad un grandissimo successo di pubblico e di critica. Scorsese introduce uno stile nevrotico e virtuoso mai visto prima, rileggendo completamente le regole dei film gangster e discostandosi nettamente dall'epopea classica raffigurata alla perfezione da Il Padrino di Coppola. Scorsese sfruttando tutto il proprio armamentario stilistico e i ricordi della sua infanzia ha portato sullo schermo un film di eccessi e omicidi dettati dall'istinto animale dei protagonisti, inserendo una colonna sonora martellante fatta di pezzi rock che sono quasi sempre presenti in sottofondo al film e sincronizzati con le immagini. Joe Pesci vinse un Oscar come miglior attore non protagonista per la sua interpretazione del folle e crudele Tommy DeVito e Scorsese si guadagn\u00f2 la terza nomination come miglior regista, dopo quelle per Toro Scatenato e L'ultima tentazione di Cristo, vincendo, inoltre, il Leone d'argento per la regia al Festival di Venezia del 1990. \"Quei bravi ragazzi\" \u00e8 considerato come uno dei migliori film gangster di sempre e compare costantemente nelle classifiche dei film preferiti di pubblico e critica.\nDagli anni novanta al duemila: da De Niro a DiCaprio.\nNel 1988 Scorsese firm\u00f2 un contratto con la Universal Pictures nel quale in cambio della produzione de \"L'ultima tentazione di Cristo\" il regista avrebbe girato un film pi\u00f9 commerciale. Nel 1991 tenne impegno al suo debito e realizz\u00f2 \"Cape Fear - Il promontorio della paura\", remake dell'omonimo film del 1962 con protagonista ancora una volta Robert De Niro, nel ruolo di un fanatico che perseguita un avvocato e la sua famiglia per averlo condannato al carcere per quattordici anni, a causa di uno stupro. Nonostante i toni pi\u00f9 commerciali della pellicola Scorsese non rinuncia a inserire le proprie tematiche come le religiosit\u00e0 e il peccato anche in questo film, ottenendo un grande successo al box office ma al tempo stesso di critica, facendo guadagnare a De Niro la sua ultima nomination agli Oscar come miglior attore e lanciando la giovane Juliette Lewis.\nIl successivo film di Scorsese, tratto dall'omonima opera Premio Pulitzer della scrittrice Edith Wharton, fu \"L'et\u00e0 dell'innocenza\" (1993), film al quale il regista pensava da anni e che realizz\u00f2 scegliendo come protagonisti Michelle Pfeiffer, Daniel Day-Lewis e Winona Ryder. Il film, opera in costume ambientata alla fine dell'Ottocento nell'alta borghesia newyorkese, \u00e8 connotato da una straordinaria ricchezza di dettagli visivi e da una profonda analisi dei rapporti amorosi dell'epoca, che denuncia l'ipocrisia e i perbenismi della borghesia stessa; infatti il film \u00e8 uno dei pochi del regista dove la violenza non \u00e8 esplicita ma sottotraccia, insita nei comportamenti della \"societ\u00e0 bene\" di quel periodo, che non tollerava deroghe alle leggi non scritte della moralit\u00e0.\nNel 1995 Scorsese esce nei cinema con un nuovo film dalle connotazioni gangster: \"Casin\u00f2\", basato su una storia vera e adattato per lo schermo insieme a Nicholas Pileggi, con protagonisti Sharon Stone, Robert De Niro e Joe Pesci, epopea di quasi tre ore sulla nascita e il declino delle bande criminali a Las Vegas dagli anni settanta in poi, oltre che analisi dei sogni di gloria andati in fumo dei protagonisti Sam Rothstein e Nicky Santoro, sia per l'eccesso di denaro e stupefacenti che logorarono sempre di pi\u00f9 i loro ritmi di vita, sia per la comune storia amorosa con l'attraente Ginger. Ambientato a Las Vegas, il film ha delle connotazioni fredde, a sottolineare la distorsione provocata dal denaro sui protagonisti del film, straniamento accentuato dalla violenza disturbante e diretta del film, tanto che Scorsese arriv\u00f2 a dichiarare che non avrebbe mai pi\u00f9 girato un film cos\u00ec truculento. Nello stesso anno, Scorsese riceve il prestigioso Leone d'oro alla carriera al Festival di Venezia.\nSul finire degli anni novanta Scorsese realizz\u00f2 due film che furono un insuccesso di pubblico ma che ricevettero comunque ottimi consensi dalla critica; il primo \u00e8 \"Kundun\" del 1997, dedicato alla vita e all'esilio del Dalai Lama, mentre \u00e8 del 1999 il film \"Al di l\u00e0 della vita\", basato sulla cupa sceneggiatura di Paul Schrader col quale Scorsese ha realizzato i propri film pi\u00f9 disturbanti, come Taxi Driver e L'ultima tentazione di Cristo. Il protagonista del film \u00e8 Nicolas Cage nel ruolo di un paramedico sull'orlo di una crisi nervosa, il quale ha visioni delle persone morte che non \u00e8 riuscito a salvare in tempo. Con l'avvento degli anni 2000 inizia il sodalizio artistico con Leonardo DiCaprio, il pi\u00f9 significativo nella carriera del regista insieme a quello con Robert De Niro. Tale sodalizio porta alla realizzazione di nuove importanti pellicole, che diventano i pi\u00f9 grandi successi di Scorsese al botteghino e lo conducono a vincere l'Oscar nel 2007.\nI due kolossal e l'Oscar del 2007.\nFin dai tempi di \"Mean Streets\" Scorsese stava lavorando insieme al suo amico Jay Cocks su una storia ambientata a New York nella met\u00e0 dell'Ottocento, che narrasse la nascita dell'America moderna basata su sangue e violenza, caratteristica che seppur addomesticata sarebbe rimasta evidente nei quartieri frequentati da giovane dal regista. Pi\u00f9 volte sul punto di essere realizzato e annullato all'ultimo per problemi di budget, il kolossal ha finalmente preso vita nel 2000 quando cominciano le riprese, ed esce nel 2002 dopo varie vicissitudini col titolo di \"Gangs of New York\". Girato quasi interamente nei maestosi set di Cinecitt\u00e0, definito da Scorsese stesso come uno degli ultimi grandi kolossal realizzabili in studio, prima della totale supremazia del cinema digitale. Ridotto a quasi tre ore rispetto alle otto ore originali, il film ha incontrato problemi in produzione esaurendo il budget quando ancora dovevano essere terminate le riprese, costringendo Scorsese e una piccola parte della troupe a girare in grande velocit\u00e0 senza pi\u00f9 gli attori principali sul set, e incontr\u00f2 parecchie problematiche anche in fase di montaggio. Il risultato del film \u00e8 un'epopea epica, violenta e analizzatrice degli istinti degli uomini che hanno forgiato l'America, nata e cresciuta su violente battaglie fra bande per la supremazia sul territorio. Il film \u00e8 la prima collaborazione fra Scorsese e Leonardo DiCaprio, oltre che seconda collaborazione del regista con Daniel Day-Lewis. Guadagnandosi dieci nomination agli Oscar non ne vinse nemmeno uno, sancendo comunque un ritorno di Scorsese a grandi produzioni.\nNel 2004 \u00e8 la volta di \"The Aviator\", film basato sulla vita della leggenda di Hollywood Howard Hughes, per il quale il protagonista Leonardo DiCaprio ha vinto il Golden Globe come miglior attore e Cate Blanchett l'Academy Award come migliore attrice non protagonista. Anche in questo caso si \u00e8 trattato di una produzione imponente, costato 110 milioni di dollari, ad oggi il film pi\u00f9 costoso di Scorsese, premiato con 5 Oscar, di cui 4 in categorie tecniche: miglior fotografia (Robert Richardson), miglior montaggio (Schoonmaker), miglior scenografia (Ferretti-Lo Schiavo), migliori costumi (Sandy Powell). Il film scarnifica la vita di Hughes mostrando tutte le sue paure e ossessioni, come il disturbo ossessivo-compulsivo, esibendo le sue manie di grandezza molte volte irrazionali, ma senza criticarle o elogiarle, mostrando come una persona capace di grandi cose non riesca a capire quando fermarsi, e volando troppo in alto finisce per bruciarsi, proprio come il protagonista del film.\nNel 2006 Scorsese torna a realizzare un film gangster, ma ambientato stavolta nel mondo della criminalit\u00e0 irlandese-americana di Boston: \"The Departed\", remake del film di Hong Kong del 2002 \"Infernal Affairs. \"Il film gioca sul ruolo dei due protagonisti, Leonardo DiCaprio, un poliziotto infiltrato nella cosca mafiosa di Frank Costello (interpretato da Jack Nicholson) e Matt Damon, viceversa, un infiltrato nella polizia che riferisce a Costello in anticipo le mosse delle forze dell'ordine. Per questo lavoro Scorsese riceve il suo primo Oscar come miglior regista e la pellicola viene premiata anche come miglior film, sceneggiatura non originale (a William Monahan) e montaggio (sempre alla Schoonmaker).\nNel 2005 e 2008 Scorsese realizza anche due documentari musicali, rispettivamente , dedicato a Bob Dylan, e nel 2008 \"Shine a Light\", dedicato ai Rolling Stones.\nGli anni 2010.\nIl 17 gennaio 2010 Scorsese riceve il Golden Globe alla carriera e nello stesso anno esce nelle sale la quarta collaborazione fra il regista e Leonardo DiCaprio: \"Shutter Island\", un thriller psicologico tratto dall'omonimo romanzo di Dennis Lehane pubblicato nel 2003. Nel film il protagonista, l'agente dell'F.B.I. Teddy Daniels, interpretato da Leonardo DiCaprio, si trova ad affrontare, durante un'indagine in un inquietante ospedale psichiatrico, le sue paure e i suoi traumi irrisolti. La pellicola \u00e8 un'occasione per Scorsese di cimentarsi in un film di genere al confine fra horror e thriller, sposando la sceneggiatura alla propria padronanza registica.\nNel 2011 Scorsese dirige \"Hugo Cabret\", tratto dal romanzo \"La straordinaria invenzione di Hugo Cabret\" di Brian Selznick. Si tratta del primo film di Scorsese girato in 3D, scelta fatta completamente dal regista che ha cercato di utilizzare il potenziale di questa nuova tecnologia al massimo, tant'\u00e8 che anche nell'edizione Home video il film \u00e8 uscito nello stesso formato, con abbinati gli appositi occhialini stereoscopici. I due giovani protagonisti sono Asa Butterfield, Chlo\u00eb Grace Moretz, perseguitati da un cinico e grottesco Sacha Baron Cohen. Il film ottiene ottimi consensi da parte della critica cinematografica, permettendo al regista di guadagnarsi il suo terzo Golden Globe come migliore regista e conquistando undici candidature al premio Oscar vincendone cinque. Nello stesso anno \u00e8 uscito il suo documentario \"Living in the Material World\", un'incursione nella vita di George Harrison, famoso chitarrista dei Beatles, ed ha collaborato al restauro del capolavoro di Sergio Leone \"C'era una volta in America\", restauro commissionatogli dagli eredi dello stesso Leone.\nIl sodalizio con Leonardo DiCaprio continua con l'adattamento cinematografico di \"The Wolf of Wall Street\", tratto dal libro omonimo e autobiografico di Jordan Belfort. Un ritorno allo stile di \"Quei bravi ragazzi\" per un'analisi del mondo degli yuppies di fine anni ottanta, fra eccessi dettati dal denaro, dal sesso e dalla droga. Il film fa vincere a DiCaprio il secondo Golden Globe (nella categoria Miglior attore per film musical o commedia) e totalizza cinque nomination agli Oscar nelle categorie principali.\nNel 2015, viene ufficializzato che il prossimo film di Scorsese sar\u00e0 \"Silence\", adattamento del romanzo \"Silenzio\", di Sh\u016bsaku End\u014d, sul quale stava lavorando da vent'anni; le riprese inizieranno a fine gennaio. La storia, ambientata nel XVII secolo, narra di due padri gesuiti, mandati in Giappone per indagare sulle persecuzioni ai danni dei cristiani.\nIl 26 settembre 2018 ottiene la cittadinanza italiana dopo aver formulato la richiesta nel 2005.\nNel 2019 esce \"The Irishman\", con protagonisti Robert De Niro, Joe Pesci e Al Pacino, prodotto da Netflix.\nProgetti futuri.\nScorsese ha svolto il ruolo di produttore esecutivo di \"Revenge of the Green Dragons\", diretto da Andrew Lau (gi\u00e0 regista di \"Infernal Affairs\", film che ha ispirato \"The Departed\"). Scorsese ha annunciato che il suo biopic su Frank Sinatra, pianificato da molto tempo, \u00e8 in cantiere, con Phil Alden Robinson come sceneggiatore. In un'intervista per promuovere \"Hugo Cabret\" con Mark Kermode e Simon Mayo sul loro podcast della BBC, Scorsese ha menzionato al fatto che sta lavorando su una serie TV sulla storia dell'industria del rock. Un remake per la TV di \"Gangs of New York\" \u00e8 in sviluppo.\nUno dei prossimi documentari di Scorsese, per la rete HBO, si incentrer\u00e0 sull'ex presidente Bill Clinton. \"Una figura imponente che rimane una delle voci principali nei problemi del mondo, il Presidente Clinton continua a plasmare il dialogo politico sia qui che in giro per il mondo\", ha dichiarato Scorsese. \"Attraverso conversazioni intime, spero di fornire maggiore comprensione di questa figura trascendentale\". Nel gennaio 2015, la lavorazione al progetto \u00e8 stata bloccata, a causa di alcune incomprensioni tra Scorsese e Clinton.\nSebbene Scorsese avesse scelto di girare \"Hugo Cabret\" in digitale in quanto era fotografato in 3D, \"The Wolf of Wall Street\" era inizialmente programmato per essere girato in digitale, nonostante fosse 2D. Thelma Schoonmaker ha espresso la sua delusione al riguardo, dichiarando, \"Sembrerebbe che abbiamo perso la battaglia. Penso che Marty senta che sia sfortunatamente oltre, e che non ci sia un campione dei film pi\u00f9 grande di lui.\" Dopo degli estesi test di confronto durante la pre-produzione, alla fine la maggior parte del film \u00e8 stata girata in pellicola, mentre le scene con il green screen o con scarsa illuminazione sono state girate con l'Arri Alexa. Il film contiene 400-450 scene con effetti visivi.\nNell'agosto 2014 \u00e8 stato annunciato che \u00e8 in sviluppo un biopic sulla famosa band punk rock Ramones, con Scorsese coinvolto nel progetto. Nell'ottobre 2014 \u00e8 stato annunciato che Scorsese produrr\u00e0 un documentario, ancora senza nome, sui Grateful Dead, diretto da Amir Bar-Lev. I membri sopravvissuti Bob Weir, Mickey Hart, Bill Kreutzmann e Phil Lesh hanno acconsentito a farsi intervistare per il documentario. Nel maggio 2015 Lucky Red annuncia l'acquisizione del film \"The Irishman\".\nVita privata.\nScorsese si \u00e8 sposato cinque volte. Nel 1965 ha sposato Laraine Brennan da cui ha avuto una figlia, Cathy, nata nello stesso anno; i due divorziarono nel 1971. Nel 1975 ha sposato l'insegnante e sceneggiatrice Julia Cameron, da cui ha avuto una figlia, Domenica, nata nel 1976; i due divorziarono nel 1977, quando la loro figlia aveva solo 5 mesi. Dal 1979 al 1982 \u00e8 stato sposato con l'attrice Isabella Rossellini e dal 1985 al 1991 con la produttrice Barbara De Fina. Dal 1999 \u00e8 sposato con la produttrice Helen Morris da cui ha avuto, nello stesso anno, la figlia Francesca.\nSodalizio con Robert De Niro.\nScorsese ha collaborato spesso con Robert De Niro, realizzando ben nove film con l'attore. Dopo che gli \u00e8 stato presentato agli inizi degli anni 70, Scorsese scelse De Niro per un ruolo nel film \"Mean Streets - Domenica in chiesa, luned\u00ec all'inferno\", nel 1973. Tre anni dopo, De Niro ha recitato in \"Taxi Driver\", stavolta come protagonista. De Niro ha lavorato nuovamente con Scorsese nel 1977 con \"New York, New York\", film che si rivel\u00f2 un flop. Ciononostante, il loro sodalizio continu\u00f2 anche negli anni ottanta, quando il duo ha realizzato \"Toro scatenato\", che fu un grande successo, e \"Re per una notte\". Negli anni novanta De Niro ha recitato in \"Quei bravi ragazzi\", uno dei film pi\u00f9 apprezzati del duo, in \"Cape Fear - Il promontorio della paura\", e in \"Casin\u00f2\". I due hanno anche prestato le loro voci per due personaggi principali del film d'animazione \"Shark Tale\", del 2004. Scorsese e De Niro sono tornati a lavorare insieme sul set per il film \"The Irishman\", il film \u00e8 stato presentato in anteprima il 27 settembre 2019 al New York Film Festival. Ha avuto una distribuzione limitata nelle sale cinematografiche statunitensi da parte di Netflix a partire dal 1\u00ba novembre 2019. In Italia \u00e8 stato presentato in anteprima alla Festa del Cinema di Roma 2019 il 21 ottobre; \u00e8 stato distribuito nelle sale cinematografiche italiane dal 4 al 6 novembre 2019 (in alcuni casi la distribuzione \u00e8 stata prolungata fino al 21 novembre), per poi essere reso disponibile su Netflix dal 27 novembre dello stesso anno, in contemporanea con gli Stati Uniti. Il regista ritorna a lavorare con De Niro nel 2021 con il film \"Killers of the Flower Moon,\" in uscita nel 2022. \nFilm preferiti.\nNel 2012 la rivista \"Sight &amp; Sound\" ha lanciato un sondaggio, che si ripete ogni 10 anni per decretare il miglior film di tutti i tempi, nel quale ai pi\u00f9 grandi registi contemporanei veniva chiesto di scegliere 10 film tra i loro preferiti. Scorsese scelse in realt\u00e0 12 titoli: "}
{"id": "69996", "revid": "767487", "url": "https://it.wikipedia.org/wiki?curid=69996", "title": "Proagone", "text": "Il proagone (\"proag\u00f2n\") era una cerimonia che si teneva all'inizio di determinati periodi di festa dell'antica Grecia, con lo scopo di dare maggiore informazione al pubblico sulle rappresentazioni teatrali che sarebbero andate in scena, e ottenere un pi\u00f9 intenso coinvolgimento. Ad essa partecipavano i poeti, gli attori, i componenti del coro, i musicisti, i coreghi. I drammaturghi comunicavano il titolo delle loro opere e forse ne esponevano brevemente la trama."}
{"id": "69998", "revid": "2056951", "url": "https://it.wikipedia.org/wiki?curid=69998", "title": "Arte iranica", "text": "L'arte iranica o arte persiana (persiano: \u0647\u0646\u0631 \u0627\u06cc\u0631\u0627\u0646\u06cc) ha uno dei pi\u00f9 ricchi patrimoni artistici nella storia del mondo ed \u00e8 stata importante per l'architettura, la pittura, la tessitura, la produzione della ceramica, la calligrafia, la lavorazione dei metalli e la scultura. In tempi diversi, le influenze dell'arte delle civilt\u00e0 vicine sono state molto importanti, e ultimamente l'arte iranica ha dato e ricevuto importanti influenze come parte degli stili pi\u00f9 ampi dell'arte islamica. L'arte rupestre in Iran \u00e8 la pi\u00f9 antica sopravvissuta.\nDall'Impero achemenide (550 a.C.-330 a.C.) ad oggi, per la maggior parte del tempo, un grande stato di lingua iraniana ha governato su aree simili ai confini moderni dell'Iran, e spesso aree molto pi\u00f9 ampie, talvolta chiamate Grande Iran, dove un processo di persianizzazione culturale ha lasciato risultati duraturi anche quando il governo si \u00e8 separato. Le corti delle dinastie successive hanno generalmente guidato lo stile dell'arte persiana e l'arte sponsorizzata dalla corte ha lasciato molte delle sopravvivenze pi\u00f9 impressionanti.\nNell'antichit\u00e0 i monumenti sopravvissuti dell'arte persiana sono notevoli per una tradizione incentrata sulla figura umana (per lo pi\u00f9 maschile, e spesso reale) e sugli animali. L'arte persiana ha continuato a porre maggiore enfasi sulle figure rispetto all'arte islamica di altre aree, anche se per motivi religiosi ora generalmente evita grandi esempi, specialmente nella scultura. Lo stile islamico generale di fitta decorazione, a disposizione geometrica, si svilupp\u00f2 in Persia in uno stile estremamente elegante e armonioso che combinava motivi derivati da piante con motivi cinesi come la fascia di nuvole, e spesso animali rappresentati in scala molto pi\u00f9 piccola rispetto agli elementi vegetali che li circondano. Sotto la dinastia safavide, nel XVI secolo, questo stile fu utilizzato su un'ampia variet\u00e0 di media e diffuso dagli artisti di corte dello sci\u00e0, principalmente pittori.\nArte antica.\nLe prove di una civilt\u00e0 della ceramica dipinta intorno a Susa sono state datate intorno al 5000\u00a0a.C. Susa era saldamente all'interno della sfera culturale sumera di Uruk durante il periodo omonimo. Un'imitazione dell'intero apparato statale di Uruk, proto-scrittura, sigillo cilindrico con motivi sumeri e architettura monumentale, si trova a Susa, che potrebbe essere stata una colonia di Uruk. In quanto tale, la periodizzazione di Susa corrisponde a quella di Uruk; i periodi \"Primo\", \"Medio\" e \"Tardo\" Susa II (3800-3100 a.C.) corrispondono ai periodi \"Medio\" e \"Tardo\" Uruk.\nPoco dopo la prima colonizzazione di Susa, 6000 anni fa, i suoi abitanti eressero un tempio su una piattaforma monumentale che si ergeva sul piatto paesaggio circostante. L'eccezionalit\u00e0 del sito \u00e8 ancora oggi riconoscibile nell'arte dei vasi di ceramica che venivano posti come offerte in un migliaio o pi\u00f9 di tombe vicino alla base della piattaforma del tempio. Quasi duemila vasi sono stati recuperati dal cimitero, la maggior parte dei quali ora nel museo del Louvre a Parigi. I vasi ritrovati sono eloquenti testimonianze delle conquiste artistiche e tecniche dei loro artefici e contengono indizi sull'organizzazione della societ\u00e0 che li aveva commissionati. I vasi in ceramica dipinta di Susa, nel primo stile pi\u00f9 antico, sono una versione tarda e regionale della tradizione ceramica mesopotamica della cultura di Ubaid che si diffuse in tutto il Vicino Oriente durante il V millennio a.C.\nLo stile Susa I era in gran parte un prodotto del passato e delle influenze delle industrie ceramiche contemporanee nelle montagne dell'Iran occidentale. La ricorrenza in stretta associazione di recipienti di tre tipi, un calice o un bicchiere, un piatto da portata e un vasetto, implica il consumo di tre tipi di cibo, apparentemente ritenuti necessari per la vita nell'aldil\u00e0 quanto lo era nella vita terrena. Le ceramiche di queste forme, che erano dipinte, costituiscono una grande parte dei vasi cimiteriali. Altri sono giare e ciotole da cucina, su cui sono dipinte semplici fasce, e probabilmente costituivano il corredo funerario dei cittadini pi\u00f9 umili, ma anche degli adolescenti e, forse, dei bambini. La ceramica era accuratamente realizzata a mano. Sebbene possa essere stata impiegata una ruota lenta, l'asimmetria dei vasi e l'irregolarit\u00e0 del disegno delle linee e delle bande circostanti indicano che la maggior parte del lavoro veniva eseguito a mano libera.\nRilievi rocciosi di Lullubi.\nI rilievi rocciosi del regno di montagna di Lullubi, specialmente il rilievo roccioso Anubanini, sono rilievi rocciosi risalenti al 2300 a.C. circa o all'inizio del II millennio a.C., i primi rilievi rupestri dell'Iran. Si trovano nella provincia di Kermanshah. Si pensa che questi rilievi abbiano influenzato i successivi rilievi achemenedi di Behistun, circa un millennio e mezzo dopo.\nElam.\nL'arte elamita, dal sud e dall'ovest dell'Iran moderno, condivideva molte caratteristiche con la vicina arte mesopotamica, sebbene fosse spesso meno sofisticata. Sono stati trovati sigilli cilindrici, piccole figure di adoratori, divinit\u00e0 e animali, rilievi poco profondi e alcune grandi statue di sovrani. Ci sono un piccolo numero di vasi d'oro molto fini con figure in rilievo.\nBronzi del Luristan.\nI bronzi del Luristan sono piccoli oggetti di fusione, decorati con scultura in bronzo, della prima et\u00e0 del ferro, che sono stati trovati in gran numero nelle province di Lorestan e Kermanshah nel centro-ovest dell'Iran. Includono un gran numero di ornamenti, strumenti, armi, accessori per cavalli e un numero minore di vasi tra cui situle, e quelli trovati negli scavi si trovavano generalmente nelle sepolture. L'etnia delle persone che li hanno creati rimane poco chiara, anche se potrebbero essere stati persiani, forse imparentati con i moderni lur che hanno dato il nome all'area. Risalgono probabilmente a tra il 1000 e il 650 a.C. circa.\nI bronzi tendono ad essere piatti e usano metallo traforato, come i relativi lavori degli sciti. Rappresentano l'arte di un popolo nomade o transumante, per il quale tutti i beni dovevano essere leggeri e portatili, e gli oggetti necessari come armi, terminali (forse per i pali delle tende), accessori per finimenti per cavalli, spille, tazze e altri piccoli accessori sono altamente decorati sulla loro piccola superficie. Le rappresentazioni di animali sono comuni, in particolare capre o pecore con grandi corna, e le forme e gli stili sono caratteristici e fantasiosi. Il motivo \"Padrone degli anumali\", che mostra un essere umano posizionato tra due animali posti uno di fronte all'altro, \u00e8 molto comune ma normalmente molto stilizzato. Ci sono anche alcune \"padrone degli animali\".\nLa \"Ziwiye hoard\", risalente a circa il 700 a.C., \u00e8 una collezione di oggetti, in gran parte in metallo, forse non tutti ritrovati insieme, circa dello stesso periodo, probabilmente a testimonianza dell'arte delle citt\u00e0 persiane dell'epoca. Delicati oggetti in metallo dell'et\u00e0 del ferro II sono stati trovati a Hasanlu e ancora prima a Marlik.\nAchemenidi.\nL'arte achemenide comprende fregi, rilievi, lavori in metallo, decorazione di palazzi, muratura in mattoni smaltati, artigianato raffinato (muratura, falegnameria, ecc.) e giardinaggio. La maggior parte degli oggetti sopravvissuti, dell'arte di corte, sono sculture monumentali, soprattutto gli altorilievi, i capitelli a doppia testa di animale, della colonna persiana, e altre sculture di Persepoli.\nSebbene i Persiani avessero preso artisti, con i loro stili e tecniche, da tutti gli angoli del loro impero, non produssero semplicemente una combinazione di stili, ma una sintesi di un nuovo stile persiano unico. Ciro il Grande, infatti, aveva alle spalle una vasta eredit\u00e0 antica iraniana; il ricco lavoro in oro achemenide, che le iscrizioni suggeriscono possa essere stato una specialit\u00e0 dei Medi, era ad esempio nella tradizione dei siti precedenti.\nIl rhyton a forma di corno, e di solito terminante a forma di animale, era il tipo pi\u00f9 comune di grande recipiente in metallo sopravvissuto, del quale esiste un bell'esemplare a New York. Ci sono una serie di piccoli gioielli o intarsi in metallo prezioso molto fini, per lo pi\u00f9 con animali, e il Tesoro dell'Oxus ha una vasta selezione di questi oggetti. Piccoli pezzi, tipicamente in oro, venivano cuciti sui vestiti dell'\u00e9lite, e un certo numero di torque d'oro sono sopravvissuti fino ai giorni nostri.\nSculture sulla roccia.\nIl grande rilievo scolpito su roccia, tipicamente posto in alto accanto a una strada e vicino a una fonte d'acqua, era un mezzo comune nell'arte persiana, usato principalmente per glorificare il re e proclamare il controllo persiano sul territorio. Ebbe origine con i rilievi rupestri di Lullubi e Elam, come quelli di Sarpol-e Zahab (circa 2000 a.C.), Kul-e Farah e Eshkaft-e Salman nel sud-ovest dell'Iran, e continu\u00f2 sotto gli Assiri. Il rilievo e iscrizione Behistun, realizzati intorno al 500 a.C. per Dario il Grande, \u00e8 di dimensioni molto pi\u00f9 grandi, riflettendo e proclamando il potere dell'impero achemenide. I governanti persiani comunemente si vantavano del loro potere e delle loro conquiste, fino a quando la conquista musulmana non rimosse le immagini da tali monumenti; molto pi\u00f9 tardi ci fu un piccolo risveglio sotto la dinastia Qajar.\nBehistun \u00e8 insolito per avere un'iscrizione grande e importante, che come l'egiziana stele di Rosetta ripete il suo testo in tre lingue diverse, qui usando tutte scritture cuneiformi: antico persiano, elamita e babilonese (una forma successiva dell'accadico). Questo \u00e8 stato molto importante per la moderna comprensione di queste lingue. Altri rilievi persiani generalmente mancano di iscrizioni e i re coinvolti spesso possono essere identificati solo per ipotesi. Il problema \u00e8 meno problematico nel caso dei Sasanidi per la loro abitudine di mostrare uno stile diverso di corona per ogni re, che pu\u00f2 essere identificato tramite le loro monete.\nNaqsh-e Rostam \u00e8 la necropoli della dinastia achemenide (500\u2013330 a.C.), con quattro grandi tombe scavate nella parete rocciosa. Queste hanno principalmente decorazioni architettoniche, ma le facciate includono grandi pannelli sopra i portali, ciascuno molto simile nel contenuto, con figure del re investito da un dio, sopra una zona con file di figure pi\u00f9 piccole che portano tributi, con soldati e funzionari. Le tre classi di figure sono nettamente differenziate per dimensioni. L'ingresso di ogni tomba \u00e8 al centro di ogni croce, che si apre su una piccola camera, dove il re giaceva in un sarcofago. Si ritiene che la trave orizzontale di ciascuna delle facciate delle tombe sia una replica dell'ingresso del palazzo di Persepoli.\nSolo una ha iscrizioni e l'abbinamento degli altri re alle tombe \u00e8 alquanto speculativo; le figure in rilievo non sono intese come ritratti individualizzati. La terza da sinistra, identificata da un'iscrizione, \u00e8 la tomba di Dario I il Grande (circa 522\u2013486\u00a0a.C.). Si ritiene che le altre tre tombe siano quelle di Serse I (circa 486\u2013465\u00a0a.C.), Artaserse I (circa 465\u2013424\u00a0a.C.), e Dario II (circa 423\u2013404\u00a0a.C.) rispettivamente. Una quinta incompiuta potrebbe essere quella di Artaserse III, che regn\u00f2 al massimo due anni, ma \u00e8 pi\u00f9 probabile che sia quella di Dario III (circa 336-330\u00a0a.C.), ultimo dei sovrani achemenidi. Le tombe furono saccheggiate in seguito alla conquista dell'Impero achemenide da parte di Alessandro Magno.\nBen al di sotto delle tombe achemenidi, vicino al livello del suolo, ci sono rilievi rupestri con grandi figure di re Sasanidi, alcuni che incontrano divinit\u00e0, altri in combattimento. Il pi\u00f9 famoso mostra il re sasanide Sapore I a cavallo, con l'imperatore romano Valeriano che si inchina a lui in segno di sottomissione, e Filippo l'Arabo (un precedente imperatore che pag\u00f2 tributi a Sapore) che tiene il cavallo di Sapore, mentre l'imperatore morto Gordiano III, ucciso in battaglia, giace sotto di esso (sono state suggerite altre identificazioni). Questo commemora la Battaglia di Edessa del 260, quando Valeriano divenne l'unico imperatore romano catturato come prigioniero di guerra, un'umiliazione duratura per i romani. La collocazione di questi rilievi suggerisce chiaramente l'intenzione sasanide di collegarsi alle glorie del precedente Impero achemenide. Ci sono altre tre tombe reali achemenidi, con rilievi simili, a Persepoli, una delle quali rimasta incompiuta.\nI sette rilievi sassanidi, le cui date approssimative vanno dal 225 al 310, mostrano soggetti tra cui scene di investitura e battaglie. Il primo rilievo nel sito \u00e8 Elamita, del 1000 a.C. circa. A circa un chilometro di distanza si trova Naqsh-e Rajab, con altri quattro rilievi rupestri sasanidi, tre re celebranti e uno un sommo sacerdote. Un altro importante sito sasanide \u00e8 Taq-e Bostan con diversi rilievi tra cui due investiture reali e una famosa figura di un catafratto o cavaliere pesante persiano, circa due volte la grandezza naturale, che probabilmente rappresenta il re Cosroe II in sella al suo cavallo preferito Shabdiz; la coppia continu\u00f2 ad essere celebrata nella successiva letteratura persiana. Firuzabad e Bishapur hanno gruppi di rilievi sassanidi, il primo comprendente il pi\u00f9 antico, una grande scena di battaglia, ora molto rovinata. A Barm-e Delak un re offre un fiore alla sua regina.\nI rilievi sassanidi sono concentrati nei primi 80 anni della dinastia, sebbene un insieme importante sia del VI secolo, e in relativamente pochi siti, principalmente nel cuore dell'impero. Quelle successive in particolare suggeriscono che attingono a una tradizione ormai perduta di rilievi simili in stucco nei palazzi. I rilievi rupestri erano probabilmente intonacati e dipinti.\nI rilievi rupestri dei precedenti Selucidi e Parti sono generalmente pi\u00f9 piccoli e pi\u00f9 rozzi, e non tutte le commissioni reali come quelle dei sasanidi. A Behistun, un rilievo precedente che includeva un leone, fu adattato in un Ercole reclinato in uno stile completamente ellenistico, che si adagia su una pelle di leone. Questo \u00e8 stato scoperto solo sotto le macerie relativamente di recente; un'iscrizione lo data al 148 a.C. Altri rilievi in Iran includono un re Assiro, in rilievo poco profondo, a Shikaft-e Gulgul; non tutti i siti con rilievi persiani si trovano nell'Iran moderno. Come altri stili sassanidi, la forma godette una piccola rinascita sotto i Qajar, i cui rilievi includono un grande e vivace pannello che mostra la caccia nel terreno di caccia reale di Tangeh Savashi, e un pannello, ancora in gran parte con la sua colorazione intatta, a Taq Bostan che mostra lo sci\u00e0 seduto con gli inservienti.\nIl catalogo standard dei rilievi persiani pre-islamici elenca gli esempi noti (al 1984) come segue: Lullubi #1\u20134; Elam 5\u201319; Assiria # 20-21; Achemenidi # 22-30; Tardo/post-Achemenidi e Seleucidi #31-35; Parti # 36-49; Sasanidi #50-84; altri # 85-88.\nParti.\nL'arte dei Parti era una miscela di stili, tra quello iraniano e l'arte ellenistica. L'Impero partico \u00e8 esistito, dal 247 a.C. al 224, in quella che oggi \u00e8 la Grande Persia e in diversi territori al di fuori di essa. I luoghi partici sono spesso trascurati negli scavi e le stratificazioni partiche sono difficili da distinguere da quelle che le circondano. La situazione della ricerca e lo stato delle conoscenze sull'arte partica \u00e8 quindi ancora molto frammentaria; la datazione \u00e8 difficile e i resti pi\u00f9 importanti provengono dai margini dell'impero, come a Hatra nel moderno Iraq, che ha prodotto la pi\u00f9 grande quantit\u00e0 di scultura partica mai scavata. Anche dopo la fine della dinastia dei Parti, l'arte nel suo stile continu\u00f2 per qualche tempo nelle aree circostanti. Anche nelle rappresentazioni narrative, le figure guardano frontalmente lo spettatore piuttosto che l'una verso l'altra, una caratteristica che anticipa l'arte della tarda antichit\u00e0 dell'Europa medievale e di Bisanzio. Grande attenzione \u00e8 riservata ai dettagli dell'abbigliamento, che a figura intera \u00e8 rappresentato decorato con elaborati disegni, probabilmente ricamati, anche di grandi dimensioni.\nGli scavi a Dura Europos, nel XX secolo, hanno fornito molte nuove scoperte. L'archeologo classico e direttore degli scavi, Michael Rostovtzeff, si accorse che l'arte dei primi secoli dell'era volgare, a Palmira, Dura Europos, ma anche in Iran fino all'India buddista, seguiva gli stessi principi. Egli chiam\u00f2 queste opere d'arte \"arte partica\".\nLa caratteristica pi\u00f9 importante dell'arte \"partica\" \u00e8 la frontalit\u00e0 che non \u00e8 una caratteristica speciale dell'arte iraniana o partica ed \u00e8 apparsa per la prima volta nell'arte di Palmira. Ci sono dubbi sul fatto che quest'arte possa essere definita \"partica\" o che debba essere associata a una particolare area regionale; non ci sono prove che sia stata creata al di fuori della regione del medio Eufrate e poi portata a Palmira, per esempio. Quest'arte, piuttosto, \u00e8 considerata come uno sviluppo locale comune alla regione centrale dell'Eufrate.\nIn architettura erano molto diffusi i motivi in gesso, ormai quasi tutti andati perduti. Una volta sviluppata la tecnica, coprivano grandi superfici e forse condividevano elementi del loro disegno con tappeti e altri tessuti, anch'essi ormai quasi del tutto perduti. Il rhyton partico continu\u00f2 lo stile achemenide, ma nel migliore dei casi gli animali al terminale (o protome) sono pi\u00f9 naturalistici, probabilmente sotto l'influenza greca.\nSasanidi.\nL'arte sasanide, fu prodotta sotto l'Impero sasanide, dal III al VII secolo, prima che la conquista islamica della Persia fosse completata intorno al 651. Nel 224, l'ultimo re dei Parti fu sconfitto da Ardashir I. La risultante dinastia sasanide sarebbe durata quattrocento anni, governando l'Iran moderno, l'Iraq e gran parte del territorio a est e a nord dell'Iran moderno. A volte il Levante, gran parte dell'Anatolia e parti dell'Egitto e dell'Arabia erano sotto il suo controllo. Inizi\u00f2 una nuova era in Iran e in Mesopotamia, che in molti modi fu costruita sulle tradizioni Achemenidi, inclusa l'arte del periodo. Tuttavia, c'erano anche altre influenze sull'arte del periodo che provenivano dalla Cina e dalle regioni del Mar Mediterraneo.\nL'arte sopravvissuta dei Sasanidi si vede meglio nell'architettura, nei rilievi e nella lavorazione dei metalli, e ci sono alcuni dipinti sopravvissuti di quella che era evidentemente una produzione diffusa. I rilievi in pietra erano probabilmente molto pi\u00f9 numerosi di quelli interni in gesso, di cui sono sopravvissuti solo frammenti. Le sculture autoportanti perdettero popolarit\u00e0 in questo periodo rispetto al periodo dei Parti, ma la Statua colossale di Sapore I \u00e8 una grande eccezione, scolpita da una stalagmite cresciuta in una grotta; ci sono menzioni letterarie di altre colossali statue di re, ora perdute. Gli importanti rilievi rupestri sasanidi sono ricoperti, secondo la tradizione partica, di decorazioni in stucco negli edificia, includendo anche grandi scene figurative.\nL'arte sasanide sopravvissuta raffigura scene cortesi e cavalleresche, con notevole stile, che riflette la vita lussuosa e l'esibizione della corte sasanide come registrata dagli ambasciatori bizantini. Le immagini dei sovrani dominano molte delle opere sopravvissute, sebbene nessuna sia grande quanto la Statua colossale di Sapore I. Le scene di caccia e di battaglia godevano di una popolarit\u00e0 speciale, cos\u00ec come le ballerine e intrattenitrici vestite in modo leggero. Le rappresentazioni sono spesso disposte come uno stemma, che a sua volta potrebbe aver avuto una forte influenza sulla produzione artistica in Europa e in Asia orientale. Sebbene l'arte partica preferisse la vista frontale, le rappresentazioni narrative dell'arte sasanide presentano spesso figure mostrate di profilo o una vista di tre quarti e le viste frontali si verificano meno frequentemente.\nUno dei pochi siti in cui gli affreschi sono sopravvissuti in quantit\u00e0 \u00e8 Panjakent nel moderno Tagikistan, e nell'antico Sogdiana, che era parzialmente, se non del tutto, sotto il controllo del potere centrale sasanide. La vecchia citt\u00e0 fu abbandonata nei decenni successivi alla conquista della citt\u00e0 da parte dei musulmani, nel 722, ed \u00e8 stata ampiamente scavata in tempi moderni. Ampie aree di dipinti murali sono sopravvissute dal palazzo e dalle case private, e sono per lo pi\u00f9 esposte nel Museo dell'Ermitage o a Tashkent. Coprivano intere stanze ed erano accompagnate da grandi quantit\u00e0 di rilievi in legno. I soggetti sono simili all'altra arte sasanide, con re in trono, feste, battaglie e belle donne, e ci sono illustrazioni di poemi epici sia persiani che indiani, oltre a una complessa miscela di divinit\u00e0. Risalgono principalmente al VII e VIII secolo. A Bishapur sono sopravvissuti pavimenti in mosaico in stile greco-romano, che erano probabilmente diffusi in altri ambienti d'\u00e9lite, forse realizzati da artigiani del mondo greco.\nSono sopravvissuti un certo numero di vasi d'argento sasanidi, in particolare piatti o ciotole piuttosto grandi usati per servire il cibo. Questi hanno decorazioni, incise o in rilievo, di alta qualit\u00e0 da un repertorio di corte di re o eroi a cavallo e scene di caccia, combattimento e banchetti, spesso parzialmente dorati. Le brocche, presumibilmente per il vino, possono presentare ragazze danzanti in rilievo. Questi oggetti venivano esportati in Cina e anche verso occidente.\nIl vetro sasanide continu\u00f2 e svilupp\u00f2 la tecnologia del vetro romano. Anche se in forme pi\u00f9 semplici, sembra che fosse disponibile per un'ampia fascia della popolazione, ed era una merce di esportazione di lusso verso Bisanzio e la Cina, comparendo anche in sepolture d'\u00e9lite in Giappone. Tecnicamente si trattava di una produzione di vetro silico-sodico-calcico caratterizzata da vasi in vetro soffiato di grosso spessore, relativamente sobri nella decorazione, che evitavano le tinte unite a favore della trasparenza e con vasi lavorati in un unico pezzo senza decorazioni troppo elaborate. La decorazione consisteva solitamente di motivi solidi e visivi dal calco (rilievi), con sfaccettature a coste e profondamente intagliate, venissero praticate altre tecniche come motivi applicati. La ceramica sasanide non sembra essere stata utilizzata dalle \u00e9lite ed era, per lo pi\u00f9, utilitaristica.\nEvidentemente i tappeti potevano raggiungere un alto livello artistico, come dimostra l'elogio profuso per il Tappeto Baharestan andato perduto dopo la conquista musulmana. Ma gli unici frammenti superstiti, che potrebbero provenire dalla Persia sasanide, sono produzioni pi\u00f9 umili, probabilmente realizzate da trib\u00f9 nomadi. I tessuti sasanidi erano famosi e ne sono sopravvissuti frammenti, per lo pi\u00f9 con disegni basati su animali.\nPrimo periodo islamico.\nPrima della conquista mongola.\nLa Persia riusc\u00ec a mantenere la sua identit\u00e0 culturale dopo la conquista islamica, che fu completata nel 654, e i conquistatori arabi rinunciarono presto ai tentativi di imporre la lingua araba alla popolazione, sebbene fosse divenuta la lingua utilizzata dagli studiosi. I popoli turchi divennero sempre pi\u00f9 importanti nella Grande Persia, in particolare nelle zone orientali, portando a una tradizione culturale turco-persiana. La struttura politica era complessa, con potere effettivo spesso esercitato dai governanti locali.\nNishapur durante l'epoca d'oro islamica, in particolare nel IX e X secolo, fu uno dei grandi centri della ceramica e delle arti correlate. La maggior parte dei manufatti in ceramica scoperti a Nishapur sono conservati nel Metropolitan Museum of Art di New York e nei musei di Teheran e Mashhad. La ceramica prodotta a Nishapur mostrava legami con l'arte sasanide e dell'Asia centrale.\nLa decorazione architettonica islamica geometrica in stucco, piastrelle, mattoni, legno intagliato e pietra divenne elaborata e raffinata, e insieme ai tessuti indossati dai ricchi era probabilmente il principale tipo di arte, con altri tipi essenzialmente limitati alla sfera privata dei ricchi. I tappeti appaiono in diversi resoconti della vita dell'epoca, ma non ne rimane alcuno; erano forse principalmente un'arte popolare e rurale in questo periodo. Furono prodotti metalli molto decorati in leghe di rame (bronzo), apparentemente per un sofisticato mercato urbano. Apparentemente esistevano equivalenti in oro e argento, ma sono stati per lo pi\u00f9 riciclati per i loro materiali preziosi; i pochi sopravvissuti furono per lo pi\u00f9 scambiati a nord con pellicce e poi sepolti come oggetti funerari in Siberia. L'iconografia sasanide di eroi a cavallo, scene di caccia e governanti seduti rimasero popolari nella ceramica e nella lavorazione dei metalli, spesso circondati da elaborate decorazioni geometriche e calligrafiche. Anche i ricchi tessuti di seta, che erano un'importante esportazione dalla Persia, continuarono a utilizzare le figure animali, e talvolta umane, dei loro predecessori sasanidi.\nIl periodo Samanide vide la creazione di ceramiche epigrafiche. Questi pezzi erano tipicamente vasi in terracotta con scritte nere in caratteri cufici dipinte su una base bianca. Questi vasi erano tipicamente incisi con benedizioni o proverbi e usati per servire il cibo. Samarcanda e Nishapur erano entrambi centri di produzione di questo tipo di ceramica.\nI Selgiuchidi, nomadi di origine turca dell'attuale Mongolia, apparvero sulla scena della storia islamica verso la fine del X secolo. Presero Baghdad nel 1048, prima di estinguersi nel 1194 in Iran, anche se la produzione di opere \"selgiuchide\" continu\u00f2 fino alla fine del XII e all'inizio del XIII secolo sotto gli auspici di sovrani e mecenati pi\u00f9 piccoli e indipendenti. Durante la loro epoca, il centro della cultura, della politica e della produzione artistica si spost\u00f2 da Damasco e a Baghdad, Merv, Nishapur, Rayy e Isfahan, tutti in Iran. I palazzi selgiuchidi erano decorati con figure in stucco.\nIl mecenatismo popolare si espanse a causa di un'economia in crescita e di una nuova ricchezza urbana. Le iscrizioni, in architettura, tendevano a concentrarsi maggiormente sui committenti dell'opera. Ad esempio, sultani, visir o funzionari di grado inferiore erano spesso menzionati nelle iscrizioni sulle moschee. Nel frattempo, la crescita della produzione e della vendita di opere d'arte sul mercato di massa, le rese pi\u00f9 comuni e accessibili a commercianti e professionisti. A causa dell'aumento della produzione, sono sopravvissuti molti oggetti all'era selgiuchide e possono essere facilmente datati. Pi\u00f9 ambigua \u00e8 invece la datazione delle opere precedenti. \u00c8, quindi, facile scambiare l'arte selgiuchide come un nuovo sviluppo piuttosto che come eredit\u00e0 di fonti classiche iraniane e turche.\nLe innovazioni nella ceramica di questo periodo includono la produzione di ceramica mina'i, dipinti a smalti con figure su sfondo bianco. Questa \u00e8 la prima ceramica in assoluto a utilizzare la pittura \"smalto su smalto\", che inizi\u00f2 in Cina solo leggermente pi\u00f9 tardi e in Europa nel XVIII secolo. Questo e altri tipi di ceramica fine usavano ceramica vitrea, una pasta a base di silice, piuttosto che argilla. I lavoratori dei metalli sperimentarono i loro intricati disegni martellati con intarsi di metalli preziosi. In tutta l'era selgiuchide, dall'Iran all'Iraq, avvenne un'unificazione della pittura libraria. Questi dipinti hanno figure animalesche che trasmettono un forte significato simbolico di fedelt\u00e0, tradimento e coraggio.\nI Persiani adottarono gradualmente la scrittura araba dopo la conquista, e la calligrafia persiana divenne un importante mezzo artistico, spesso usato come parte della decorazione di altre opere nella maggior parte dei media.\nSotto Genghis Khan.\nDurante il XIII secolo i Mongoli, sotto la guida di Gengis Khan, invasero il mondo islamico. Dopo la sua morte, il suo impero fu diviso tra i suoi figli, con la formazione di diverse dinastie: la Yuan in Cina, gli Ilkhanidi in Iran e l'Orda d'Oro nel nord dell'Iran e nella Russia meridionale, le ultime due convertite all'Islam nel giro di pochi decenni.\nUna ricca civilt\u00e0 si svilupp\u00f2 sotto questi \"piccoli khan\", che originariamente erano sottomessi all'imperatore Yuan, ma divennero rapidamente indipendenti. L'attivit\u00e0 architettonica si intensific\u00f2 con la sedentariet\u00e0 dei mongoli, che conservarono tracce delle loro origini nomadi, come l'orientamento nord-sud degli edifici. Contemporaneamente si verific\u00f2 un processo di \u201ciranizzazione\u201d e vennero riprese le costruzioni secondo tipologie prestabilite, come le moschee \u201cdi tipo iraniano\u201d. Anche l'arte del libro persiano nacque sotto questa dinastia, e fu incoraggiata dal mecenatismo aristocratico con grandi manoscritti come il \"Jami' al-tawarikh\" compilato da Rashid al-Din Hamadani, e il Demotte o Grande Shahnameh mongolo, probabilmente commissionato da suo figlio. Apparvero nuove tecniche nella lavorazione della ceramica, come la \"lajvardina\" (una variazione sul lustro), e l'influenza cinese divenne percepibile in tutte le arti.\nTimuridi.\nDurante l'Impero timuride, inizi\u00f2 l'et\u00e0 d'oro della pittura persiana e l'influenza cinese continu\u00f2, poich\u00e9 gli artisti timuridi perfezionarono l'arte persiana del libro, che combina carta, calligrafia, miniatura, illustrazione e rilegatura in modo brillante e colorato. Fin dall'inizio \u00e8 stata utilizzata la carta, anzich\u00e9 la pergamena come in Europa. Fu l'etnia mongola del Khanato Chagatai e timuride dei Khan la fonte della rappresentazione stilistica della figura umana nell'arte persiana durante il Medioevo. Questi stessi mongoli si sposarono con persiani e turchi dell'Asia centrale, adottando persino la loro religione e le loro lingue. Eppure il loro semplice controllo del mondo in quel momento, in particolare ne XIII-XV secolo, si rifletteva nell'aspetto idealizzato dei persiani come mongoli. Sebbene la composizione etnica si and\u00f2 gradualmente a fondere con iraniani e popoli della Mesopotamia, lo stile mongolo continu\u00f2 anche dopo, e attravers\u00f2 l'Asia minore e persino il Nord Africa.\nTappeti.\nLa tessitura dei tappeti \u00e8 una parte essenziale della cultura persiana e dell'arte iranica. All'interno del gruppo dei tappeti orientali, prodotti dai paesi della cosiddetta \"cintura del tappeto\", il tappeto persiano si distingue per la variet\u00e0 dei suoi disegni molto elaborati.\nTappeti persiani di vario tipo venivano tessuti in parallelo da trib\u00f9 nomadi, in laboratori di villaggi e citt\u00e0, e da manifatture della corte reale. In quanto tali, rappresentano linee di tradizione diverse e simultanee e riflettono la storia dell'Iran e dei suoi popoli. I tappeti tessuti nelle manifatture della corte safavide di Isfahan, durante il XVI secolo, sono famosi per i loro colori elaborati e il disegno artistico e oggi sono custoditi nei musei e nelle collezioni private di tutto il mondo. I loro modelli e disegni hanno stabilito una tradizione artistica, per le manifatture di corte, che \u00e8 stata mantenuta in vita durante l'intera durata dell'impero persiano fino all'ultima dinastia reale dell'Iran. Eccezionali tappeti Safavidi comprendono il tappeto Ardabil (ora a Londra e a Los Angeles) e il tappeto dell'incoronazione (ora a Copenaghen). Molto precedente, il tappeto Baharestan \u00e8 un manufatto sasanide perduto creato per il palazzo reale di Ctesifonte, mentre il pi\u00f9 antico tappeto significativo, il tappeto di Pazyryk fu probabilmente realizzato in Persia.\nTappeti tessuti in citt\u00e0 e centri regionali come Tabriz, Kerman, Mashhad, Kashan, Isfahan, Na'in e Qom si caratterizzano per le loro specifiche tecniche di tessitura e per l'utilizzo di materiali, colori e fantasie di alta qualit\u00e0. Manifatture cittadine come quelle di Tabriz hanno svolto un importante ruolo storico nel far rivivere la tradizione della tessitura dei tappeti dopo periodi di declino. I tappeti tessuti dai villaggi e dalle varie trib\u00f9 dell'Iran si distinguono per la lana fine, i colori vivaci ed elaborati e i motivi specifici e tradizionali. I tessitori nomadi e dei piccoli villaggi spesso producono tappeti con disegni pi\u00f9 audaci e talvolta pi\u00f9 grossolani, che sono considerati i tappeti pi\u00f9 autentici e tradizionali dell'Iran, in contrasto con i disegni artistici e pre-programmati dei luoghi di lavoro pi\u00f9 grandi. I tappeti Gabbeh sono il tipo di tappeto pi\u00f9 conosciuto di questa linea di tradizione.\nL'arte e l'artigianato della tessitura dei tappeti hanno attraversato periodi di declino nel corso di disordini politici o sotto l'influenza delle esigenze commerciali. Soffrirono particolarmente l'introduzione di coloranti sintetici durante la seconda met\u00e0 del XIX secolo. La tessitura dei tappeti svolge ancora un ruolo importante nell'economia dell'Iran moderno. La produzione moderna \u00e8 caratterizzata dal revival della tintura tradizionale con colori naturali, dalla reintroduzione dei tradizionali motivi tribali, ma anche dall'invenzione di disegni moderni e innovativi, tessuti con la tecnica antica. I tappeti persiani tessuti a mano sono stati considerati oggetti di alto valore e prestigio, artistico e utilitaristico, dalla prima volta in cui vennero citati dagli antichi scrittori greci, fino ad oggi.\nSebbene il termine \"tappeto persiano\" si riferisca pi\u00f9 spesso a tessuti a pelo lungo, tappeti a tessitura piatta come Kilim, Soumak e tessuti ricamati come Suzani fanno parte della ricca e articolata tradizione della tessitura persiana. La Persia era famosa per i suoi tappeti tessuti.\nNel 2010, le \"abilit\u00e0 tradizionali della tessitura dei tappeti\" in F\u0101rs e a Kashan sono state iscritte nei patrimoni orali e immateriali dell'umanit\u00e0.\nMiniatura persiana.\nUna miniatura persiana \u00e8 un piccolo dipinto su carta, che si tratti di un'illustrazione di un libro o di un'opera d'arte separata, destinata ad essere conservata in un album di tali opere chiamato \"muraqqa\". Le tecniche sono ampiamente paragonabili alle tradizioni occidentali e bizantine di miniature in manoscritti miniati. Sebbene vi sia una pi\u00f9 antica tradizione persiana di pittura murale, il tasso di sopravvivenza e lo stato di conservazione delle miniature sono migliori, e le miniature sono la forma di pittura persiana pi\u00f9 conosciuta in Occidente, e molti degli esempi pi\u00f9 importanti si trovano in Occidenteo in musei turchi. La pittura in miniatura divenne un significativo genere persiano nel XIII secolo, ricevendo l'influenza cinese dopo le conquiste mongole, e il culmine della tradizione fu raggiunto nel XV e XVI secolo. La tradizione continu\u00f2, sotto qualche influenza occidentale, e ha diversi esponenti moderni. La miniatura persiana ha influenzato altre tradizioni islamiche di miniatura, principalmente la miniatura ottomana in Turchia, e la miniatura Mughal nel sub-continente indiano.\nLa tradizione crebbe dall'illustrazione di libri, documentando molte scene narrative, spesso con molte figure. Le convenzioni rappresentazionali che si svilupparono erano efficaci ma diverse da quelle occidentali della prospettiva. Le figure pi\u00f9 importanti possono essere un po' pi\u00f9 grandi di quelle intorno e le scene di battaglia possono essere davvero molto affollate. La recessione (profondit\u00e0 nello spazio dell'immagine) \u00e8 indicata posizionando figure pi\u00f9 distanti pi\u00f9 in alto nello spazio. Grande attenzione \u00e8 riservata allo sfondo, che sia un paesaggio o un edificio, e il dettaglio e la freschezza con cui vengono mostrati piante e animali, i tessuti di tende, tendaggi o tappeti, o i motivi delle piastrelle sono una delle grandi attrazioni della forma. L'abbigliamento delle figure \u00e8 mostrato con grande cura, sebbene gli artisti comprensibilmente spesso evitassero di raffigurare il tessuto fantasia che probabimelmente molti avrebbero indossato. Gli animali, in particolare i cavalli che compaiono molto spesso, sono per lo pi\u00f9 mostrati di traverso; anche le storie d'amore, che costituiscono gran parte del materiale classico illustrato, sono condotte in gran parte in sella, per quanto riguarda il principe-protagonista. I paesaggi sono molto spesso montuosi (le pianure che costituiscono gran parte della Persia sono raramente mostrate), spesso indicati da un alto orizzonte ondulato e da affioramenti di roccia nuda che, come le nuvole nella zona di cielo normalmente piccola lasciata sopra il paesaggio, sono raffigurati in convenzioni derivate dall'arte cinese. Anche quando viene mostrata una scena in un palazzo, il punto di vista spesso sembra essere da un punto di alcuni metri nell'aria.\nAll'arte persiana, sotto l'Islam, non era mai stato proibito completamente di dipingere la figura umana, e nella tradizione della miniatura la raffigurazione delle figure, spesso in gran numero, \u00e8 centrale. Ci\u00f2 era in parte dovuto al fatto che la miniatura era una forma privata, conservata in un libro o in un album e mostrata solo a persone scelte dal proprietario. Era quindi possibile essere pi\u00f9 liberi che nei dipinti murali o in altre opere viste da un pubblico pi\u00f9 ampio. Non \u00e8 noto che il Corano e altre opere puramente religiose siano state illustrate in questo modo, sebbene le storie e altre opere letterarie possano includere scene legate alla religione, comprese quelle raffiguranti il profeta Maometto, dopo il 1500, di solito senza mostrare il volto.\nOltre alle scene figurative in miniature e bordure, c'era uno stile parallelo di decorazione ornamentale non figurativa che si ritrovava nelle bordure e nei riquadri delle pagine dei libri, e negli spazi all'inizio o alla fine di un'opera o di una sezione, e spesso per intero in pagine che fungevano da frontespizi. Nell'arte islamica questo \u00e8 indicato come \"illustrazione\" e i manoscritti del Corano e di altri libri religiosi spesso includevano un numero considerevole di pagine miniate. I disegni riflettevano il lavoro contemporaneo in altri media, in periodi successivi particolarmente vicini a copertine di libri e tappeti persiani, e si pensa che molti disegni di tappeti siano stati creati da artisti di corte e inviati alle officine delle province per la tessitura.\nSafavidi.\nL'arte safavide \u00e8 quella praticata durante la dinastia safavide persiana, dal 1501 al 1722. Fu un punto culminante per l'arte del libro e dell'architettura, includendo anche ceramica, metallo, vetro e giardini. Le arti del periodo safavide mostrano uno sviluppo molto pi\u00f9 unitario che in qualsiasi altro periodo dell'arte persiana, con lo stesso stile, diffuso dalla corte, nei tappetis, nell'architettura, nella ceramica e nelle miniature.\nQuando i Safavidi presero il trono, l'arte persiana si era divisa in due stili: a est una continuazione degli stili timuridi e a ovest uno stile turkmeno. Due sovrani della nuova dinastia riuscirono a incoraggiare nuovi stili che si diffusero in tutti i loro territori: Sci\u00e0 Tahmasp I, che regn\u00f2 dal 1524 al 1576 ma perse interesse per l'arte dopo il 1555 circa, e Sci\u00e0 Abbas I.\nI disegni d'imitazione cinesi apparvero nell'arte persiana del XV secolo. Gli studiosi hanno notato che le opere esistenti del periodo post-mongolo contengono un'abbondanza di motivi comuni all'arte cinese come draghi, simurg, fasce di nuvole, tronchi d'albero nodosi e fiori di loto e peonia. Le cineserie erano popolari in questo periodo. I temi che erano diventati standard nell'arte persiana del XVI e XVII secolo includevano scene di caccia, paesaggi con animali e cavalieri che combattevano contro leoni. Scene letterarie raffiguranti favole di animali e draghi erano presenti anche nelle opere d'arte di questo periodo. Gli studiosi non hanno trovato prove del disegno persiano prima delle invasioni mongole, ma si ritiene che la caccia, il combattimento tra uomini e animali e le favole di animali siano stati temi persiani o dell'Asia centrale.\nArte del libro.\nSotto i Safavidi, l'arte del libro, in particolare la miniatura persiana, costituiva la forza trainante essenziale delle arti. Il \"ketab khaneh\", la biblioteca-laboratorio reale, forniva la maggior parte delle fonti di motivi per tappeti, ceramiche o oggetti di metallo. Vari tipi di libri furono copiati, miniati, rilegati e talvolta illustrati: libri religiosi, Corano, ma anche commenti al testo sacro e opere teologiche, e libri di letteratura persiana, lo \"Sh\u0101h-N\u0101meh\", \"Khamsa\" di Nizami, Jami' al-tawarikh di Rashid al-Din Hamadani, e resoconti pi\u00f9 brevi del Mi'raj, o \"Viaggio notturno\" del Profeta Maometto.\nLa carta spagnola musulmana, arrivata in Iran all'inizio XIII secolo, \u00e8 sempre stata utilizzata. C'era un uso frequente di carte colorate. Verso il 1540 apparve anche una carta marmorizzata, che scomparve rapidamente. Le rilegature erano per lo pi\u00f9 in cuoio marocchino colorato di ottima qualit\u00e0. Potevano essere dorate e stampate con motivi geometrici, floreali o figurativi, o sbalzate in blu. Nella seconda met\u00e0 del XVI secolo venivano forate le copertine in pelle per far vedere le pagine di carta colorata o di seta. Nello stesso periodo, a Shiraz, comparvero rilegature laccate, che rimangono comunque molto rare e molto apprezzate in Iran. La decorazione dei margini delle pagine veniva realizzata in vari modi: a volte venivano inseriti con carta diversa, (tradizione apparsa nel XV secolo), cosparsi d'oro, secondo un'usanza cinese, o dipinti con colori o oro. Lo stile delle illustrazioni variava molto da un manoscritto all'altro, a seconda del periodo e del centro di produzione.\nTahmasp I, nei primi anni del suo regno, fu un generoso finanziatore della bottega reale, a cui si devono molti dei pi\u00f9 importanti manoscritti persiani, ma dal 1540 fu sempre pi\u00f9 turbato da scrupoli religiosi, finch\u00e9, nel 1556, emise un \"Editto di sincero pentimento\" che tentava di mettere al bando la pittura nelle miniature, la musica e altre arti. Questo sconvolse notevolmente le arti, con molti pittori come Abd al-Samad e Mir Sayyid Ali che si trasferirono in India per sviluppare invece la miniatura moghul; questi due furono i pionieri, cacciati dall'imperatore moghul Humayun quando era in esilio nel 1546. Altri trovarono lavoro presso le corti provinciali dei parenti di Tahmasp.\nDa questa dispersione della bottega reale ci fu uno spostamento di enfasi dai grandi libri illustrati per la corte alla produzione di fogli singoli destinati ad essere inseriti in un muraqqa, o album. Questi consentivano ai collezionisti con capacit\u00e0 economiche pi\u00f9 modeste di acquisire opere di importanti pittori. Alla fine del secolo le scene narrative complicate, con molte figure, erano meno popolari, sostituite da fogli con figure singole, spesso solo parzialmente dipinte e con uno sfondo di giardino disegnato anzich\u00e9 dipinto. Il maestro di questo stile fu Reza Abbasi la cui carriera coincise in gran parte con il regno di Abbas I, il suo principale datore di lavoro. Sebbene dipingesse figure di vecchi, i suoi soggetti pi\u00f9 comuni erano bei giovani e (meno spesso) donne o coppie di innamorati.\nCeramica.\nLo studio e la datazione della ceramica sotto Shah Ismail e Shah Tahmasp \u00e8 difficile perch\u00e9 ci sono pochi pezzi datati o che menzionano il luogo di produzione. La porcellana cinese era raccolta dall'\u00e9lite e pi\u00f9 apprezzata delle produzioni locali; Shah Abbas I don\u00f2 gran parte della collezione reale ai santuari di Ardabil e Mashhad, ristrutturando una sala ad Ardabil per esporre pezzi in nicchie.. Sono state identificate molte sedi di laboratori, anche se non con certezza, in particolare: a Nishapur, Kubachi, Kerman (pezzi stampati monocromatici) e Mashhad. La ceramica vitrea venne ripresa, utilizzando una tecnica diversa dalla produzione precedente e realizzando in genere piccoli pezzi in un colore rame scuro su uno sfondo blu scuro. A differenza di altri prodotti, questi usavano forme e decorazioni tradizionali mediorientali piuttosto che di ispirazione cinese.\nIn generale, i disegni tendevano ad imitare quelli della porcellana cinese, con la produzione di pezzi blu e bianchi con forma e motivi cinesi, con motivi come nuvole e draghi. Il blu persiano si distingueva dal blu cinese per le sue sfumature pi\u00f9 numerose e sottili. Spesso, nei motivi dei rotoli compaiono quartine di poeti persiani, a volte legate alla destinazione del brano (allusione al vino per un calice, ad esempio). Un tipo di disegno completamente diverso, molto pi\u00f9 raro, porta un'iconografia molto specifica per l'Islam (zodiaco islamico, scaglie di gemme, arabeschi) e sembra influenzato dal mondo ottomano, come \u00e8 dimostrato dagli \"anthemion\" (ornamenti a caprifoglio) con bordi piumati ampiamente utilizzati in Turchia. Apparvero nuovi stili di figure, influenzati dall'arte del libro: giovani eleganti coppieri, giovani donne dalle sagome curve, o ancora cipressi che impigliano i loro rami, che ricordano i dipinti di Reza Abbasi.\nVennero prodotti numerosi tipi di pezzi: calici, piatti, bottiglie a collo lungo, sputacchiere a altro. Una forma comune sono le fiasche con colli molto piccoli e corpi schiacciati da un lato e molto arrotondati dall'altro. Caratteristiche sono le forme mutuate dalla lavorazione dei metalli islamici con decorazioni in gran parte ispirate alla porcellana cinese. Con la chiusura del mercato cinese, nel 1659, la ceramica persiana raggiunse nuove vette, per soddisfare le esigenze europee. La comparsa di falsi segni di botteghe cinesi sul retro di alcune ceramiche segn\u00f2 il gusto che si era sviluppato in Europa per le porcellane dell'estremo oriente, soddisfatto in gran parte dalla produzione safavide. Questa nuova destinazione port\u00f2 a un pi\u00f9 ampio uso dell'iconografia cinese ed esotica (elefanti) e all'introduzione di nuove forme, a volte sorprendenti (narghil\u00e8, piatti ottagonali, oggetti a forma di animale).\nOggetti in metallo.\nLa lavorazione dei metalli vide un graduale declino durante la dinastia safavide e rimane difficile da studiare, soprattutto a causa del piccolo numero di pezzi datati. Sotto Shah Ismail si perpetuarono le forme e le decorazioni degli intarsi timuridi: motivi di glorie a mandorla, di \"shamsa\" (soli) e di \"chi\" (nuvole) si trovano sui calamai a forma di mausolei o nelle brocche globulari che ricordano quella di giada di Ulu\u011f Bek. Sotto Shah Tahmasp, gli intarsi scomparvero rapidamente, come testimoniato da un gruppo di candelieri a forma di pilastri.\nGli intarsi in pasta colorata (rosso, nero, verde) iniziarono a sostituire i precedenti intarsi d'argento e d'oro. Apparvero pannelli traforati in acciaio, per usi come elementi di porte, targhe con iscrizioni, e teste di 'alam, gli stendardi portati nelle processioni religiose sciite. In importanti santuari furono inserite porte e grate in argento e persino oro.\nSculture in pietra dura.\nSi pensa che le sculture in pietra dura persiane, una volta ritenute datate per lo pi\u00f9 al XV e XVI secolo, si siano estese su un periodo pi\u00f9 ampio. La giada era sempre pi\u00f9 apprezzata dal periodo ilkhanide. OLtre alle coppe per il vino, venivano prodotte una serie di brocche dal ventre globoso, montate su una basetta anulare e dal collo largo e corto. Due di queste (una in giada nera intarsiata d'oro, l'altra in giada bianca) recano inciso il nome di Ismail I. Il manico \u00e8 a forma di drago, che tradisce un'influenza cinese, ma questo tipo di brocca arrivava infatti direttamente dal periodo precedente: il suo prototipo \u00e8 la brocca di Ulu\u011f Bek. Conosciamo anche lame e manici di coltelli in giada, spesso intarsiati con fili d'oro e incisi. La pietra dura serviva anche per realizzare gioielli da intarsiare in oggetti metallici, come la grande bottiglia di zinco intarsiata con oro, rubini e turchesi datata al regno di Ismail e conservata al museo del Palazzo di Topkap\u0131 a Istanbul.\nQajars.\nL'arte Qajar si riferisce all'arte, all'architettura della dinastia Qajar della tarda Grande Persia, che dur\u00f2 dal 1781 al 1925. Il boom dell'espressione artistica che si verific\u00f2 durante l'era Qajar fu il fortunato effetto collaterale del periodo di relativa pace che accompagn\u00f2 il governo di Agha Muhammad Khan e dei suoi discendenti. Con la sua ascensione, il sanguinoso tumulto che era stato il XVIII secolo in Persia si concluse e rese possibile il rifiorire delle arti in tempo di pace. L'influenza europea fu forte e produsse nuovi generi come la decorazione a smalto dipinto su metallo, in genere con fiori, che attingevano chiaramente agli stili francesi e altri europei. Lacquer sul legno era usato in modo simile.\nPittura Qajar.\nLa pittura adott\u00f2 la tecnica europea della pittura a olio. Vennero prodotti grandi murali di scene di baldoria e storiche, per palazzi e caffetterie, e molti ritratti avevano una parte superiore ad arco che mostrava che erano destinati ad essere inseriti nelle pareti. L'arte Qajar aveva uno stile distintivo di ritrattistica. Le radici della pittura tradizionale Qajar possono essere trovate nello stile di pittura sorto durante il precedente impero Safavide. Durante questo periodo, c'era una grande influenza europea sulla cultura persiana, specialmente nelle arti dei reali e delle classi nobili. Sebbene venissero utilizzati alcuni modelli, predominavano un'applicazione pesante di vernice e ampie aree di colori piatti, scuri, ricchi e saturi.\nMentre la rappresentazione di oggetti inanimati e di natura morta era considerata molto realistica nella pittura di Qajar, la rappresentazione di esseri umani era decisamente idealizzata. Ci\u00f2 \u00e8 particolarmente evidente nella rappresentazione della regalit\u00e0 Qajar, dove i soggetti dei dipinti sono collocati in modo molto formulato con caratteristiche standardizzate. Tuttavia, l'impatto della fotografia ha notevolmente aumentato l'individualit\u00e0 dei ritratti nel tardo XIX secolo.\nKamal-ol-Molk (1845-1940) proveniva da una famiglia di pittori di corte, ma si form\u00f2 anche con un pittore che aveva studiato in Europa. Dopo una carriera a corte, visit\u00f2 l'Europa nel 1898, all'et\u00e0 di 47 anni, rimanendovi per circa quattro anni. Fu uno degli artisti che introdussero uno stile pi\u00f9 europeo nella pittura persiana.\nRitratti reali.\nLe pi\u00f9 famose opere d'arte Qajar sono i ritratti che sono stati fatti dei vari Sci\u00e0 persiani. Ogni sovrano, e molti dei loro figli e altri parenti, commissionarono ritratti ufficiali di se stessi sia per uso privato che per esposizione pubblica. I pi\u00f9 famosi di questi sono la miriade di ritratti di Fath Ali Shah Qajar, che, con la sua vita stretta, la lunga barba nera biforcuta e gli occhi profondi, \u00e8 venuto a esemplificare l'immagine romantica del grande sovrano orientale. Molti di questi dipinti vennero realizzati dall'artista Mihr 'Ali. Sebbene i ritratti siano stati eseguiti in vari momenti della vita dello Sci\u00e0, aderiscono a un canone in cui vengono enfatizzate le caratteristiche distintive del sovrano.\nCi sono ritratti di Fath Ali Shah in un numero molto ampio di ambientazioni, dal re guerriero in armatura al gentiluomo dall'odore di fiori, ma tutti sono simili nella loro rappresentazione, differendo solo leggermente, di solito in funzione dell'artista che realizz\u00f2 il ritratto. \u00c8 appropriato che questo particolare Sci\u00e0 sia stato cos\u00ec immortalato in questo stile, poich\u00e9 fu sotto il suo governo come secondo Sci\u00e0 Qajar che lo stile fior\u00ec veramente. Una ragione di ci\u00f2 erano i legami diplomatici sempre pi\u00f9 forti che i governanti Qajar stavano allacciando con le potenze europee."}
{"id": "70004", "revid": "599013", "url": "https://it.wikipedia.org/wiki?curid=70004", "title": "Algebra di Boole", "text": "L'algebra di Boole (anche detta algebra booleana o reticolo booleano), in matematica e logica matematica, \u00e8 il ramo dell'algebra in cui le variabili possono assumere solamente i valori \"vero\" e \"falso\" (valori di verit\u00e0), generalmente denotati rispettivamente come 1 e 0.\nStoria.\nIdeata nel 1847 all'University College Cork da George Boole nel suo libro \"The Mathematical Analysis of Logic\" per scrivere in forma algebrica la logica proposizionale e da lui ulteriormente sviluppata nel 1854 in \"An Investigation of the Laws of Thought\", l'algebra di Boole \u00e8 stata fondamentale nel campo dell'elettronica digitale, dove nella progettazione dei circuiti elettronici rivestono grande importanza i teoremi deducibili dagli assiomi che fondano l'algebra, come il teorema di Shannon del 1940 che mostra come scomporre una funzione booleana complessa in funzioni pi\u00f9 semplici, o per ottenere un'espressione canonica da una tabella della verit\u00e0. L'algebra di Boole riveste un ruolo di fondamentale importanza nell'informatica, tanto che ogni linguaggio di programmazione moderno definisce al suo interno gli operatori logici; \u00e8 usata inoltre anche nella teoria degli insiemi e nella probabilit\u00e0.\nDescrizione.\nLe operazioni fondamentali non sono addizione e sottrazione ma gli operatori logici: la congiunzione o prodotto logico indicata con \u2227 oppure AND; la disgiunzione o somma logica indicata con \u2228 oppure OR; la negazione o complementazione indicata con \u00ac oppure NOT. Con tale formalismo si possono descrivere le relazioni logiche in modo simile a quanto fa l'algebra ordinaria con le relazioni numeriche: la combinazione di AND, OR e NOT permette di sviluppare qualsiasi funzione booleana e i tre operatori logici formano pertanto un \"insieme funzionalmente completo\".\nDefinizione formale.\nMatematicamente, si dice algebra di Boole un qualunque reticolo dotato di propriet\u00e0, quali la \"distributivit\u00e0\", l'esistenza di \"minimo\" e \"massimo\" e l'esistenza del \"complemento\": l'algebra booleana risulta criptomorfa, cio\u00e8 associata biunivocamente e in modo da risultare logicamente equivalente a un insieme parzialmente ordinato reticolato. D'altra parte, ogni algebra booleana risulta criptomorfa a un particolare tipo di anello, chiamato anello booleano. La struttura pu\u00f2 essere specificata attraverso \"gruppi e anelli\" o attraverso i \"reticoli\" in modo del tutto equivalente.\nPi\u00f9 precisamente, si parla di algebra di Boole in riferimento a un insieme K sul quale sono definite le operazioni di \"somma logica\" (+, OR) e \"prodotto logico\" (*, AND), cio\u00e8 una terna formula_1, che costituisce un reticolo in cui sono inoltre soddisfatte la propriet\u00e0 distributiva, l'esistenza del \"minimo\" e del \"massimo\" e l'esistenza del \"complemento\".\nNel dettaglio, si ha un'algebra di Boole quando su formula_1 sono soddisfatte le seguenti propriet\u00e0:\nIdempotenza\nIl modo in cui sono elencate le propriet\u00e0 vuole mettere in evidenza la simmetria che c'\u00e8 tra i due operatori, che \u00e8 poi all'origine della \"legge di dualit\u00e0\" e altre propriet\u00e0 molto importanti. Nell'elencare gli assiomi, il complemento \u00e8 stato indicato con un trattino sulla variabile (che \u00e8 tipograficamente difficile da realizzare, anche se \u00e8 la notazione migliore); il complemento pu\u00f2 anche essere indicato con un \"!\" (punto esclamativo) antecedente alla \"variabile booleana\" (notazione tipica della programmazione in C e C++), con uno slash prima della variabile o addirittura con un segno meno antecedente a essa, quando non \u00e8 una notazione equivoca. Il \"complemento\" corrisponde all'operazione logica \"NOT\".\nUn'ultima osservazione riguarda il fatto che le prime 4 propriet\u00e0 riguardano i reticoli in generale, mentre le restanti sono proprie dell'algebra di Boole, che sar\u00e0 quindi indicata con la sestupla formula_10. Data la formulazione generale, da questo momento in poi ci si riferisce all\"'algebra primordiale\", che considera formula_11, cio\u00e8 l'insieme su cui si basa l'algebra di Boole \u00e8 composto solamente dal minimo e dal massimo.\nSi elencano ora la legge di dualit\u00e0 e alcune propriet\u00e0 derivanti dagli assiomi ora visti con le relative dimostrazioni; oltre a queste conseguenze, ci sono poi due importanti teoremi dell'algebra booleana che sono i teoremi di De Morgan e il teorema di Shannon. I teoremi che si dimostrano ora sono validi per qualsiasi \"porzione di realt\u00e0\" che soddisfa gli assiomi di quest'algebra astratta e, in particolare, saranno applicabili nell'algebra degli insiemi, nell'algebra della logica delle proposizioni e nell'algebra dei circuiti.\nLegge di dualit\u00e0.\nDa qualsiasi identit\u00e0 booleana se ne pu\u00f2 trarre un'altra per dualit\u00e0, sostituendo cio\u00e8 a ogni operatore e agli elementi 0 e 1 il rispettivo duale: il duale di + \u00e8 *, il duale di 0 \u00e8 1 (la dimostrazione di questo sta al prossimo paragrafo), il duale di \"a\" \u00e8 in generale \"!a\" (a negato, NOT a).\nGrazie a questa legge, si pu\u00f2 vedere come i 14 postulati dati per definire l'algebra booleana non sono tutti indipendenti tra loro: in particolare, si vede che PX e PX' (per X=1...,7) sono uno il duale dell'altro.\nComplementi di 0 e 1.\n0 e 1 sono uno il complementare dell'altro: per dimostrarlo basta verificare la definizione di complemento, cio\u00e8 che\nSi vede immediatamente che\napplicando rispettivamente la propriet\u00e0 del minimo e quella del massimo e il teorema ora enunciato risulta cos\u00ec dimostrato.\nSi nota che, per come \u00e8 strutturata quest'algebra, questa dimostrazione ha permesso di dimostrare a partire dagli assiomi che l'elemento neutro \"esiste ed \u00e8 unico\" (l'esistenza non \u00e8 quindi postulata e l'unicit\u00e0 \u00e8 insita nell'esistenza essendo solo 2 i valori con cui sta lavorando, cosa non vera per altri tipi di algebra e altre strutture algebriche).\nConvoluzione.\nNegando due volte lo stesso elemento, si ottiene l'elemento stesso (logica aristotelica: una doppia negazione corrisponde a un'affermazione).\nPer dimostrarlo, basta considerare l'assioma di esistenza del complemento considerato su due elementi \"a\" e \"b=!a\":\nEssendo valida la propriet\u00e0 commutativa e siccome il complemento esiste unico, se ne deduce facilmente che formula_16, che \u00e8 quello che si voleva dimostrare.\nElementi neutri.\n0 \u00e8 l'elemento neutro della somma (disgiunzione logica, \u2228, OR) e 1 \u00e8 l'elemento neutro del prodotto (congiunzione logica, \u2227, AND).\nPer la dimostrazione, basta sfruttare la propriet\u00e0 dell'assorbimento grazie alla quale si deduce che:\nOra, sfruttando la propriet\u00e0 del massimo e minimo per la quale a*0=0 e a+1=1, si deduce facilmente che:\nche \u00e8 quello che si doveva dimostrare.\nAssorbimento del complemento (secondo teorema dell'assorbimento).\nL'assorbimento del complemento dice che\nPer dimostrarlo, basta applicare la propriet\u00e0 distributiva secondo la quale:\ndopodich\u00e9, notando che a+!a=1 e che 1 \u00e8 l'elemento neutro del prodotto logico risulta dimostrato il teorema.\nPer la \"legge di dualit\u00e0\" si capisce anche che esiste un teorema duale a questo che sar\u00e0:\nQuesto teorema pu\u00f2 essere preso per vero accettando la validit\u00e0 della legge di dualit\u00e0, oppure pu\u00f2 essere dimostrato in modo del tutto analogo al precedente. Si nota che, nello scrivere l'espressione duale, si \u00e8 dovuta rispettare la precedenza di applicazione delle operazioni e perci\u00f2 le parentesi intorno ad a+!b della seconda espressione sono \"necessarie\".\nTeorema dell'elemento unico.\nSe formula_22 e formula_23, allora \"y\" \u00e8 unico (o anche \"x\" \u00e8 unico perch\u00e9 si vede che, essendo valida la propriet\u00e0 commutativa, il ruolo di x e y nelle espressioni \u00e8 lo stesso).\nPer la dimostrazione, si suppone per assurdo che esistano due valori distinti \"y\" e \"z\" che soddisfano le due espressioni, e cio\u00e8\nEssendo anche che\nsi \u00e8 ottenuto che\nNell'ultimo passaggio, si \u00e8 sfruttato il \"principio di equivalenza delle eguaglianze\" e non si \u00e8 semplificato la \"x\", cosa che non \u00e8 stata dimostrata e non pu\u00f2 essere dimostrata in quest'algebra. Allora, quello che si ha ora \u00e8 che\nMoltiplicando membro a membro e utilizzando la propriet\u00e0 distributiva, si ha:\ncio\u00e8 y=z e perci\u00f2 l'elemento che soddisfa le due relazioni scritte sopra \u00e8 unico.\nPrincipio di eliminazione.\nCome si \u00e8 accennato prima, nell'algebra di Boole non valgono i principi di eliminazione, cio\u00e8 non vale che:\nVale che \"y=z\" solamente se queste due espressioni ora scritte valgono contemporaneamente.\nL'unica cosa che si pu\u00f2 dire invece nel caso in cui valga solo la prima espressione \u00e8 che:\nFunzioni booleane.\nL'algebra di Boole \u00e8 la trattazione dell'algebra universale a due stati e dei modelli di tale teoria, detti \"algebre booleane\". L'algebra universale si occupa di studiare la famiglia di operazioni su un insieme, detto \"insieme fondamentale della famiglia algebrica\" e, nel caso della struttura algebrica booleana, questo contiene i soli valori 0 e 1.\nIn pratica le algebre booleane si occupano della trattazione delle funzioni booleane di cui ora si accennano le nozioni principali: lo studio di queste funzioni \u00e8 fondamentale oggi per lo studio di circuiti e reti logiche, perci\u00f2 se ne possono vedere subito gli scopi pratici, ma l'importanza di queste strutture algebriche non si limita solo a questo perch\u00e9 \u00e8 anche fondamentale nello studio delle proposizioni e dell'insiemistica, che sono argomenti un po' pi\u00f9 astratti ma altrettanto validi e importanti.\nIl numero degli argomenti che richiede un'operazione definita sull'insieme fondamentale \u00e8 detto ariet\u00e0 (un'addizione ad esempio \u00e8 un'operazione di ariet\u00e0 2, anche detta \"operazione binaria\"): un'operazione su {0,1} di ariet\u00e0 \"n\" pu\u00f2 essere applicata a ognuno dei 2\"n\" possibili valori dei suoi \"n\" argomenti (cio\u00e8 basta calcolare le disposizioni di 2 elementi su n posti), ad esempio se si ha un'operazione di ariet\u00e0 3, dato che K={0,1}, gli argomenti possibili sono 000,001,010,011,100,101,110,111 che sono 8.\nPer ogni scelta di argomenti l'operazione pu\u00f2 produrre i soli risultati 0 e 1 e per questo ci sono 22n operazioni di \"n\" argomenti: questo numero corrisponde quindi al numero totale di funzioni possibili di \"n\" variabili nell'algebra booleana.\nL'algebra a due stati possiede 2 operazioni con nessun argomento (220) che restituiscono i valori 0 e 1 senza considerare nessun argomento, e 4 operazioni con un solo argomento(221): le operazioni possibili sono due (21), l'identit\u00e0 e la negazione e perci\u00f2 in totale le operazioni sono 4 in quanto si ha 0\u21920 (id.), 0\u21921 (neg.), 1\u21920 (neg.), 1\u21921 (id.). Vi sono poi 16 operazioni binarie, 256 operazioni ternarie, 65.536 operazioni quaternarie e cos\u00ec via.\nSiccome l'algebra di cui sta parlando \u00e8 fondata su un insieme finito, una funzione pu\u00f2 essere rappresentata oltre che in forma algebrica (cio\u00e8 composizione di AND, OR e NOT), in \"forma tabellare\", cio\u00e8 con una tabella in cui a ogni composizione delle variabili \"di input\" (usando una terminologia pi\u00f9 informatica) si fa corrispondere l'uscita (o anche le uscite): tutte le funzioni, anche di altre algebre, possono in teoria essere rappresentate tramite tabelle ma se l'insieme su cui \u00e8 fondata l'algebra \u00e8 infinito (ad esempio l'insieme dei numeri reali) non \u00e8 un modo comodo per studiare la funzione; per l'algebra booleana usare le tabelle \u00e8 un modo utile per studiare le funzioni e ad esempio permette facilmente la costruzione di circuiti e reti logiche nelle applicazioni elettroniche.\nUn esempio di tabelle si ha considerando operazioni binarie che si \u00e8 gi\u00e0 visto essere 16:\nUna famiglia, detta anche \"indice\", \u00e8 indicizzata da un insieme di indici, che nel caso di una famiglia di operazioni costituenti un'algebra sono detti \"simboli dell'operazione\" e costituiscono il linguaggio dell'algebra in oggetto. L'operazione indicizzata da un dato simbolo \u00e8 detta \"interpretazione\" di tale simbolo, e ogni simbolo definisce il numero univoco di argomenti delle rispettive interpretazioni possibili. Nel caso considerato vi \u00e8 una corrispondenza biunivoca tra simbolo e interpretazione. L'algebra di Boole ha tanti simboli quante sono le operazioni possibili detti \"simboli di operazione booleana\", anche se poche operazioni hanno simboli convenzionali, quali ! per la negazione, + per la congiunzione e * per la disgiunzione. In generale si indica con \"n\"\"f\"\"i\" l'i-esimo simbolo di \"n\" argomenti.\nNell'ultimo esempio considerato invece si d\u00e0 un simbolo per ognuna delle 16 funzioni possibili o anche \u00e8 possibile esprimere ogni funzione come opportuna combinazione dei simboli convenzionali fondamentali, cio\u00e8 AND (*), OR (+) e NOT (!).\nFunzione duale.\nData una funzione formula_31 in qualsiasi forma si definisce \"funzione duale\" di formula_32 e si indica con formula_33 una funzione che ha per forma la forma duale di formula_32, ad esempio:\nLa forma duale deve rispettare le precedenze di applicazione dell'operazione della forma di partenza, per questo motivo, laddove non c'erano delle parentesi perch\u00e9 la AND ha precedenza sulla OR, nel momento in cui la AND diventa OR e la OR diventa AND, pu\u00f2 esserci bisogno di parentesi.\nUn'altra osservazione molto importante \u00e8 che le variabili, e non le costanti 0 e 1, possono anche non essere negate perch\u00e9 comunque la variabile dovr\u00e0 assumere tutti i valori possibili e perci\u00f2, che ci sia o meno la negazione, la funzione non cambia: nel caso visto prima allora la funzione duale pu\u00f2 anche essere scritta come\ndove si nota che la costante \u00e8 stata negata. Questa osservazione pu\u00f2 essere importante nel momento in cui si va a progettare una rete logica perch\u00e9 significa risparmiare porte NOT, o anche in generale, nell'espressione algebrica \u00e8 sempre utile avere operazioni in meno da fare.\nBasi.\nUn \"insieme funzionalmente completo\" \u00e8 un insieme di operazioni la cui composizione permette di ottenere tutte le operazioni appartenenti all'algebra e a volte ci si riferisce a questi con il termine base, usato in accezione diversa rispetto alle \"basi di spazi vettoriali\". Le tre principali basi usate nell'algebra booleana sono:\nGli elementi comuni a reticolo e anello sono le costanti 0 e 1 e un'operazione binaria associativa e commutativa, che nella base del reticolo \u00e8 detta \"incontro\", dal termine inglese \"meet\", e denotata tra due elementi \"x\" e \"y\" dal simbolo \"x\"\u2227\"y\", mentre nella base dell'anello \u00e8 detta moltiplicazione e denotata \"xy\". La base del reticolo ha inoltre le operazioni algebriche di \"unione\" \"x\"\u2228\"y\" e \"complemento\" \u00ac\"x\", mentre la base dell'anello ha l'ulteriore operazione (non aritmetica) di \"addizione\" \"x\"\u2295\"y\" o \"x\"+\"y\".\nReticolo.\nNella base del reticolo a un'algebra booleana (\"A\", formula_37, formula_38) si associa un insieme parzialmente ordinato (\"A\", formula_39), definendo:\nformula_40\nche \u00e8 anche equivalente a\n\u00c8 possibile anche associare un'algebra booleana a un reticolo distributivo (\"A\", formula_39), considerato come insieme parzialmente ordinato, dotato di elemento minimo 0 e di elemento massimo 1, in cui ogni elemento \"x\" ha un complementare formula_43 tale che\ne\nQui formula_37 e formula_38 sono usati per denotare l'inf e il sup di due elementi. Se i complementi esistono, allora sono unici.\nAnello.\nLa base dell'anello della generica algebra booleana (\"A\", formula_37, formula_38) \u00e8 definita come (\"A\", +, *), definendo a + b := (\"a\" formula_50 \"b\") formula_38 ( \"b\" formula_50 \"a\" ). In tale anello l'elemento neutro per la somma coincide con lo 0 dell'algebra booleana, mentre l'elemento neutro della moltiplicazione \u00e8 l'elemento 1 dell'algebra booleana. Questo anello ha la propriet\u00e0 che \"a\" * \"a\" = \"a\" per ogni \"a\" in \"A\"; gli anelli con questa propriet\u00e0 sono chiamati anelli booleani.\nViceversa, assegnato un anello booleano \"A\", esso pu\u00f2 essere trasformato in un'algebra booleana definendo \"x\" formula_38 \"y\" = \"x\" + \"y\" \u2212 \"x\" formula_54 \"y\" e \"x\" formula_37 \"y\" = \"x\" formula_54 \"y\". Poich\u00e9 queste due operazioni sono l'una l'inversa dell'altra, si pu\u00f2 affermare che ogni anello booleano \u00e8 criptomorfo di un'algebra booleana e viceversa. Inoltre, una funzione \"f\" : \"A\" formula_57 \"B\" \u00e8 un omomorfismo tra algebre booleane se e soltanto se \u00e8 un omomorfismo tra anelli booleani. La categoria degli anelli booleani e delle algebre booleane sono equivalenti.\nUn anello \"ideale\" dell'algebra booleana \"A\" \u00e8 un sottoinsieme \"I\" tale che per ogni \"x\", \"y\" in \"I\" si ha \"x\" formula_38 \"y\" in \"I\" e per ogni \"a\" in \"A\" \"a\" formula_37 \"x\" in \"I\". Questa nozione di ideale coincide con la nozione di anello ideale negli anelli booleani. Un ideale \"I\" di \"A\" \u00e8 detto \"primo\" se \"I\" formula_60 \"A\" e se \"a\" formula_37 \"b\" in \"I\" implica sempre \"a\" in \"I\" o \"b\" in \"I\". Un ideale \"I\" di \"A\" \u00e8 detto \"massimale\" se \"I\" formula_60 \"A\" e se l'unico ideale proprio contenente \"I\" \u00e8 \"A\" stesso. Questa notazione coincide con la notazione teorica dell'ideale primo e ideale massimale nell'anello booleano \"A\".\nIl duale di un \"ideale\" \u00e8 un \"filtro\". Un filtro dell'algebra booleana \"A\" \u00e8 un sottoinsieme \"F\" tale che per ogni \"x\", \"y\" in \"F\" si ha \"x\" formula_37 \"y\" in \"F\" e per ogni \"a\" in \"A\" se \"a\" formula_38 \"x\" = \"a\" allora \"a\" \u00e8 in \"F\".\nL'operazione di complementazione * applicata ai sottoinsiemi manda dunque gli ideali in filtri e viceversa: se B \u00e8 un'algebra booleana e formula_65 un suo ideale (proprio), allora formula_66 \u00e8 il filtro (proprio) duale di I. Se invece formula_67 \u00e8 un filtro (proprio), formula_68 l'ideale (proprio) duale di F.\nSheffer stroke.\nLa base Sheffer stroke o NAND si basa sulle operazioni NOT e AND, tramite le quali \u00e8 possibile ottenere tutte le operazioni booleane. Un'algebra booleana pu\u00f2 essere definita sia da NOT e AND sia da NOT e OR, essendo possibile definire OR attraverso NOT e AND cos\u00ec come AND attraverso NOT e OR:\nLa collezione di tutti i sottoinsiemi di un dato insieme, ovvero l'insieme delle parti o \"insieme ambiente\", munita delle operazioni di unione, intersezione e complementazione di insiemi, che giocano rispettivamente il ruolo di OR, AND e NOT, costituisce un'algebra booleana.\nPi\u00f9 formalmente, se B \u00e8 un insieme formato da almeno 2 elementi, l'algebra booleana avente B come supporto \u00e8 la struttura algebrica costituita da B, da due operazioni binarie su B, OR e AND, da un'operazione unaria NOT su B e dall'elemento 0 di B, i quali godono delle seguenti propriet\u00e0:\nL'insieme B \u00e8 inoltre limitato inferiormente, essendo:\nL'elemento 1 \u00e8 definito come la negazione, o il \"complementare\", dello 0: 1 := NOT(0). L'insieme B \u00e8 dunque limitato superiormente, essendo:\ne in particolare\nSi definisce inoltre, come operazione derivata dalle precedenti, l'operatore binario \"OR esclusivo\", denotato XOR:\nIn questa algebra all'operatore XOR corrisponde la differenza simmetrica:\nIn elettronica la porta logica NAND \u00e8 costituita da n ingressi e un'uscita che si porta a livello 0 solo se gli n ingressi si portano a livello 1. \u00c8 corrispondente alla connessione in serie di una porta AND e di una NOT.\nOperatori booleani.\nSi \u00e8 visto che gli operatori dell'algebra booleana possono essere rappresentati in vari modi, ma spesso sono scritti semplicemente come AND, OR e NOT che \u00e8 la scrittura che utilizziamo ora per parlare degli operatori booleani. Nella descrizione dei circuiti, possono anche essere usati NAND (NOT AND), NOR (NOT OR), XOR (OR esclusivo) e XNOR (NOT OR esclusivo).\nLe diverse simbologie per rappresentare gli operatori sono scelte in base al campo in cui si lavora: i matematici usano spesso il simbolo + per l'OR, e \u00d7 o * per l'AND, in quanto per alcuni versi questi operatori lavorano in modo analogo alla somma e alla moltiplicazione. La negazione NOT viene rappresentata spesso da una linea disegnata sopra l'argomento della negazione, cio\u00e8 dell'espressione che deve essere negata. Oppure in informatica si utilizza il simbolo | o || per l'OR, &amp; o &amp;&amp; per l'AND, e ~ o ! per NOT (es. A OR B AND NOT C equivale a A|B &amp; ~C oppure a A+B*!C). Se ci riferisce agli operatori con i simboli di somma e moltiplicazione e poi intende la negazione come se fosse un'\"elevazione a potenza\", \u00e8 facile da ricordare l'ordine di applicazione degli operatori: prima si applicano le negazioni, poi le AND e poi le OR.\nNella progettazione di circuiti elettronici, vengono utilizzati anche gli operatori brevi NAND (AND negato), NOR (OR negato) e XNOR (XOR negato): questi operatori, come XOR, sono delle combinazioni dei tre operatori base e vengono usati solo per rendere la notazione pi\u00f9 semplice.\nOperatori:\nValori:\nIn elettronica digitale viene definito vero un bit 1, sia in Input sia in Output, che di solito assume il valore di 5 V, mentre viene definito falso un bit 0, sia in Input sia in Output, che assume il valore di 0 V.\nDi seguito sono indicati gli operatori pi\u00f9 comuni e le rispettive porte logiche:\nNOT.\nL'operatore NOT restituisce il valore inverso a quello in entrata. Una concatenazione di NOT \u00e8 semplificabile con un solo NOT in caso il numero di ripetizioni sia dispari o con nessuno nel caso il numero di ripetizioni sia pari. Inoltre la porta logica NOT possiede una sola variabile binaria.\nSpesso, al fine di semplificare espressioni complesse, si usano operatori brevi che uniscono l'operazione di NOT ad altre: questi operatori sono NOR (OR + NOT), NAND (AND + NOT), XNOR (XOR + NOT). La negazione, in questi casi, viene applicata dopo il risultato dell'operatore principale (OR, AND, XOR).\nIl simbolo di una porta NOT \u00e8\nBuffer.\nBuffer \u00e8 la negazione del risultato dell'operazione NOT; restituisce il valore uguale a quello in entrata. Il Buffer non \u00e8 un vero e proprio operatore, poich\u00e9 in realt\u00e0 non manipola l'informazione che riceve, bens\u00ec la lascia passare invariata; il Buffer dunque \u00e8 semplificabile con un collegamento privo di operatori.\nIl simbolo di una porta Buffer \u00e8:\ncomposta da un NOT in serie a un altro NOT.\nLa ragione per cui si parla di questo \"pseudo-operatore\" \u00e8 data da questioni di \"sincronia dei segnali\": quando si tratta di circuiti e reti logiche in modo pi\u00f9 approfondito si rende necessario considerare anche il tempo in cui il segnale arriva e l'elemento \"buffer\" viene interpretato in questi casi come un ritardo applicato a un certo segnale.\nAND.\nL'operazione AND restituisce come valore 1 se tutti gli elementi hanno valore 1, mentre restituisce 0 in tutti gli altri casi come ad esempio quando una porta \u00e8 alta mentre le altre sono basse e pu\u00f2 essere messa in serie. Tale operazione \u00e8 anche detta prodotto logico. Di seguito la tabella rappresenta l'operatore AND nel caso di due entrate, ma la definizione data ora \u00e8 generalizzata a \"n\" ingressi:\nSiccome questa operazione gode della propriet\u00e0 associativa, \u00e8 possibile realizzare un'operazione logica AND con un numero di proposizioni arbitrarie concatenando varie AND a due ingressi, per esempio:\nformula_82\nNei circuiti digitali, la porta logica AND \u00e8 un meccanismo comune per avere un segnale di vero se un certo numero di altri segnali sono tutti veri.\nNella teoria degli insiemi corrisponde all'intersezione.\nIl simbolo di una porta AND \u00e8:\nOR.\nL'operazione logica OR restituisce 1 se almeno uno degli elementi \u00e8 1, mentre restituisce 0 in tutti gli altri casi. Tale operazione \u00e8 anche detta somma logica. Di seguito la tabella rappresenta l'operatore OR nel caso di due entrate, ma la definizione data ora \u00e8 generalizzata a \"n\" ingressi:\nSiccome questa operazione gode della propriet\u00e0 associativa, \u00e8 possibile realizzare un'operazione logica OR con pi\u00f9 ingressi concatenando varie OR a due ingressi, per esempio:\nformula_83\nNei circuiti digitali, la porta logica OR \u00e8 un meccanismo comune per avere un segnale alto se almeno un segnale \u00e8 alto e un segnale basso se e solo se tutti i segnali sono bassi.\nNella teoria degli insiemi corrisponde all'unione.\nIl simbolo di una porta OR a due ingressi \u00e8:\nXOR.\nL'operatore XOR, detto anche EX-OR, \"OR esclusivo\" o \"somma modulo 2\", restituisce 1 se e solo se il numero degli operandi uguali a 1 \u00e8 dispari, mentre restituisce 0 in tutti gli altri casi. La tabella rappresenta il caso in cui gli operatori siano 2, poi in generale ci si riferisce a questo operatore come \"operatore di disparit\u00e0\".\nNella teoria degli insiemi corrisponde alla differenza simmetrica. Per passare nella forma canonica SP (somma di prodotti) basta applicare la regola:\nA\u2295B formula_84\ndove \u2295 \u00e8 il simbolo di XOR.\nIl simbolo di una porta XOR \u00e8:\nNAND.\nL'operatore NAND, la negazione del risultato dell'operazione AND, restituisce 0 se e solo se tutti gli elementi sono 1, mentre restituisce 1 in tutti gli altri casi.\nIl simbolo di una porta NAND \u00e8:\nLa porta NAND \u00e8 composta da una porta NOT in serie ad una AND.\nUtilizzando le leggi di De Morgan, \u00e8 possibile convertire una porta OR in NAND. Vale, dunque, la seguente relazione: formula_85\nNOR.\nL'operatore NOR, la negazione del risultato dell'operazione OR, restituisce 1 se e solo se tutti gli elementi sono 0, mentre restituisce 0 in tutti gli altri casi.\nIl simbolo di una porta NOR \u00e8:\ncomposta da un NOT in serie a un OR.\nUtilizzando le leggi di De Morgan, \u00e8 possibile convertire una porta AND in NOR. Vale, dunque, la seguente relazione: formula_86\nXNOR.\nL'operatore XNOR, detto anche EX-NOR o EQU, \u00e8 la negazione del risultato dell'operazione XOR; nella sua versione a due elementi restituisce 1 se tutti gli elementi sono uguali a 1 oppure se tutti gli elementi sono uguali a 0. Questo operatore viene generalizzato a \"n\" ingressi come \"operatore di parit\u00e0\", cio\u00e8 \u00e8 un'operazione che restituisce il valore 1 se il numero di 1 in ingresso \u00e8 pari.\nIl simbolo di una porta XNOR \u00e8:\ncomposta da un NOT in serie a un XOR.\nAlgebra dei circuiti.\nCome hanno mostrato gi\u00e0 i primi studi pionieristici di J. Piesch, l'Algebra di Boole si presta bene allo studio degli insiemi, delle proposizioni e dei circuiti. Ci si vuole soffermare su come quest'algebra diventa uno strumento per l'analisi e la sintesi delle reti di commutazione (in elettrotecnica il termine viene usato per indicare un cambio d'ordine della chiusura di due o pi\u00f9 contatti elettrici, in telecomunicazioni ha un'accezione diversa).\nL'algebra booleana consente di descrivere in forma algebrica le funzioni dei circuiti componenti e delle reti, fornendo altres\u00ec i metodi per la realizzazione del progetto logico: \u00e8 stabilita quindi una corrispondenza biunivoca fra espressioni algebriche e reti di commutazione.\nLa corrispondenza \u00e8 facilmente realizzabile avendo gi\u00e0 parlato di Operatori booleani: si parte ad esempio da un'espressione algebrica per realizzare un circuito, basta sostituire a ogni operatore logico la corrispondente porta logica e applicare agli ingressi di queste opportunamente le variabili booleane in gioco; inoltre, avendo visto l'esistenza di porte logiche come ad esempio la XOR, che sono combinazioni degli operatori booleani elementari AND, OR e NOT, \u00e8 possibile manipolare opportunamente un'espressione algebrica in modo da utilizzare il minor numero possibile di porte nella realizzazione del circuito. Viceversa un circuito pu\u00f2 essere espresso da una funzione y=f(x1,x2...xn) dove \"y\" \u00e8 l'uscita, le \"x\" sono le entrate e la funzione \"f\" \u00e8 una combinazione di porte logiche.\nNell'algebra dei circuiti si associa il valore 0 al livello logico \"basso\" e il valore 1 al livello logico \"alto\". In una visione semplificata il valore 0 corrisponde nella pratica a una tensione di 0 V mentre il valore 1 corrisponde a 5 V, oppure 3,5 V o addirittura 1,5 V: il motivo per cui si preferisce associare il valore alto a 5 V piuttosto che a 1,5 V \u00e8 che la tensione nella pratica non \u00e8 stabile e perci\u00f2 il valore 0 si pu\u00f2 \"confondere\" con il valore 1 causando una \"perdita di informazione\"; d'altra parte per\u00f2, una tensione di 1,5 V per indicare il valore alto significa \"minor dispendio di energia\" ed \u00e8 un vantaggio molto significativo.\nVolendo approfondire il discorso sui valori logici alto e basso e sulla loro realizzazione pratica, si pu\u00f2 dire che, a seconda della tecnologia ci sono diversi \"range\" di valori possibili: per esempio, la tecnologia TTL associa il valore logico 0 a una tensione compresa tra 0 V e 0,8 V, tra 0 e 2 V c'\u00e8 una \"banda vietata\", cio\u00e8 un insieme di valori che non devono essere assunti, e il valore logico 1 \u00e8 associato al range di valori 1,5 V - 5 V. Come si \u00e8 accennato, la tecnologia odierna spinge sull'abbassare la soglia dei 5 V cercando di stabilizzare sempre di pi\u00f9 il potenziale.\nEsempi.\nQuesta algebra ha applicazioni nella logica, dove 0 \u00e8 interpretato come \"falso\", 1 come \"vero\", formula_38 \u00e8 \"OR\", formula_37 \u00e8 \"AND\" e formula_89 \u00e8 \"NOT\". Le espressioni che coinvolgono le variabili e le operazioni booleane rappresentano forme dichiarative; due espressioni possono essere equivalenti utilizzando i suddetti assiomi se e soltanto se le forme dichiarative corrispondenti sono logicamente equivalenti.\nL'algebra booleana binaria, inoltre, \u00e8 usata per il disegno di circuiti nell'ingegneria elettronica; qui 0 e 1 rappresentano le due condizioni differenti di un bit in un circuito digitale, in genere bassa e alta tensione.\nI circuiti sono descritti da espressioni che contengono delle variabili e due espressioni sono uguali per tutti i valori delle variabili se e soltanto se i circuiti corrispondenti hanno la stessa funzione di trasferimento. Ogni combinazione dei segnali in ingresso in uscita dal componente pu\u00f2 essere rappresentata da un'adeguata espressione booleana\nL'algebra booleana a due stati \u00e8 inoltre importante nella teoria generale delle algebre booleane, perch\u00e9 un'equazione che coinvolge parecchie variabili \u00e8 generalmente vera in ogni algebra booleana se e soltanto se \u00e8 vera nell'algebra booleana a due stati. Ci\u00f2 pu\u00f2, per esempio, essere usato per indicare che le seguenti leggi (teorema del consenso) sono generalmente valide in ogni algebra booleana:\nformula_90\nformula_91\nL'insieme \"A\" diventa un'algebra booleana con le operazioni \"a\"formula_38\"b\" = \"a\" + \"b\" \u2212 \"a\"formula_54\"b\" e \"a\"formula_37\"b\" = \"a\"formula_54\"b\".\nOmomorfismi e isomorfismi.\nUn \"omomorfismo\" tra due algebre booleane \"A\" e \"B\" \u00e8 una funzione \"f\": \"A\"formula_57\"B\" tale che per ogni \"a\", \"b\" in \"A\":\nDa queste propriet\u00e0 segue anche \"f\"(formula_89\"a\") = formula_89\"f\"(\"a\") per ogni \"a\" in A. Ogni algebra booleana, con la definizione di omomorfismo, forma una categoria. Un \"isomorfismo\" da \"A\" su \"B\" \u00e8 un omomorfismo da \"A\" su \"B\" che \u00e8 biiettivo. L'inverso di un isomorfismo \u00e8 ancora un isomorfismo, e le due algebre booleane \"A\" e \"B\" si dicono \"isomorfe\". Dal punto di vista della teoria dell'algebra booleana, due algebre booleane isomorfe non sono distinguibili, ma differiscono soltanto nella notazione dei loro elementi.\nEspressioni booleane.\nAll'interno di ciascuna algebra di Boole, dato un insieme di variabili e le operazioni correlate, \u00e8 possibile definire delle espressioni che vengono ad assumere un determinato valore ottenibile anche sotto forme diverse. Possono esistere cio\u00e8 delle espressioni che, pur essendo differenti, si rivelino equivalenti. Oltre al fatto che le espressioni booleane assumono una particolare importanza per quanto riguarda il calcolo proposizionale, in cui le variabili sono proposizioni legate tramite congiunzioni, disgiunzioni, negazioni e altre operazioni pi\u00f9 complesse, possono esistere moltissime altre espressioni, accomunate sempre dalle propriet\u00e0 e dagli assiomi booleani, nelle quali si sostituisce spesso l'operazione + (comunemente detta somma) con \u2228 e * (comunemente detta prodotto) con \u2227 e in cui la complementazione \u00e8 indicata col simbolo ' .\nPer poter presentare nel modo pi\u00f9 efficiente un'espressione booleana, la si riduce in \"somma di prodotti fondamentali\" o \"forma normale disgiuntiva\". Un prodotto fondamentale \u00e8 un prodotto in cui ciascuna variabile, o il suo complemento, appaia una sola volta e rigorosamente fuori da parentesi o complementazioni complesse.Ad esempio, date le variabili x, y, z all'interno di un'algebra di Boole, sono prodotti fondamentali\nMentre non sono prodotti fondamentali\n\u00c8 cos\u00ec possibile avere una somma di prodotti fondamentali, forma in cui ogni espressione pu\u00f2 essere ridotta, ma che non \u00e8 unica. Un esempio \u00e8: xy + xz + z'. Nel momento in cui ogni singola variabile, o il suo complemento, siano contenuti in tutti i prodotti fondamentali della forma normale disgiuntiva, si ha allora una \"somma di prodotti fondamentali completa\" o \"forma normale disgiuntiva completa\". Tale scrittura \u00e8 unica, pertanto se due espressioni sono equivalenti avranno la stessa forma normale disgiuntiva completa.\nSe si desidera invece che un'espressione sia scritta nel modo pi\u00f9 corto possibile, allora la si esprime in \"somma di implicanti prime o minimali\" (Minimizzazione di Quine-McQluskey). Un'\"implicante prima\" (o minimale) rispetto a un'espressione \u00e8 un prodotto fondamentale che non altera l'espressione se sommato per intero a essa, cio\u00e8 restituisce un risultato equivalente a quella iniziale; sommando un prodotto strettamente contenuto nell'implicante, tuttavia, non si ottiene un'equivalenza.Per individuare tutte le implicanti prime, esistono varie tecniche, tra cui il \"metodo del consenso\", che si basa sull'applicazione ciclica delle propriet\u00e0 di assorbimento, idempotenza, involuttivit\u00e0 e di De Morgan accompagnate a ogni passo dall'opportuna addizione di un consenso. Dati due prodotti fondamentali, se solo e solo se una variabile appare in uno di essi non negata e nell'altro negata si chiama consenso il risultato della moltiplicazione delle restanti variabili. Ad esempio:\nLa \"somma di implicanti prime\" \u00e8 unica, pertanto due espressioni equivalenti avranno la stessa. Nel momento in cui, completando ogni singola implicante prima, l'apporto all'espressione di una o pi\u00f9 di esse \u00e8 inutile in quanto contenuta nelle altre, la si pu\u00f2 eliminare ottenendo la pi\u00f9 essenziale delle scritture, la \"forma minimale\". Essa, pur essendo comoda, ha l'inconveniente di non essere unica, e dunque di non consentire l'individuazione di equivalenze tra pi\u00f9 espressioni.\nRappresentazione delle algebre booleane.\nSi pu\u00f2 dimostrare che ogni reticolo booleano finito \u00e8 isomorfo al reticolo booleano di tutti i sottoinsiemi di un insieme finito. Di conseguenza, il numero di elementi di ogni reticolo booleano finito ha un sostegno che contiene un numero di elementi uguale a una potenza di 2.\nMarshall Stone ha enunciato il celebre \"teorema di rappresentazione per le algebre booleane\" dimostrando che \"ogni\" algebra booleana \"A\" \u00e8 isomorfa a tutte le algebre booleane aperte-chiuse in un certo spazio topologico compatto non connesso di Hausdorff."}
{"id": "70008", "revid": "1982", "url": "https://it.wikipedia.org/wiki?curid=70008", "title": "Bocche di Cattaro", "text": "Le Bocche di Cattaro (montenegrino e croato: \"Boka Kotorska\"; serbo: \"\u0411\u043e\u043a\u0430 \u041a\u043e\u0442\u043e\u0440\u0441\u043a\u0430\"; veneto: \"Boche de C\u00e0taro\") sono una serie di insenature della costa dalmata meridionale del mare Adriatico in Montenegro, costituite di ampi valloni fra loro collegati che si inseriscono profondamente nell'entroterra come fiordi. Prendono il nome dalla citt\u00e0 di Cattaro.\nDescrizione.\nCaratterizzate da profondi bacini perfettamente riparati dal mare aperto, le bocche di Cattaro costituiscono uno dei migliori porti naturali del mar Mediterraneo. Grazie a questa caratteristica, unitamente alla facile difendibilit\u00e0, furono un importante punto strategico illirico, greco e quindi romano e bizantino. Per 3 secoli la Repubblica di Venezia e poi l'Impero Austro-ungarico hanno costituito una munitissima quanto inespugnata base navale militare. Cattaro era il capoluogo dell'Albania Veneta considerata dal punto di vsita strategico un punto importantissimo per il controllo dell'Adriatico e per contrastare l'espansione ottomana.\nIn antichit\u00e0 e fino al VII secolo d.C. erano conosciute come golfo di Risano (\"sinus rhizonicus\"), dal nome del centro principale delle bocche in quei secoli prima dell'ascesa di Cattaro.\nGiuseppe Ungaretti vi fa riferimento in una delle sue ultimissime composizioni nel 1969: \"Le bocche di Cattaro\". Da questi luoghi proveniva infatti l'anziana donna che sua madre prese a vivere in casa ad Alessandria d'Egitto quando mor\u00ec il padre nel 1890 e che fu per il poeta la prima indimenticabile tata.\nNel 1979 l'UNESCO ha inserito le bocche di Cattaro nella lista dei patrimoni dell'umanit\u00e0 come regione naturale e storico-culturale delle Bocche di Cattaro.\nGeografia.\nA causa della loro somiglianza geomorfologica con la frastagliata costa norvegese, le bocche di Cattaro vengono spesso indicate come uno dei pi\u00f9 meridionali fiordi d'Europa, trattandosi, appunto, di antichi valloni fluviali invasi dal mare.\nL'insieme delle bocche di Cattaro ha una superficie di 87\u00a0km\u00b2 ed \u00e8 costituito dalle bocche vere e proprie (ossia il canale d'ingresso che comunica con l'Adriatico), nonch\u00e9 da quattro bacini separati, di una profondit\u00e0 variabile dai 40 ai 60 metri.\nL'ingresso delle bocche di Cattaro \u00e8 segnato a nord dalla sottile penisola di Vittaglina (Prevlaka) e dalla Punta d'Ostro (o Punta Acuta), che costituisce anche la propaggine pi\u00f9 meridionale della Croazia, e a sud dalla Punta d'Arza; oltre questo passaggio vi \u00e8 la baia di Topla o golfo di Castelnuovo.\nPer mezzo del canale di Combur (\"Kumbor\") si passa al secondo bacino, il pi\u00f9 esteso: la baia di Teodo (\"Tivat\"), di forma triangolare. Quest'ultima \u00e8 collegata mediante lo stretto delle Catene (lungo 2\u00a0km e largo appena 300 metri) agli ultimi due bacini, anch'essi di forma vagamente triangolare ma pi\u00f9 piccoli, che sono il golfo di Risano a Nord-ovest e il golfo di Cattaro a Sud-est. I due golfi pi\u00f9 interni si sviluppano lungo le pendici dirupate delle brulle Alpi Dinariche, tra cui svetta il Monte Lov\u0107en (Monte Leone) sopra Cattaro."}
{"id": "70010", "revid": "287204", "url": "https://it.wikipedia.org/wiki?curid=70010", "title": "Bocchino", "text": ""}
{"id": "70011", "revid": "125917187", "url": "https://it.wikipedia.org/wiki?curid=70011", "title": "Passo della Bocchetta", "text": "Il passo della Bocchetta \u00e8 un valico dell'Appennino ligure posto a quota 772 m s.l.m. lungo la strada che collega Campomorone con Voltaggio ovvero la val Polcevera con la Val Lemme, denominata \"strada provinciale 5 della Bocchetta\" nella tratta genovese (ligure) e \"strada provinciale 160 della Val Lemme\" nella tratta alessandrina (piemontese). Vari studiosi pongono il confine geologico tra le Alpi e gli Appennini in corrispondenza del valico.\nStoria.\n\u00c8 un valico storico poich\u00e9 da queste parti passava la romana Via Postumia, fatta costruire nel 148 a.C. dal console romano Postumio Albino.\nL'antico tracciato romano valicava l'Appennino poco distante, a levante dell'attuale passo, in corrispondenza dei pianori denominati \"Pian di Reste\" (\"Cian de Reste\" in ligure), proseguiva quindi verso Nord seguendo la sommit\u00e0 del crinale tra la val Lemme e la valle Scrivia sino a Fiaccone e oltre.\nLa strada tuttora in uso fu invece costruita nel XVI secolo ed era una delle tre vie di transito autorizzate dalla Repubblica di Genova per il trasporto delle merci.\nL'esigenza di una strada, che rendesse pi\u00f9 agevoli i diversi sentieri e multattiere medievali delle \"vie del sale\", port\u00f2 a una delibera del Senato della Repubblica di Genova nel 1583, che incaricava tre esponenti della oligarchia genovese, (un D'Oria, uno Spinola ed un Sauli), perch\u00e9 negoziassero con il Banco di San Giorgio i finanziamenti per la costruzione di una nuova strada, che andasse da Pontedecimo a Voltaggio.\nLa strada fu aperta nel 1585 su un tracciato di valico diverso da quello dell'antica Via Postumia, in quanto valicava l'Appennino seguendo il fondovalle anzich\u00e9 seguire i percorsi di crinale (come quello che da Pian di Reste conduceva a Fiaccone).\nNel 1771 il doge Giovanni Battista Cambiaso ammodern\u00f2 il tracciato della strada, che fu resa idonea al passaggio di carri e carrozze per tutta la sua estensione da Sampierdarena a Novi Ligure: la strada, che rappresentava all'epoca il valico di gran lunga pi\u00f9 agevole e moderno per l'Oltregiogo, fu quindi anche detta \"Via Cambiagia\".\nLa strada perse importanza in seguito alla costruzione della regia strada dei Giovi aperta nel 1823.\nIn epoca medievale la tradizione orale parlava di fenomeni di banditismo che colpivano i viandanti ed i mercanti che salendo dall'abitato di \u201cCampomorone\u201d andavano verso la pianura padana dell'oltregiogo, dopo i paesi attuali di Voltaggio e Gavi Ligure.\nQuesta strada in ogni epoca favor\u00ec lo spostamento veloce di truppe ed eserciti da e verso Genova.\nData la quota, il passo \u00e8 caratterizzato da nebbie fitte durante il periodo autunnale e nevicate frequenti nel periodo invernale. Caratteristico il fenomeno della galaverna, una sorta di gelo che aderisce ai rami degli alberi, aumentandone progressivamente volume e peso sino alla loro rottura e conseguente distacco.\nSport.\nIl passo della Bocchetta fu reso celebre da Fausto Coppi durante le sue memorabili scalate del Giro dell'Appennino tanto che sul valico \u00e8 stata posta una stele, in ricordo della sua ultima vittoria, con l'effigie del Campionissimo.\nIl passo \u00e8 ancora oggi il punto di forza del Giro dell'Appennino.\nIl tempo record della scalata appartiene a Gilberto Simoni, con 21'54\", stabiliti durante l'edizione del 2003. Il record precedente apparteneva a Marco Pantani con 21'56\" detenuto per 8 anni.\nIl record pi\u00f9 duraturo appartiene per\u00f2 a Gianbattista Baronchelli che nell'edizione del 1977 ha stabilito il tempo di 22'46\" rimasto imbattuto per 17 anni fino all'arrivo del russo Evgenij Berzin.\nIl passo \u00e8 stato inoltre sede dell'arrivo della quarta tappa dell'edizione 2012 de Il Padania, disputata il 6 settembre 2012 e che ha visto il successo di Vincenzo Nibali.\nIl passo della Bocchetta \u00e8 attraversato anche dall'itinerario escursionistico dell'alta via dei Monti Liguri.\nProtezione della natura.\nIl passo \u00e8 collocato sul confine del \"Parco naturale delle Capanne di Marcarolo\"."}
{"id": "70012", "revid": "729019", "url": "https://it.wikipedia.org/wiki?curid=70012", "title": "Bocche del Rodano", "text": ""}
{"id": "70014", "revid": "287204", "url": "https://it.wikipedia.org/wiki?curid=70014", "title": "Bocca di lupo", "text": ""}
{"id": "70024", "revid": "5", "url": "https://it.wikipedia.org/wiki?curid=70024", "title": "Bocca di leone", "text": ""}
{"id": "70026", "revid": "1543377", "url": "https://it.wikipedia.org/wiki?curid=70026", "title": "Hermann Huppen", "text": "\u00c8 pi\u00f9 conosciuto con il solo nome di battesimo, che usa anche come nome d'arte, Hermann.\nCarriera.\nNato in un piccolo paese belga nella regione delle Ardenne, dopo aver lavorato in una ebanisteria e uno studio di architettura, e aver seguito un corso di architettura e decorazioni d'interni all'Accademia di Belle Arti di St.Gilles (Bruxelles), ha esordito nel mondo del fumetto nel 1964 realizzando alcune storie per un piccolo editore.\nGreg not\u00f2 il suo talento e gli offr\u00ec di lavorare per il suo studio. Nel 1966 inizia ad illustrare la serie \"Bernard Prince\", scritta da Greg e pubblicata sull'edizione belga del settimanale \"Tintin\". Nel 1969, sempre in collaborazione con Greg, inizia a disegnare la serie western \"Comanche\".\nHerman inizia a scrivere le proprie storie nel 1979, scrivendo la serie post-apocalittica Jeremiah. Nello stesso periodo produce anche tre albi di \"Nick\", ispirata da Little Nemo di Winsor McCay, per la rivista Spirou. \nNel 1983 inizia una nuova serie, \"Le Torri di Bois-Maury\", ambientata nel medio evo.\nNel 1996 ha vinto il premio Oesterheld con l'albo \"Sarajevo tango\", ambientato durante la guerra nella ex Jugoslavia, che narra le peripezie di un mercenario pagato per sottrarre una bambina alle fiamme di Sarajevo e riportarla alla madre.\nNel 1997 realizza \"Caatinga\", storia ambientata nella regione del Sert\u00e3o, nel nord-est brasiliano, con al centro la ribellione del canga\u00e7o.\nPi\u00f9 di recente Hermann ha realizzato diverse opere con la collaborazione del figlio Yves H.; nel 2016 \u00e8 stato premiato con il Grand Prix de la ville d'Angoul\u00eame, onorificenza alla carriera da parte del Festival international de la bande dessin\u00e9e d'Angoul\u00eame.\nLe storie di Hermann sono caratterizzate da uno stile realistico, in cui \u00e8 presente un senso di disillusione nei riguardi dell'uomo in generale, e nella societ\u00e0 nello specifico.\nI protagonisti delle storie di Hermann sono spesso privi di ogni ideologia o idealismo, costretti a confrontarsi con una realt\u00e0 dura in cui le vittorie non sono consacrazioni definitive ma temporanei successi nella lotta per la sopravvivenza.\nGran parte delle sue opere sono state pubblicate in lingua italiana sui settimanali \"Skorpio\" e \"Lanciostory\", e poi ripresentate in volumi cartonati editi da Eura Editoriale e Alessandro Editore."}
{"id": "70028", "revid": "291370", "url": "https://it.wikipedia.org/wiki?curid=70028", "title": "Striscia a fumetti", "text": "La striscia a fumetti \u00e8 una sequenza di alcune vignette affiancate, realizzate in bianco e nero oppure a colori, con il testo contenuto generalmente nei balloon o nuvolette, che costituiscono una singola scena o battuta e che possono essere parte di una storia pi\u00f9 lunga a fumetti formata da pi\u00f9 strisce. Negli Stati Uniti d'America, durante il ventesimo secolo, giornalmente si \u00e8 arrivati a pubblicare pi\u00f9 di 200 diverse serie a fumetti in forma di striscia o di tavola domenicale sui quotidiani, per un totale di oltre 7 milioni di episodi.\nStoria.\nLa terminologia striscia a fumetti deriva dal formato con cui i fumetti vennero realizzati per essere pubblicati sui quotidiani dove inizialmente venivano inseriti, come contorno alle notizie, sequenze di quattro o cinque vignette poste orizzontalmente, una a fianco dell'altra. I fumetti, nati alla fine del XVIII secolo come singola vignetta con del testo riportato nella stessa, dagli inizi del successivo incominciarono quindi a essere pubblicati sui quotidiani dal luned\u00ec al sabato sotto forma di strisce orizzontali, mentre la domenica, in una sezione dedicata, vennero proposte sequenze pi\u00f9 lunghe grandi quanto una intera pagina del quotidiano, le tavole domenicali. Per quanto molte serie a fumetti abbiano una trama di ampio respiro, la striscia a fumetti \u00e8 in genere leggibile anche singolarmente, essendo pensata anche per lettori occasionali.\nLe prime strisce in bianco e nero pubblicate su un quotidiano risalgono al 1907, realizzate da Bud Fisher, autore della serie a fumetti Mutt and Jeff, ma i fumetti esistevano gi\u00e0 da una decina di anni con le cosiddette sunday pages o pagine domenicali, vere e proprie tavole, quasi sempre a colori, contenute nei supplementi domenicali dei quotidiani, ben pi\u00f9 ampie e sviluppate delle strisce pubblicate nel corso della settimana e indirizzate inizialmente a un pubblico infantile, come ad esempio Yellow Kid di Richard Felton Outcault (1895), The Katzenjammer Kids di Rudolph Dirks (1897) - noti in Italia grazie al \"Corriere dei Piccoli\" col titolo di Bib\u00ec e Bib\u00f2 - o Little Nemo in Slumberland (1905) di Winsor McCay. Successivamente il target non fu pi\u00f9 soltanto infantile: erano gli stessi adulti che compravano i quotidiani a seguire serie a fumetti di avventura come Flash Gordon (1934) di Alex Raymond o Tarzan, disegnato da Hal Foster negli anni trenta e da Burne Hogarth negli anni quaranta. La King Features Syndicate, uno dei principali distributori di serie di fumetti a strisce sui quotidiani dell'epoca, propone ancora un secolo dopo, nel XXI secolo, le strisce quotidiane di numerosi personaggi come Popeye, Phantom, Peanuts e Tarzan. \nIn Italia la produzione di fumetti a strisce si ebbe dagli anni quaranta con serie come il Piccolo sceriffo o Tex Willer e molti altri pubblicati fino alla fine degli anni sessanta, non su quotidiani come in America, ma su albi a strisce dedicati di formato tale da avere in ogni pagina una sola striscia; il formato venne poi abbandonato e sostituito da albi di varia grandezza come il tascabile, impiegato per i fumetti neri, o il Bonelli, nato dalla sovrapposizione di tre albi a strisce e impiegati per storie di lungo respiro nel quale la trama non \u00e8 pi\u00f9 suddivisa in scene di poche vignette; successivamente il fumetto a strisce auto-conclusive - come quelle americane degli esordi - venne riproposto in Italia durante gli anni settanta con le fortunate serie di Sturmtruppen di Bonvi o di Lupo Alberto di Silver, pubblicati su quotidiani, riviste di fumetti o su albi dedicati.\nDagli inizi del XXI secolo, con lo sviluppo della rete internet, alcune serie hanno cominciato a venire pubblicate online.\nCaratteristiche.\nLe strisce giornaliere sono i fumetti pubblicati sui giornali quotidiani giornalmente nel formato a strisce, cio\u00e8 una sequenza di poche vignette a formare una gag auto-conclusiva o all'interno di una sequenza di pi\u00f9 strisce a formare una storia pi\u00f9 lunga e quindi collegata a quanto narrato nella striscia del giorno precedente. Le strisce giornaliere esordiscono sui quotidiani degli Stati Uniti gi\u00e0 nei primi anni del novecento distribuite alle varie testate dai Syndicate, sorta di agenzie di distribuzione. Nei supplementi domenicali degli stessi giornali compaiono le tavole domenicali a colori nelle quali possono continuare le trame narrate nelle strisce giornaliere precedenti o essere indipendenti. Alcune serie a fumetti vengono prodotte solo in forma di strisce o esclusivamente in tavole, mentre altri in entrambe le forme. I personaggi umoristici esauriscono le loro gag in una sola striscia, che viene detta autoconclusiva, quelli avventurosi invece proseguono le vicende da una striscia all'altra. Nel caso di personaggi avventurosi realizzati sia in strisce che in tavole, si possono avere due trame distinte oppure un'unica in continuazione fra strisce e tavole e in questo caso la tavola domenicale funge pi\u00f9 che altro da riassunto degli accadimenti della settimana precedente. In Italia alcuni giornali pubblicano strisce umoristiche, ma troviamo pochi esempi di quotidiani con fumetti avventurosi. Costituiscono eccezioni i quotidiani \"Il Giorno\" e \"Paese Sera\" che negli anni sessanta prest\u00f2 molta attenzione ai fumetti, indicendo anche concorsi a premi a cui parteciparono giovani autori poi divenuti famosi."}
{"id": "70031", "revid": "1318658", "url": "https://it.wikipedia.org/wiki?curid=70031", "title": "Stazione di Parigi Orsay", "text": "La stazione di Parigi Orsay (in francese \"gare d'Orsay\", in origine \"gare du Quai d'Orsay\", stazione di Quai d'Orsay, dal nome del lungofiume su cui si affaccia) era l'antica stazione di Parigi, capolinea della compagnia della Parigi-Orl\u00e9ans, situata nel VII \"arrondissement\".\nProgettata dall'architetto Victor Laloux nelle strutture edilizio, la stazione venne inaugurata il 28 maggio 1900, in occasione dell'esposizione universale. A partire dal 1939 venne limitata al traffico suburbano, e alla fine degli anni cinquanta venne fatta cadere in disuso. Iscritta nell'inventario dei monumenti storici nel 1973, dopo alcuni anni venne destinata a impieghi diversi, soprattutto come scenario del teatro mobile della compagnia Renaud-Barrault, e poi come sala per esposizioni e vendite della casa d'aste Drouot.\nNel 1986 l'ex stazione venne trasformata nel Museo d'Orsay, su progetto dell'architetto italiana Gae Aulenti. Sotto la sede del museo \u00e8 stata costruita una nuova infrastruttura ferroviaria, la stazione di Parigi Museo d'Orsay.\nStoria.\nLa storia della stazione d'Orsay cominci\u00f2 nel 1897, quando la Compagnie des Chemins de Fer d'Orleans acquist\u00f2 dallo stato francese il terreno su cui sorgeva una caserma di cavalleria e il palazzo d'Orsay, sede del Ministero degli Esteri, poi della Corte dei Conti e del Consiglio di Stato. Questi due edifici, un tempo sontuosi, avevano subito un inevitabile degrado dopo la guerra civile del 1871, con incendi e devastazioni.\nScopo della compagnia ferroviaria era poter disporre di un arrivo pi\u00f9 centrale per i treni provenienti dal sud-ovest della Francia, che allora convergevano sulla stazione d'Austerlitz, mal dislocata rispetto alle sedi degli edifici pubblici. La localizzazione sul \"quai d'Orsay\", di fronte all'Assemblea Nazionale e nelle vicinanze della maggior parte dei ministeri, avrebbe permesso di accogliere meglio le delegazioni francesi che arrivavano a Parigi.\nEssa doveva dunque rappresentare il \"savoir faire\" francese senza far sfigurare i \"quai\" della Senna, secondo il punto di vista dell'epoca. Questo \u00e8 il motivo per cui Laloux ide\u00f2 questo edificio come una modernissima struttura in vetro e metallo, ma mascherata da una monumentale facciata in pietra. Il suo progetto prevalse sui sei presentati e prevedeva anche un elegantissimo hotel di 360 camere, che serv\u00ec non solo ad accogliere i viaggiatori, ma fu anche sede di congressi e incontri conviviali di associazioni e partiti politici.\nPer la costruzione, durata poco pi\u00f9 di due anni, vennero impiegate circa 12\u00a0000 tonnellate di ferro (il doppio che nella Torre Eiffel), e 35\u00a0000\u00a0m\u00b2 di lastre di vetro.\nLaloux si occup\u00f2 personalmente della decorazione degli interni, sia dell'albergo che della stazione. Fu possibile arricchire la sua volta interna con stucchi e affreschi, alla condizione di aprire la stazione solamente ai treni a trazione elettrica, soluzione imposta anche dal lungo tratto in sotterranea che i treni dovevano percorrere per accedervi. Pertanto, i treni a vapore venivano fermati nella stazione di Austerlitz e la locomotiva veniva sostituita per permetterne l'ingresso nella stazione d'Orsay. Anche l'esterno della stazione, espressione del gusto \"fin-de-si\u00e8cle\", \u00e8 ricco di abbellimenti secondo l'accademismo trionfante dell'epoca, e presenta due enormi orologi posti nei rosoni sui portali che danno verso la Senna, e tre grandi statue sulla sommit\u00e0 della facciata, che rappresentano le tre principali destinazioni dei treni della Compagnie d'Orl\u00e9ans: Orl\u00e9ans, Bordeaux e Nantes.\nL'impatto sui visitatori dell'esposizione fu tale che anche gli architetti delle grandi stazioni statunitensi, come la Grand Central Terminal di New York e la Union Station di Washington, si ispirarono alla stazione d'Orsay.\nAll'inaugurazione, la stazione fu presentata come il primo terminale ferroviario urbano al mondo completamente elettrificato. Nonostante la sua dotazione di montacarichi, ascensori, reti elettriche e macchinari all'avanguardia, le ulteriori innovazioni tecniche nel campo dei trasporti la resero tuttavia obsoleta nel giro di poche decine d'anni, tanto che nel 1939 il traffico delle grandi linee fu spostato definitivamente alla stazione di Austerlitz, e i convogli locali continuarono ad arrivarvi solo fino agli anni cinquanta.\nDurante la seconda guerra mondiale venne adibita a centro di spedizione e, dopo la liberazione, a centro di accoglienza per i convogli di prigionieri provenienti dalla Germania. Una targa, posta sulla facciata che guarda verso la Senna, ricorda ancora oggi questa vicenda.\nRiuso e recupero del fabbricato viaggiatori.\nIl 19 maggio 1958 il gran salone dell'albergo fu teatro del discorso tenuto dal generale Charles de Gaulle in occasione della sua presa di potere, che di fatto metteva fine alla Quarta repubblica.\nNel 1962 serv\u00ec da scenografia al film di Orson Welles \"Il processo\", tratto dall'omonimo romanzo di Kafka.\nNel 1961 venne decretata la demolizione, dello storico fabbricato viaggiatori, ormai in disuso, in accordo con una corrente di pensiero che considerava \"kitsch\" tutte le opere monumentali all'insegna dell'eclettismo. La stessa corrente favor\u00ec l'abbattimento del Forum des Halles, avvenuto fra molte polemiche nel 1973.\nIl governo Pompidou inser\u00ec la stazione in un programma di rinnovamento urbanistico della capitale francese, che prevedeva al suo posto un modernissimo albergo in acciaio e cristallo, ma l'edificio viene miracolosamente risparmiato e il 20 ottobre 1977 viene ufficialmente presa la decisione, su iniziativa del presidente Giscard d'Estaing, di trasformarlo in un museo."}
{"id": "70032", "revid": "174925", "url": "https://it.wikipedia.org/wiki?curid=70032", "title": "Cavit\u00e0 orale", "text": ""}
{"id": "70033", "revid": "339392", "url": "https://it.wikipedia.org/wiki?curid=70033", "title": "Dittatore Romano", "text": ""}
{"id": "70034", "revid": "9", "url": "https://it.wikipedia.org/wiki?curid=70034", "title": "Proag\u00f2n", "text": ""}
{"id": "70038", "revid": "1226", "url": "https://it.wikipedia.org/wiki?curid=70038", "title": "Pax Romana", "text": ""}
{"id": "70039", "revid": "1226", "url": "https://it.wikipedia.org/wiki?curid=70039", "title": "Consoli Repubblicani Romani", "text": ""}
{"id": "70041", "revid": "1226", "url": "https://it.wikipedia.org/wiki?curid=70041", "title": "Strade Romane", "text": ""}
{"id": "70042", "revid": "1226", "url": "https://it.wikipedia.org/wiki?curid=70042", "title": "Strada romana", "text": ""}
{"id": "70043", "revid": "1226", "url": "https://it.wikipedia.org/wiki?curid=70043", "title": "Battaglia della Foresta di Teutoburgo", "text": ""}
{"id": "70045", "revid": "1226", "url": "https://it.wikipedia.org/wiki?curid=70045", "title": "Battaglia di Teutoburgo", "text": ""}
{"id": "70046", "revid": "1226", "url": "https://it.wikipedia.org/wiki?curid=70046", "title": "Assemblee Romane", "text": ""}
{"id": "70047", "revid": "16066", "url": "https://it.wikipedia.org/wiki?curid=70047", "title": "Leggi Licinie Sestie", "text": ""}
{"id": "70050", "revid": "1226", "url": "https://it.wikipedia.org/wiki?curid=70050", "title": "Regno Lombardo Veneto", "text": ""}
{"id": "70052", "revid": "7077", "url": "https://it.wikipedia.org/wiki?curid=70052", "title": "FOMA", "text": "Il FOMA (acronimo di Freedom Of Mobile multimedia Access) \u00e8 uno degli standard 3G che utilizzano l'interfaccia trasmissiva W-CDMA.\nRealizzato dalla giapponese NTT DoCoMo, opera sia a commutazione di circuito (fino a 64 kb/s) sia a pacchetto (fino a 384 kb/s).\nLo standard FOMA non \u00e8 compatibile con altre implementazioni 3G come l'UMTS.\nVoci correlate.\nAltri standard 3G:"}
{"id": "70054", "revid": "838137", "url": "https://it.wikipedia.org/wiki?curid=70054", "title": "326 a.C.", "text": ""}
{"id": "70055", "revid": "2158092", "url": "https://it.wikipedia.org/wiki?curid=70055", "title": "Parco naturale delle Alpi Marittime", "text": "Il parco naturale delle Alpi Marittime \u00e8 un'area naturale protetta del Piemonte. \u00c8 adiacente al grande Parco nazionale del Mercantour in Francia.\nStoria.\nCreato nel 1980 come \"Parco Naturale dell'Argentera\", prende origine dalla preesistente \"Riserva Reale di caccia di Valdieri-Entracque\", istituita nel 1857 per volere di Vittorio Emanuele II. Il nome \u201c\"Argentera\"\u201d deriva dall'omonimo massiccio situato al centro delle Alpi Marittime.\nNel 1993 \u00e8 stato insignito del Diploma europeo delle aree protette.\nNel 1995, per effetto di un progetto regionale di accorpamento delle aree protette piemontesi, \u00e8 stata realizzata, con Legge Regionale n\u00ba 33/1995, la fusione con la \"Riserva naturale speciale \u201cBosco e laghi di Palanfr\u00e8\u201d\" (istituita nel 1979), che ha portato alla nascita dell'odierno Parco.\nTerritorio.\nSono comprese nel territorio del parco l'alta Valle Gesso, l'alta Valle Grande di Palanfr\u00e8 (Valle Vermenagna) e i Valloni della Valletta e del Reduc in Valle Stura di Demonte, interessando i Comuni di Aisone, Entracque, Valdieri, Roaschia e Vernante, per un totale di circa 28.000 ettari.\nUna caratteristica peculiare del P.N.A.M. \u00e8 quella di avere oltre un terzo dei confini a Sud ed a Sud-Ovest adiacenti al francese Parco nazionale del Mercantour, situazione che risulta essere importante per le implicazioni di carattere faunistico che ne derivano.\nL'area protetta ricade per la quasi totalit\u00e0 della sua ampiezza nel bacino del torrente Gesso, che si estende in direzione Sud-Ovest - Nord-Est con andamento quasi rettilineo per circa 25 km, e che si apre sulla pianura a Sud-Est di Cuneo.\nIl territorio del Parco si estende da una quota di 750\u00a0m fino a 3.297 m s.l.m., racchiudendo la parte montuosa pi\u00f9 importante delle Alpi Marittime: il Gruppo del Gel\u00e0s ed il Gruppo dell'Argentera. Il primo occupa l'arco montuoso che va dal Colle del Sabbione (2.328\u00a0m s.l.m.) fino al Colle di Finestra (2.471\u00a0m s.l.m.) Il secondo, situato al centro del territorio, vanta le punte pi\u00f9 alte di tutte le Alpi Marittime (Cima Sud e Cima Nord, rispettivamente 3.297\u00a0m e 3.286\u00a0m s.l.m.)\nIl territorio risulta essere generalmente aspro, con un'assoluta predominanza delle zone caratterizzate da rocce e detriti (47% della superficie totale), una discreta copertura boschiva (22%), zone a vegetazione erbacea ridotte (17%), pochi arbusteti (11%), ghiacciai e nevai perenni limitati (0,9%) e scarsissime aree edificate (0,1%).\nAd esclusione della \u201cValle di Desertetto\u201d, che ha una morfologia piuttosto modellata, il resto del territorio \u00e8 un tipico ambiente di alta montagna, che, grazie alla presenza delle rocce cristalline particolarmente resistenti agli agenti esogeni, si presenta con valli anguste e incassate, con pendici sempre molto ripide e vaste superfici prive di vegetazione, boschi ridotti, nevai perenni e qualche lembo relitto di ghiacciai di tipo pirenaico (quelli del Monte Gel\u00e0s sono i pi\u00f9 meridionali della Catena Alpina).\nLa parte alta del P.N.A.M. risulta profondamente modellata dall'esarazione glaciale. Le valli principali mostrano, infatti, una chiara origine glaciale, testimoniata dal loro profilo ad \u201cU\u201d (modellato dalla successiva azione dei corsi d'acqua) e, in particolare, dalla presenza costante alla loro testata di ampi circhi glaciali ormai estinti e di conche di escavazione glaciale. Proprio al loro interno \u00e8 presente un buon numero di laghi di piccole e medie dimensioni, quasi tutti di origine glaciale.\nTali specchi d'acqua hanno, per\u00f2, una vita limitata, in quanto subiscono un rapido interrimento. Ci\u00f2 provoca la formazione, dopo una fase paludosa e di torbiera, di una piccola area pianeggiante, come \u00e8 possibile osservare al Pr\u00e0 del Rasour, al Piano del Valasco, al Pian della Casa, ecc. In queste pianure il torrente spesso divaga formando ampi meandri. Sono inoltre presenti numerose valli sospese ed altre forme di modellamento ed accumulo glaciale, quali rocce montonate, accumuli morenici di vario tipo, cordoni morenici stadiali, rock-glaciers, ecc.\nFlora.\nLa flora del P.N.A.M. \u00e8 nel complesso quella caratteristica delle grandi vallate delle Alpi Occidentali.\nLa posizione periferica e meridionale nella catena alpina, la vicinanza del Mar Mediterraneo e la presenza di grandi barriere montagnose permettono lo sviluppo di una flora particolarmente ricca e caratteristica.\nIl territorio del parco presenta, infatti, grande interesse floristico per la variet\u00e0, il numero e la rarit\u00e0 delle specie che ospita, tanto da poter essere considerato una delle classiche \u201czone di rifugio\u201d delle Alpi.\nIl piano montano \u00e8 dominato, per lo strato arboreo, dalle faggete (\"Fagus sylvatica\"), che rappresentano la maggior parte della superficie boscata, in associazione con il maggiociondolo (\"Laburnum anagyroides\"), il nocci\u00f2lo (\"Corylus avellana\"), l'acero di monte (\"Acer pseudoplatanus\"), il salicone (\"Salix nigra\") e il sorbo montano (\"Sorbus aria\"), e, per lo strato arbustivo, dal lampone (\"Rubus idaeus\"), dal sambuco montano (\"Sambucus racemosa\"), dal mirtillo (\"Vaccinium myrtillus\") e da vari generi di felce.\nLa restante parte boscata \u00e8 costituita dai popolamenti di abete bianco (\"Abies alba\") e di Abete rosso (\"Picea abies\") che occupano i versanti ombrosi dei valloni pi\u00f9 riparati e freschi, e dai lariceti (\"Larix decidua\") che hanno colonizzato i versanti pi\u00f9 esposti al sole.\nDi questa fascia altitudinale sono inoltre caratteristici, e testimoni di un'antica penetrazione mediterranea, i popolamenti relitti di ginepro fenicio (\"Juniperus phoenicea\"), per tutelare i quali \u00e8 stata creata anche una Riserva Speciale nella zona di Valdieri.\nNel piano subalpino sono diffuse formazioni di pino mugo (\"Pinus mugo\") accompagnate da lande a ginepro (\"Juniperus communis subsp. nana\"), \"Rosa canina\" e rododendro (\"Rhododendron ferrugineum\"), ma la maggior parte del territorio \u00e8 occupato da praterie a \"Festuca varia\", \"Festuca paniculata\", \"Festuca dimorfa\", \"Festuca spadicea\", \"Poa violacea\", \"Pheum pratense\", \"Poligonum bistortum\", \"Lilium bulbiferum\", \"Potentilla valderia\" (endemica), \"Taraxacum officinale\", \"Gentiana lutea\".\nTale zona \u00e8, inoltre, caratterizzata dalla presenza dei \u201cgias\u201d, zone adibite al ricovero del bestiame nel periodo estivo, il cui suolo \u00e8 caratterizzato da un'alta concentrazione di sostanze organiche indecomposte; questa determina l'instaurarsi di una tipica vegetazione nitrofila con specie come: \"Rumex alpinus\", \"Chenopodium bonus-henricus\", \"Capsella bursa-pastoris\", \"Urtica dioica\" e \"Alchemilla xanthochlora\".\nIl piano alpino presenta vaste estensioni di pareti rocciose ospitanti specie endemiche come la \"Saxifraga florulenta\", il \"Galium tendae\" e la \"Silene cordifolia\", associate a specie comuni come la \"Primula pedemontana\" e le varie \"Artemisia\" dei gruppi \"genepi\" e \"glacialis\".\nLe zone pi\u00f9 umide sono caratterizzate, invece, da una tipica vegetazione igrofila con muschi e la \"Saxifraga stellaris\".\nLe zone a pietraia, infine, sono colonizzate da raggruppamenti di \"Viola valderia\" e \"Viola argenteria\" (endemiche), \"Achillea nana\" e \"Leucanthemum alpinum\".\nFauna.\nIl parco \u00e8 piuttosto ricco dal punto di vista faunistico e comprende molte specie di mammiferi, di uccelli, di rettili, di anfibi e di insetti.\nMammiferi.\nI mammiferi appartenenti al gruppo degli ungulati sono gli animali pi\u00f9 caratteristici del territorio del parco e sono rappresentati dalla famiglia Bovidae con camoscio alpino (\"Rupicapra rupicapra\"), stambecco (\"Capra ibex\") e muflone (\"Ovis musimon\"), dalla famiglia Cervidae con cervo (\"Cervus elaphus\") e capriolo (\"Capreolus capreolus\") e dalla famiglia Suidae con il cinghiale (\"Sus scrofa\").\nIl camoscio alpino \u00e8 l'ungulato tipico e, in assoluto, pi\u00f9 diffuso nel territorio del Parco (ne costituisce anche il simbolo) con una popolazione superiore ai 4.000 capi. La gestione faunistica operata dal Parco per questa specie prevede solamente interventi di cattura a scopo di cessione per il ripopolamento di altri areali.\nLo stambecco \u00e8 stato reintrodotto dal Parco Nazionale del Gran Paradiso con successivi tentativi fin dal 1920, a cura della gestione delle Riserve Reali di Caccia. Le operazioni di rilascio sono state ripetute nell'arco di 12 anni e dal 1933 si \u00e8 iniziato ad osservare con regolarit\u00e0 gli animali. La popolazione di stambecchi ha notevolmente esteso il suo areale distribuendosi in modo pi\u00f9 omogeneo negli ambienti di tutta l'area protetta. Vive comunque a quote solitamente pi\u00f9 elevate rispetto al camoscio.\nIl muflone, specie originaria di Sardegna e Corsica, \u00e8 stato introdotto, a scopo venatorio, negli anni cinquanta-sessanta in quella che allora era la R\u00e9serve de Chasse del Bor\u00e9on, e che oggi \u00e8 inclusa nel Parco Nazionale del Mercantour (Francia). Sottoposta a protezione assoluta nel Parco francese, la specie, in seguito al notevole aumento della sua popolazione, ha colonizzato, a partire dal 1983, nuovi territori nella zona italiana. Dal 1993 le segnalazioni di mufloni nel parco sono progressivamente diminuite sia per effetto dell'azione antropica che per la intensa attivit\u00e0 predatoria da parte del lupo, avvistato per la prima volta in territorio francese nel 1992. Il lupo preda facilmente il muflone, soprattutto sulla neve, costituendo un ottimo deterrente alla sua espansione.\nIl cervo \u00e8 stato reintrodotto a scopo venatorio nella Valle Stura di Demonte a partire dal 1990 e in altre valli vicine in tempi pi\u00f9 recenti (tra cui citiamo la francese Val Roja e le vicine valli Maira, Grana e Varaita), oltre che nel vicino Parco dell'Alta Val Pesio dove viene incentivato da circa 30 anni. Si stima la presenza di alcuni uno o due nuclei situati nelle zone di confine del Parco, oltre ad esemplari erranti.\nIl capriolo, precedentemente estinto, dagli anni sessanta \u00e8 tornato a far parte della fauna selvatica piemontese. Gli interventi di rilascio nella Provincia di Cuneo sono avvenuti nel Parco naturale del Marguareis, nella bassa Valle Stura e nel Vallone di Roaschia (Valle Gesso). \nSi sono avuti sporadici avvistamenti in Valle Gesso a partire dal 1990 (nel 1993 si ha la prima segnalazione nel territorio del Parco). Le aree occupate sono quelle di fondovalle, marginali all'area protetta, comprese tra 800 e 1000\u00a0m.\nIl cinghiale, un tempo relegato ai fondovalle, \u00e8 in costante aumento in tutta la zona e si \u00e8 spinto ormai anche a quote elevate. Assente in Valle Gesso fino agli anni trenta, successivamente la sua presenza nell'area protetta \u00e8 stata segnalata in maniera sporadica, sembra a seguito di migrazioni di animali sfuggiti agli incendi verificatisi nel Delfinato francese. L'assenza di una pressione venatoria su questo selvatico, unito all'aumento delle risorse trofiche disponibili per gli ungulati (basti pensare che un presidente dell'ISPRA ha definito l'Italia \"un allevamento di ungulati a cielo aperto\"), in un ungulato ad espansione K con forti incrementi, con alta pressione venatoria (per motivi agro-forestali) esternamente all'area protetta, ha portato all'aumento degli stessi e alla necessit\u00e0 di piani di contenimento all'interno del parco.\nL'incremento numerico e l'espansione dell'areale iniziano negli anni settanta, in seguito ad un'esplosione demografica favorita dal generale abbandono delle attivit\u00e0 agro-silvo-pastorali montane. \nIn seguito alle miti condizioni climatiche degli inverni degli anni novanta, la popolazione presente nel Parco \u00e8 notevolmente aumentata.\nOltre agli ungulati, numerosi altri mammiferi popolano il Parco.\nAl gruppo dei carnivori appartengono: la volpe (\"Vulpes vulpes\"), caratteristica per la sua versatilit\u00e0 e adattabilit\u00e0 a qualsiasi ambiente, il lupo (\"Canis lupus italicus \") che ha fatto ritorno sulle Alpi Marittime e la cui presenza \u00e8 stata sporadicamente osservata all'interno del parco, ed i Mustelidi rappresentati dal tasso (\"Meles meles\"), di abitudini terricole, dalla martora (\"Martes martes\"), dalla faina (\"Martes foina\"), dalla donnola (\"Mustela nivalis\") e dall'ermellino (\"Mustela erminea\").\nFra i Roditori ricordiamo: la marmotta (\"Marmota marmota\"), animale sociale, di abitudini terricole e molto facile da osservare, lo scoiattolo (\"Sciurus vulgaris\"), il ghiro (\"Glis glis\"), il quercino (\"Eliomys quercinus\"), le arvicole (\"Clethrionomys\" spp. e \"Pitymys\" spp.) e i topi selvatici (\"Apodemus\" spp.).\nVi sono poi alcuni rappresentanti del gruppo degli Insettivori come il riccio (\"Erinaceus europaeus\"), la talpa (\"Talpa europaea\") e i toporagni (\"Sorex\" spp.).\nSono inoltre presenti in tutto il Parco le principali specie italiane di chirotteri.\nUccelli.\nGli uccelli che popolano il Parco appartengono ad un'ottantina di specie di cui 75 nidificanti nel territorio.\nLe specie nidificanti si ripartiscono nelle seguenti famiglie: \nDal 1993 il P.N.A.M. ha iniziato a collaborare, assieme al Parco nazionale del Mercantour, al Progetto Internazionale di Reintroduzione del gipeto (\"Gypaetus barbatus\") sulle Alpi. Fino al 2006 sono state liberate sul territorio piemontese otto coppie di uccelli, tutti giovani, la cui presenza viene costantemente monitorata nel cuneese da una rete di osservatori volontari.\nRettili e anfibi.\nIl sottobosco e gli ambienti palustri sono poi ricchi di microfauna: fra i Rettili ricordiamo in particolare l'orbettino (\"Anguis fragilis\"), il ramarro (\"Lacerta viridis\"), la vipera (\"Vipera aspis\"), la biscia dal collare (\"Natrix natrix\") e il biacco (\"Hierophis viridiflavus\"); fra gli Anfibi la rana temporaria (\"Rana temporaria\"), la raganella (\"Hyla intermedia\").\nPesci.\nLe acque dei torrenti sono popolate dalla trota fario (\"Salmo trutta fario\") e dallo scazzone (\"Cottus gobio\").\nInsetti.\nCos\u00ec come per i vegetali anche per gli insetti si registra la presenza di specie molto antiche (di origine terziaria). Solo tra i lepidotteri si possono contare circa cinquanta forme sottospecifiche endemiche delle Alpi Marittime e Cozie, e, di queste, alcune esclusive della Valle Gesso, come \"Parnassius apollo valderiensis\", localizzato alle Terme di Valdieri. Alcune farfalle possono poi raggiungere quote assai elevate, come ad esempio il \"Parnassius mnemosyne excelsus\", trovato anche sulla cima del Gelas. Allo stesso modo fra i coleotteri vi sono esempi di particolare rilievo, come ad esempio \"Chrysocarabus\".\nStrutture ricettive.\nRifugi e bivacchi.\nI numerosi rifugi presenti all'interno del parco permettono escursioni di pi\u00f9 giorni. E le traversate possono essere estese anche all'adiacente Parco nazionale del Mercantour oltre confine, appoggiandosi ai numerosi rifugi di cui anch'esso \u00e8 provvisto."}
{"id": "70057", "revid": "767487", "url": "https://it.wikipedia.org/wiki?curid=70057", "title": "Melasippo", "text": "Origine e diffusione.\n\u00c8 un nome scarsissima diffusione, tratto dal greco antico \u039c\u03b5\u03bb\u03b1\u03c3\u03b9\u03c0\u03c0\u03bf\u03c2 (\"Melasippos\"); l'etimologia non \u00e8 del tutto certa, ma \u00e8 possibile che sia composto dai termini \u03bc\u03b5\u03bb\u03b1\u03c2 (\"melas\", \"nero\") e \u2018\u03b9\u03c0\u03c0\u03bf\u03c2 (\"hippos\", \"cavallo\"), col significato di \"[uomo dal] cavallo nero\", il che lo renderebbe sostanzialmente una variante di Melanippo.\nOnomastico.\nL'onomastico si pu\u00f2 festeggiare il 17 gennaio in ricordo di san Melasippo (o Melesippo, Meleusippo e altre forme), martire in Cappadocia insieme ai fratelli Speusippo ed Elasippo e alla loro zia o nonna Leonilla. Un altro san Melasippo, martire insieme alla moglie Cassina (o Carina) e al figlio Antonio ad Ancira sotto Giuliano, \u00e8 commemorato invece il 7 novembre."}
{"id": "70060", "revid": "599", "url": "https://it.wikipedia.org/wiki?curid=70060", "title": "Imperatori di Bizanzio", "text": ""}
{"id": "70062", "revid": "1226", "url": "https://it.wikipedia.org/wiki?curid=70062", "title": "Regno delle due Sicilie", "text": ""}
{"id": "70066", "revid": "37401", "url": "https://it.wikipedia.org/wiki?curid=70066", "title": "Alessandro il grande", "text": ""}
{"id": "70067", "revid": "1226", "url": "https://it.wikipedia.org/wiki?curid=70067", "title": "Alessandro di Macedonia", "text": ""}
{"id": "70076", "revid": "287204", "url": "https://it.wikipedia.org/wiki?curid=70076", "title": "George Perez", "text": ""}
{"id": "70077", "revid": "1875050", "url": "https://it.wikipedia.org/wiki?curid=70077", "title": "Estorsione", "text": "L'estorsione, in diritto, \u00e8 un reato commesso da chi, con violenza o minaccia, costringe uno o pi\u00f9 soggetti a fare o a non fare qualche atto, procura a s\u00e9 o ad altri un ingiusto profitto con altrui danno.\n\u00c8 un reato commesso generalmente con la cooperazione della vittima, nonch\u00e9 tipica attivit\u00e0 spesso utilizzata dalle organizzazioni criminali, soprattutto le organizzazioni di tipo mafioso, a cui si ricorre per acquisire capitali ingenti ma soprattutto per controllare il territorio.\nAnalisi.\nLa coercizione sulla vittima \u00e8 relativa perch\u00e9 in essa residua un \"minimum\" di capacit\u00e0 di autodeterminazione, che viene coartata dall'agente al fine di far compiere un atto dispositivo (dare, fare, non fare). \u00c8 reato di evento in cui la cooperazione della vittima \u00e8 carpita con la forza, intesa come coazione relativa, facendo leva su possibili conseguenze dell'inadempimento. Tra forza e coazione deve sussistere un rapporto strumentale di mezzo a fine altrimenti si avr\u00e0 solo induzione.\nL'evento \u00e8 caratterizzato da:\nLa condotta consiste nella costrizione mediante violenza o minaccia a determinati comportamenti attivi o omissivi. La minaccia estorsiva pu\u00f2 avere ad oggetto anche un'omissione con la prospettazione da parte dell'agente di non impedire ci\u00f2 che ha il dovere giuridico di non consentire.\nEsempi.\nSono esempi di estorsione:\nNel mondo.\nItalia.\nNell'ordinamento italiano, il reato \u00e8 sanzionato dall'art. 629 del codice penale italiano. \u00c8 ingiusto il profitto che non \u00e8 tutelato n\u00e9 direttamente n\u00e9 indirettamente dall'ordinamento giuridico. Sono riconducibili all'estorsione anche il sequestro di persona a scopo di estorsione e la concussione ma il codice penale li prevede come reati a s\u00e9, con pene pi\u00f9 gravi.\nSecondo il recente rapporto di S.O.S. Impresa, si possono distinguere 4 tipi principali di estorsione di stampo mafioso:\nUna parte della giurisprudenza della Corte di Cassazione ha teorizzato che possa configurarsi il reato di estorsione anche mediante l'esercizio di azioni legali pretestuose."}
{"id": "70078", "revid": "2014155", "url": "https://it.wikipedia.org/wiki?curid=70078", "title": "Giovanni VIII Paleologo", "text": "Fu basileus dei Romei dal 21 luglio 1425 fino alla sua morte.\nBiografia.\nGiovent\u00f9.\nGiovanni era figlio primogenito di Manuele II Paleologo e di Elena Draga\u0161. Il nonno materno di Giovanni era il principe serbo Costantino Draga\u0161. I suoi fratelli erano l'imperatore bizantino Costantino XI Paleologo (che gli succeder\u00e0), Teodoro II Paleologo, Demetrio Paleologo e Tommaso Paleologo che furono despoti della Morea, e Andronico Paleologo, che fu despota di Tessalonica. Fu associato al trono dal padre nel 1421. Nei confronti degli ottomani assunse un atteggiamento prudente e nel 1423 resistette ad un assedio su Costantinopoli, condotto dal sultano Murad II. Giovanni sal\u00ec al trono alla morte del padre, il 21 luglio del 1425.\nIl regno.\nPer ottenere aiuti contro l'espansione ottomana si avvicin\u00f2 al papato e manifest\u00f2 il suo consenso all'unione della Chiesa ortodossa con la Chiesa cattolica. Nel 1438 e 1439 partecip\u00f2 al Concilio di Ferrara e Firenze convocato da Papa Eugenio IV. In questa missione venne accompagnato da un seguito di 700 persone, di cui facevano parte i pi\u00f9 illustri ecclesiastici e studiosi del tempo nell'impero, tra i quali:\nAl concilio di Ferrara era presente anche Pisanello, artista italiano.\nQuando l'imperatore entr\u00f2 a Firenze, la popolazione rest\u00f2 strabiliata, affascinata dal suo modo di vestire. Giovanni condizion\u00f2 la moda fiorentina per oltre un secolo, pur non essendo amato dalla popolazione, che lo considerava una persona cattiva e sarcastica, semplicemente perch\u00e9 era un bizantino.\nL'unione delle due chiese venne proclamata alla conclusione del concilio, ma tra il clero cattolico e quello ortodosso permase l'atavica diffidenza reciproca. Da un punto di vista militare, l'unione ebbe invece conseguenze apprezzabili. In aiuto di Costantinopoli furono inviate truppe occidentali al comando del re di Polonia e Ungheria Ladislao III Jagellone. Queste per\u00f2, dopo alcuni successi iniziali, vennero sconfitte nella battaglia di Varna nel 1444 e Giovanni VIII fu costretto a sottomettersi ulteriormente al potere ottomano.\nIn politica interna Giovanni cerc\u00f2 con ogni mezzo di riorganizzare l'impero e di ridargli prestigio: utilizz\u00f2 l'oro del palazzo reale per armare un esercito che poi sped\u00ec in Morea, istitu\u00ec imposte doganali e cerc\u00f2 di migliorare le difese dell'Impero costruendo una flotta di 48 galee e promuovendo leve militari per la difesa, licenziando gli infidi mercenari e ci riusc\u00ec, ma ormai era troppo tardi. Privo di eredi, alla sua morte gli succedette il fratello Costantino XI Paleologo (1449-1453), che sar\u00e0 l'ultimo imperatore bizantino, anche se Giovanni fu l'ultimo imperatore ufficiale, in quanto incoronato dal patriarca di Costantinopoli.\nFamiglia.\nGiovanni VIII si spos\u00f2 tre volte:\nDa nessuno dei tre matrimoni nacquero figli."}
{"id": "70079", "revid": "1632387", "url": "https://it.wikipedia.org/wiki?curid=70079", "title": "Annibale", "text": "Figlio del comandante Amilcare e fratello maggiore di Asdrubale, Annibale, sin da piccolo profondamente nemico di Roma e deciso a combatterla, concep\u00ec ed esegu\u00ec un audace piano di guerra per invadere l'Italia. Marciando dalla Spagna, attraverso i Pirenei e le Alpi, scese nella penisola, dove sconfisse le legioni romane in quattro battaglie principali: battaglia del Ticino (218 a.C.), battaglia della Trebbia (218 a.C.), battaglia del lago Trasimeno (217 a.C.), battaglia di Canne (216 a.C.) \u2013 e in altri scontri minori.\nDopo la battaglia di Canne i Romani evitarono altri scontri diretti e gradualmente riconquistarono i territori del sud Italia di cui avevano perso il controllo. La seconda guerra punica termin\u00f2 con l'attacco romano a Cartagine, che costrinse Annibale al ritorno in Africa nel 203 a.C., dove fu definitivamente sconfitto nella battaglia di Zama, nel 202 a.C.. Dopo la fine della guerra Annibale guid\u00f2 Cartagine per alcuni anni, ma fu costretto all'esilio dai Romani e nel 195 a.C. trov\u00f2 rifugio dal re seleucide Antioco III in Siria, dove continu\u00f2 a propugnare la guerra contro Roma. Dopo la sconfitta di Antioco III si trasfer\u00ec presso il re Prusia I, in Bitinia. Quando i Romani chiesero a Prusia la sua consegna, Annibale prefer\u00ec suicidarsi; era il 183 a.C.\nDotato di grandi capacit\u00e0 tattiche e strategiche, avveduto e sagace, Annibale, dopo le impressionanti vittorie iniziali, continu\u00f2 a battersi tenacemente in Italia per oltre quindici anni con il suo piccolo esercito di veterani isolato in territorio nemico, cercando fino all'ultimo di contrastare il predominio di Roma. Per le straordinarie qualit\u00e0 dimostrate durante la sua carriera militare, Annibale \u00e8 considerato uno dei pi\u00f9 grandi generali e strateghi della storia. Polibio, suo contemporaneo, lo paragonava al suo grande rivale Publio Cornelio Scipione Africano; altri lo hanno accostato ad Alessandro Magno, Giulio Cesare e Napoleone.\nFonti e storiografia.\nLe principali fonti per la vita e il ruolo di Annibale sono rappresentate dalla biografia di Cornelio Nepote (\"De viris illustribus\"), oltre a Polibio (\"Storie\"), Tito Livio (\"Ab Urbe condita libri\"), Appiano di Alessandria (\"Historia romana\"), Cassio Dione Cocceiano (\"Historia romana\"), Velleio Patercolo (\"Historiae romanae ad M. Vinicium libri duo\"), e le biografie di Plutarco su \"Fabio Massimo\" e \"Claudio Marcello\".\nBiografia.\nOrigini.\nAnnibale Barca (dal fenicio \"Hanniba'al\"\n\u05d7\u05e0\u05d9\u05d1\u05e2\u05dc, \"Dono\" [o \"Grazia\"] \"di Baal\") era il figlio maggiore del condottiero cartaginese protagonista della Prima guerra punica Amilcare, nella quale s'era guadagnato l'appellativo di \"Barca\" (dal fenicio \"Barak\", \"fulmine\"), nacque nel 247 a.C. e i suoi fratelli minori erano Asdrubale Barca e Magone Barca. Barca non \u00e8 un nome di famiglia, ma il soprannome dato ad Amilcare e trasmesso ai figli. Invece il termine Barcidi \u00e8 stato introdotto dagli storici \"a posteriori\" per evitare confusione di nomi. L'educazione di Annibale fu di stampo ellenistico, e fu seguita da pedagoghi greci, tra i quali Sosilo, che avrebbe narrato le imprese annibaliche in libri andati perduti. Modelli di Annibale, sin dai primi anni, furono Alessandro Magno, Lisandro (per l'arte militare) ed Ercole.\nPass\u00f2 i primi anni a Cartagine, dove, oltre ai valori greci, fu forse istruito in materia di economia e di agronomia (presumibilmente tale competenza deriv\u00f2 dalla lettura dell'opera di Magone).\nIl padre Amilcare, dopo la sconfitta di Cartagine nella Prima guerra punica e dopo avere domato la rivolta dei mercenari e dei sudditi libici, era determinato, in contrasto con i propositi conservatori del partito aristocratico di Cartagine, a sviluppare un importante programma di espansione e rafforzamento della citt\u00e0 in funzione anti-romana. Secondo la tradizione storiografica antica egli avrebbe contato in prospettiva per la lotta contro Roma, sul supporto dei suoi tre figli maschi, \"i tre leoncini\" allevati \"per la rovina di Roma\".\nAmilcare riusc\u00ec a convincere il \"Senato\" cartaginese a dargli un esercito per conquistare l'Iberia che alcune fonti indicano come un dominio cartaginese perduto.\nCartagine forn\u00ec solo una forza relativamente ristretta e Amilcare accompagnato dal figlio Annibale, che allora aveva nove anni, intraprese nel 237 la marcia lungo le costa del Nord Africa fino alle Colonne d'Ercole. Gli altri due figli, Asdrubale e Magone, restarono a Cartagine. Negli anni della sua permanenza in Spagna, Annibale, pur essendo giovanissimo, si trasform\u00f2 in un soldato. Acquis\u00ec quella straordinaria tempra fisica che avrebbe conservato fino a oltre cinquant'anni: a cinquantadue fu infatti in grado di percorrere a cavallo, in sole quattordici ore, i duecento chilometri che separavano Cartagine dal punto di imbarco da cui sarebbe partito, esule, per l'Oriente. In questo momento si colloca il celebre episodio del giuramento di Annibale bambino. Secondo la tradizione storiografica iniziata da Polibio e perpetuata da altri storici antichi, prima della partenza per la Spagna, Amilcare avrebbe fatto giurare solennemente al figlio che egli non sarebbe mai stato amico di Roma; l'evento, messo in dubbio dagli storici moderni, \u00e8 divenuto esemplare per rappresentare simbolicamente il sentimento di odio eterno di Annibale verso Roma che rimase effettivamente l'elemento dominante della vita del condottiero cartaginese.\nLa campagna di Amilcare in Spagna ebbe successo: pur con poche truppe e pochi finanziamenti, egli sottomise le citt\u00e0 iberiche scegliendo come base operativa la vecchia colonia punica di Gades, l'odierna Cadice. Egli riapr\u00ec le miniere per autofinanziarsi, riorganizz\u00f2 l'esercito e inizi\u00f2 la conquista. Fornendo alla madrepatria convogli di navi cariche di metalli preziosi che aiutarono Cartagine nel pagamento dell'ingente debito di guerra con Roma, Amilcare ottenne grande popolarit\u00e0 in patria. Sfortunatamente rimase ucciso durante l'attraversamento di un fiume. Annibale, giovinetto, assistette inerme al tragico evento. Venne scelto come suo successore il marito di sua figlia, Asdrubale. Per otto anni Asdrubale comand\u00f2 le forze cartaginesi consolidando la presenza punica, edificando una nuova citt\u00e0 (Carthago Nova \u2013 oggi Cartagena). Asdrubale, impegnato nel consolidamento delle conquiste cartaginesi in Iberia, approfitt\u00f2 delle relativa debolezza di Roma che doveva fronteggiare i Galli in Italia e in Provenza per strappare il riconoscimento della sovranit\u00e0 cartaginese a sud del fiume Ebro.\nIn quegli anni, seguendo la tradizione ellenistica che incoraggiava matrimoni misti tra dominatori e vinti, Annibale spos\u00f2 Imilce, una nobile di Castulo, probabilmente punicizzata. Pare che ella gli abbia dato un figlio, il cui nome ci \u00e8 ignoto, anche se \u00e8 possibile che si chiamasse come il nonno, cio\u00e8 Amilcare.\nAscesa militare (221 - 219 a.C.).\nAsdrubale mor\u00ec nel 221 a.C. pugnalato in circostanze mai veramente chiarite. I soldati, a questo punto, acclamarono loro comandante all'unanimit\u00e0 il giovane Annibale. Aveva ventisei anni e ne aveva passati diciassette lontano da Cartagine. Il governo cartaginese conferm\u00f2 questa scelta.\nAnnibale cominci\u00f2 ad attaccare la popolazione degli Olcadi, che si trovavano a sud dell'Ebro, sottomettendo poco dopo la loro capitale Cartala (l'odierna Orgaz) e costringendoli a pagare un tributo (221 a.C.). L'anno successivo (220 a.C.), dopo avere trascorso l'inverno a Nova Carthago carico di bottino, fu la volta dei Vaccei, che sottomise anch'essi riuscendo a occupare le loro citt\u00e0 di Hermantica e poi Arbocala (identificabile forse con la moderna Zamora), dopo un lungo assedio. Gli abitanti di \"Hermantica\", in seguito, dopo essersi ricongiunti con il popolo degli Olcadi, riuscirono a convincere i Carpetani a tendere al generale cartaginese una trappola sulla via del ritorno, nei pressi del fiume Tago. Annibale riusc\u00ec per\u00f2 a battere i loro eserciti congiunti, composti da ben armati (principalmente Carpetani). Egli infatti riusc\u00ec in un primo momento a evitare l'imboscata che gli avevano teso presso il fiume Tago, e quando le forze nemiche, a loro volta, cercarono di attraversarlo cariche di armi e bagagli per disporsi a muovere battaglia contro i cartaginesi, furono irrimediabilmente sconfitte e sottomesse. Annibale, dopo due anni trascorsi a completare la conquista dell'Iberia a sud dell'Ebro, si sent\u00ec pronto alla guerra contro Roma.\nAssedio di Sagunto (219 a.C.).\nDecise cos\u00ec di muovere guerra a Sagunto \u2013 citt\u00e0 alleata a Roma \u2013 con la motivazione che si trovava a sud dell'Ebro e quindi rientrava nei territori di competenza dei Cartaginesi e non dei Romani, anche se le era stato imposto dai Romani, con la violenza e l'inganno, un governo fantoccio filo-romano che ora attaccava gli alleati dei Cartaginesi (vedi Polibio e lo storico Massimo Bontempelli). L'assedio dur\u00f2 otto mesi e termin\u00f2 nel 219 a.C. con la conquista della citt\u00e0. Conquista agevolata da Roma che, impegnata su altri fronti, credeva di avere tempo a disposizione: \"Ma, facendo ci\u00f2, i Romani sbagliarono. Li prevenne Annibale, occupando Sagunto.\" (Polibio). Per questo la guerra non si svolse in Spagna, nonostante i Romani avessero come base Sagunto, ma in Italia. \"I Romani, avendo notizia della disgrazia occorsa a Sagunto, non stettero affatto a discutere se fare o non fare guerra, come assurdamente riferiscono alcuni scrittori\" (Polibio). Invece, appena saputo dell'attacco a Sagunto, essi inviarono un'ambasceria a Cartagine per lamentare queste violazioni e in cui comandavano di consegnare Annibale e tutti i suoi generali o di aspettarsi un tremendo attacco.\nIl senato cartaginese, ricevuta alla fine di marzo 218 a.C. un'ambasceria romana, capeggiata dal \"princeps senatus\" Marco Fabio Buteone e tra i quali vi era anche Quinto Fabio Massimo, non accett\u00f2 le condizioni dei romani (restituzione di Sagunto e consegna di Annibale). La guerra divenne inevitabile.\nSeconda guerra punica (218-201 a.C.).\nPreparativi per la guerra (inverno 219-218 a.C.).\nAnnibale, dopo la presa di Sagunto, si era recato a \"Nova Carthago\" per trascorrervi l'inverno (fine del 219 a.C.). Qui apprese quanto era stato deliberato a Roma e a Cartagine.\nPrima di partire per l'Italia conged\u00f2 gli eserciti, ben sapendo che la guerra non sarebbe stata breve e che i suoi soldati avrebbero avuto piacere di rivedere le proprie famiglie prima di iniziare la lunga campagna militare. Comand\u00f2 poi a tutti loro di presentarsi all'inizio della primavera pronti alla grande impresa.\nAll'inizio della primavera del 218 a.C. i soldati si radunarono e le truppe di ciascuna popolazione furono passate in rassegna da Annibale. Poi quest'ultimo part\u00ec per \"Gades\", dove sciolse i voti fatti a Eracle (\"Hercules Gaditanus\") e si impegn\u00f2 a farne di nuovi nel caso le imprese fossero state a lui favorevoli. Poi si apprest\u00f2 a organizzare non solo l'armata che doveva compiere l'invasione dell'Italia, ma anche quelle che dovevano rimanere in Spagna e Africa a difendere i territori cartaginesi. Fu cos\u00ec che stabil\u00ec di inviare soldati ispani in Africa e africani in Spagna.\nFu cos\u00ec che ottenne dall'Africa contingenti di arcieri armati alla leggera per la Spagna. Fortific\u00f2 quindi l'Africa, esposta com'era agli attacchi romani da parte della Sicilia, e vi invi\u00f2 fanti armati di un piccolo scudo rotondo chiamato \"caetra\", 860 frombolieri delle Baleari, cavalieri giunti da molte genti, da distribuire tra Cartagine e l'Africa punica. Invi\u00f2 poi ad arruolare giovani scelti che potessero servire sia come difensori in Africa, sia come ostaggi.\nAssegn\u00f2 quindi il comando dell'armata spagnola al fratello Asdrubale, e ne rafforz\u00f2 il suo contingente militare con reparti africani costituiti da fanti, 300 Liguri, 500 soldati delle Baleari, cavalieri libifenici (stirpe mista di Cartaginesi e Africani), 450 Numidi, 800 Mauri, una piccola schiera di Ilergeti e 300 cavalieri spagnoli, oltre a 21 elefanti. Gli diede anche una flotta composta da 50 quinqueremi, 5 triremi e 2 quadriremi, anche se quelle in pieno assetto da guerra, complete quindi di rematori, erano solo 32 quinqueremi e le 5 triremi.\nLa lunga marcia: da \"Nova Carthago\" alle Alpi (218 a.C.).\nDa \"Gades\" torn\u00f2 a \"Nova Carthago\" ai quartieri d'inverno e da qui part\u00ec seguendo il litorale fino al fiume Ebro, oltre la citt\u00e0 di \"Onussa\". Egli inizi\u00f2 cos\u00ec la grande marcia che lo avrebbe portato in Italia. Si trattava di un'armata composta da - fanti e - cavalieri, oltre a 37 elefanti.\nSi racconta che nei pressi dell'Ebro egli abbia visto in sogno un giovane dio che diceva di essere stato inviato da Giove per guidarlo fino in Italia. Inizialmente Annibale lo segu\u00ec senza guardarsi intorno. Quando decise di voltarsi indietro vide un enorme serpente, seguito da un temporale con grande fragore in cielo. Avendo chiesto al giovane dio cosa fosse quella mostruosa creatura gli fu risposto che si trattava della devastazione dell'Italia e che non chiedesse oltre, lasciando che il destino non gli fosse svelato.\nDopo avere valicato il fiume Ebro, disponendo l'esercito su tre colonne, iniziarono i primi problemi. Polibio e Tito Livio scrivono che Annibale \"dovette combattere contro almeno quattro trib\u00f9\": gli Ilergeti, i Bargusi, gli Ausetani e i Lacetani (che si trovano ai piedi dei Pirenei). Essi raggiunsero quindi la colonia greca di \"Emporion\" (attuale Ampurias). A difendere le nuove conquiste, come \"Tarraco\", \"Barcino\" (l'odierna Barcellona), \"Gerona\", i valichi dei Pirenei e tutta quella che oggi \u00e8 nota come Costa Brava, Annibale lasci\u00f2 Annone con 11\u00a0000 uomini ( fanti e cavalieri). Intanto uomini furono congedati (tra cui Carpetani) e tornarono in Spagna, poich\u00e9 Annibale giudic\u00f2 pericoloso trattenerli con la forza.\nE cos\u00ec oltrepassarono i Pirenei valicando il Colle del Perthus durante il mese di agosto, esclusi dal numero i congedati, i morti in battaglia, i dispersi e i disertori, poco pi\u00f9 della met\u00e0 dell'armata iniziale, vale a dire 50\u00a0000 fanti, 9\u00a0000 cavalieri e i 37 elefanti. Giunto in Gallia, Annibale si accamp\u00f2 presso \"Illiberri\" (Elne), da dove pot\u00e9 dialogare con le vicine trib\u00f9, ottenendone il libero passaggio fino a oltre la citt\u00e0 di \"Ruscino\", in cambio di splendidi doni.\nNel frattempo il console Publio Cornelio Scipione (padre del futuro Scipione l'Africano), che aveva radunato in agosto il suo esercito a Pisa per imbarcarlo alla volta della Spagna, venne raggiunto dalla notizia che Annibale aveva varcato i Pirenei e decise di bloccarlo sul Rodano poich\u00e9, non essendo il fiume guadabile, Annibale avrebbe dovuto costruire un ponte di barche per attraversarlo con il suo imponente esercito, con conseguente rallentamento nella marcia. Cos\u00ec il console veleggi\u00f2 verso la citt\u00e0 alleata di Massilia, l'odierna Marsiglia, alle foci del fiume.\nIn seguito dovette scontrarsi con le trib\u00f9 galliche alleate alla colonia greca di Marsiglia e \u2013 contrariamente alle aspettative del generale cartaginese\u00a0\u2013 del tutto indifferenti alla situazione delle consorelle che occupavano la Pianura Padana e sentivano la pressione delle armi romane. Annibale, durante la marcia, riusc\u00ec ad addomesticare le genti che incontrava con doni o con la minaccia di portare loro devastazioni, fino a quando giunse nel territorio dei Volci Tectosagi. Questi, quando seppero dell'arrivo dell'esercito cartaginese, si trasferirono in massa a est del Rodano, utilizzando il fiume come baluardo e occupandone la sponda sinistra in armi. Allora il condottiero cartaginese riusc\u00ec a convincere le popolazioni a ovest del fiume a raccogliere e produrre una grande quantit\u00e0 di navi e di piccole imbarcazioni, cosa alquanto gradita a queste stesse genti che desideravano che l'armata cartaginese attraversasse il Rodano e si allontanasse dai loro territori.\nE quando sembrava tutto pronto per traghettare l'esercito cartaginese oltre il grande fiume, l'esercito gallico dei Volci scaten\u00f2 la propria offensiva. Annibale allora ordin\u00f2 ad Annone, di risalire di notte per almeno un giorno di marcia il fiume controcorrente soprattutto con reparti di Iberi, attraversare quindi il fiume a monte e compiere una manovra di aggiramento, assalendo il nemico alle spalle. Guide galliche informarono che a una distanza di 25 miglia si trovava un'isola, dove il passaggio sembrava pi\u00f9 agevolato da una profondit\u00e0 inferiore. Dopo essere giunto al guado venne tagliato in gran fretta il legname con il quale furono costruite imbarcazioni, sulle quali potevano essere trasportati cavalli, soldati e bagagli. Gli \"Hispani\", una volta spogliatisi degli abiti, passarono il fiume su degli otri, appoggiandosi a piccoli scudi sovrapposti. Passato il fiume Annone fece avvertire Annibale con segnali di fumo da un'altura l\u00ec vicina. Il condottiero cartaginese, venuto a conoscenza di ci\u00f2, dispose alla propria armata di attraversare il Rodano, per non perdere l'occasione. La maggior parte dei cavalli venne trascinata a nuoto per le briglie, agganciate alle poppe delle imbarcazioni. Quei pochi che invece erano stati imbarcati, erano gi\u00e0 sellati, in modo che i cavalieri potessero servirsene subito appena sbarcati.\nNon appena i Galli videro muoversi l'esercito cartaginese gli andarono incontro con una variet\u00e0 di urla, canti, percuotendo gli scudi sopra il capo e tenendo le armi con le destre, sebbene fossero spaventati dalla moltitudine di imbarcazioni che si stavano avvicinando alla riva. All'improvviso poi giunsero alle loro spalle le truppe comandate da Annone, che poco prima aveva occupato i loro accampamenti. Assaltati com'erano da due fronti riuscirono ad aprirsi il passo tra la massa di Cartaginesi e, terrorizzati, fuggirono verso i loro villaggi. Cos\u00ec Annibale, fatte passare tranquillamente le rimanenti truppe, pose i propri accampamenti, non curandosi pi\u00f9 della minaccia gallica.\nTito Livio racconta di come furono trasportati gli elefanti. Secondo la ricostruzione pi\u00f9 verosimile dell'epoca i pachidermi furono trasportati sopra a zattere. Inizialmente fu costruita una zattera lunga 200 piedi (quasi 60 metri) e larga 50 (quasi 15 metri), che fu ancorata con grosse funi alla riva per non essere trascinata via. Fu quindi ricoperta di uno strato di terra, come se fosse un ponte, in modo che gli elefanti vi entrassero con fiducia. A questa prima zattera era quindi collegata una seconda, lunga 100 piedi e larga sempre 50. Sulla prima zattera erano condotti sei pachidermi, con dietro le femmine. Dalla prima zattera erano poi sospinti sulla seconda zattera di dimensioni pi\u00f9 piccole, che era ancorata alla prima con legami non fissi. A questo punto venivano sciolti i legami tra le due zattere e la pi\u00f9 piccola con i sei elefanti era condotta all'altra riva del fiume, accompagnata da alcune imbarcazioni che la trascinavano. Deposti i primi pachidermi, si tornava a prenderne altri sei per volta. Caddero nel fiume solo pochi elefanti che si dimostrarono particolarmente irrequieti, ma grazie al loro galleggiamento riuscirono tutti a raggiungere la riva opposta.\nE mentre si provvedeva a traghettare gli elefanti Annibale invi\u00f2 cinquecento cavalieri numidi a esplorare gli accampamenti romani per conoscere le dimensioni dell'esercito nemico e che cosa stesse preparando. A questo squadrone di cavalleria si fecero incontro trecento cavalieri romani, che erano stati inviati dal console Scipione dalla foce del Rodano, dove l'esercito romano era sbarcato. Lo scontro tra i due reparti di cavalieri fu inevitabile, e sebbene la vittoria arrise ai Romani, poich\u00e9 i Numidi si diedero alla fuga, i morti e feriti furono in egual numero da entrambe le parti.\nRientrata la cavalleria numida Annibale era incerto sul da farsi, se proseguire attraversando le Alpi oppure se andare incontro al console romano e affrontarlo in battaglia. Lo dissuase da tale dubbio l'arrivo degli ambasciatori dei Galli Boi (popolazione della Gallia Cisalpina), a capo dei quali vi era un certo \"Magilo\" (o \"Magalo\"), principe dei Boii, venuto a fargli da guida, aiutando il generale cartaginese ad attraversare le Alpi al fine di combattere il comune nemico: Roma.\nIl generale cartaginese volle evitare, quindi, lo scontro immediato con Scipione, poich\u00e9 il suo scopo era di arrivare in Italia con il massimo di forze e poi infliggere una serie di sconfitte umilianti ai romani favorendo in questo modo la defezione delle popolazioni italiche assoggettate; cos\u00ec dopo avere fatto passare il fiume all'esercito, elefanti compresi, punt\u00f2 verso nord risalendo il corso del Rodano.\nPassaggio delle Alpi (218 a.C.).\nAnnibale, dopo avere preso la decisione di attraversare le Alpi, radun\u00f2 l'assemblea e cerc\u00f2 di scuotere l'animo dei soldati, sia esortandoli sia rimproverandoli. Comand\u00f2 quindi di ristorarsi e prepararsi per il viaggio. Il giorno seguente l'esercito si mise in marcia risalendo il corso del Rodano, non perch\u00e9 questa fosse la via pi\u00f9 breve, ma perch\u00e9, pi\u00f9 si fosse allontanato dal mare, meno probabilit\u00e0 vi sarebbero state di scontrarsi con i Romani prima di giungere in Italia.\nLivio sostiene che Annibale dopo quattro giorni di marcia sia giunto in una localit\u00e0 chiamata Isola. Qui i fiumi Rodano e Is\u00e8re si incontrano, scendendo entrambi dalle Alpi. Anche lo storico greco Polibio scrive che Annibale arriv\u00f2 con il suo esercito all'altezza del fiume Is\u00e8re, affluente di sinistra del Rodano, ma non aggiunge nessuna informazione circa il valico delle Alpi: probabilmente se ne era gi\u00e0 persa la memoria o la cosa era ritenuta superflua. Questo territorio compreso tra i due fiumi era abitato dagli Allobrogi, gente assai potente e ricca nella Gallia di quel periodo.\nSi racconta che il popolo degli Allobrogi fosse in preda a discordie interne. Due fratelli erano infatti in lotta per il possesso del regno e Annibale venne chiamato a dirimere la disputa. Egli, divenuto arbitro del regno, restitu\u00ec il potere al fratello maggiore, ottenendone in cambio aiuti di vettovaglie e di abiti per meglio superare il gelo presente sulle Alpi. Una volta placate le discordie tra gli Allobrogi, l'armata cartaginese non prese il cammino per la strada pi\u00f9 breve, ma ripieg\u00f2 sulla sinistra verso il paese dei Tricastini, poi passando nella parte estrema del territorio dei Voconzi, giungendo quindi al paese dei Tricori e raggiungere il fiume \"Druenza\" (Durance). Questo fiume era \u00abparticolarmente difficile da attraversare, pi\u00f9 di ogni altro della Gallia\u00bb, tanto da generare panico e confusione nelle truppe durante la sua traversata.\nSempre secondo il racconto Annibale dal fiume \"Druenza\" per strade relativamente piane giunse alle Alpi senza subire ulteriori attacchi da parte delle popolazioni celtiche del posto. Purtroppo l'imponenza delle montagne, gli uomini di aspetto selvaggio con barbe e capelli lunghi, l'immagine squallida di ogni cosa, rinnovarono nei soldati il terrore. I montanari del luogo cercarono, inoltre, di opporre resistenza al passaggio dell'esercito cartaginese, senza per\u00f2 riuscirvi, grazie a una serie di stratagemmi che Annibale escogit\u00f2 durante la lunga marcia, occupando alture, passi, borghi e villaggi nemici di volta in volta. Dopo nove giorni di marcia Annibale giunse al valico per passare le Alpi. L'esercito si ferm\u00f2 nei suoi pressi per due giorni, sorpreso anche da una nevicata, caduta mentre la costellazione delle Pleiadi tramontava.\nUna pi\u00f9 recente ricostruzione, che \u00e8 compatibile con la risalita per la valle dell'Arc, colloca il passaggio per il Colle dell'Autaret e il Colle d'Arnas nelle Valli di Lanzo e la discesa verso quello che \u00e8 l'attuale comune di Usseglio. \nL'Autaret \u00e8 un passo a m. Erano gli inizi di settembre in concomitanza con la Luna Piena ed Annibale riusc\u00ec a raggiungere la Pianura Padana, mantenendo quell'effetto sorpresa che voleva ottenere. Appena sopra al passo, dalla Punta Costan \u00e8 possibile vedere la Pianura Padana verso Orbassano, nella discesa si incontra parte della montagna scavata nella roccia per il passaggio di carri o grandi animali riportato da Polibio. L piana di Usseglio ben si presta alla ricompattazione dell'esercito ai piedi del passo. La popolazione dei celti Graioceli (Alpi Graie) da sempre nemici dei romani, ha fornito supporto con guide e vettovagliamento prima della salita nella piana di Bessans e dopo il colle nella piana di Usseglio. Una esaustiva descrizione del passaggio nel trattato storico \"Annibale ed i Celti Alpini\" con 470 pagine illustrate.\nI soldati, presi da grande appagamento, ripresero la marcia, sebbene la discesa fu pi\u00f9 aspra e difficile rispetto alla salita, in quanto la strada sul versante italico era pi\u00f9 scoscesa rispetto a quella del versante gallico, con grande rischio di cadere e precipitare nei dirupi sottostanti.\nLe grandi vittorie in Italia: dal Ticino a Canne (218-216 a.C.).\nFu cos\u00ec che Annibale giunse in Italia cinque mesi dopo la partenza da \"Nova Carthago\" e quindici giorni dopo avere valicato le Alpi. Sul problema di quante truppe rimasero dopo la traversata non vi era accordo fin dall'antichit\u00e0. Alcuni parlano addirittura di fanti e cavalieri; altri invece di un contingente piuttosto modesto, formato da fanti, cavalieri. Livio sostiene che Lucio Cincio Alimento, che aveva scritto dopo essere stato fatto prigioniero da Annibale, avrebbe potuto offrire la miglior testimonianza storica. E invece sembra abbia fatto confusione riguardo al numero complessivo, comprendendo oltre all'armata iniziale anche quella che si un\u00ec al condottiero cartaginese tra Liguri e Galli, e contandone perci\u00f2 fanti e cavalieri. Sempre Cincio Alimento aveva sentito dire da Annibale di avere perduto dopo il passaggio del Rodano, uomini e un grandissimo numero di cavalli e altri animali.\nIn Gallia Cisalpina Annibale dovette passare inizialmente, prima di raggiungere le trib\u00f9 alleate degli Insubri e dei Boi, attraverso il territorio dei Taurini che opposero resistenza, ma furono facilmente sconfitti (dopo la presa della loro capitale, nei dintorni dell'odierna Torino), anche perch\u00e9 erano in lotta proprio con gli Insubri. Nel frattempo Publio Scipione, inviato il fratello Gneo in Spagna con la flotta e parte delle truppe, era ritornato in Italia attestandosi a Piacenza. Tiberio Sempronio Longo, richiamato dal Senato romano, dovette rinunciare al progetto di sbarco in Africa. Il piano di Annibale era riuscito; la sua audace e inattesa offensiva terrestre costrinse Roma ad abbandonare precipitosamente i suoi piani di attacco diretti a Cartagine che quindi per il momento non dovette temere minacce da parte del nemico.\nLa sua improvvisa apparizione nella Gallia cisalpina fece ribellare molte trib\u00f9 galliche che da poco avevano stipulato un'alleanza con Roma. Dopo una breve sosta per lasciare riposare i soldati Annibale mosse lungo la valle del Po sconfiggendo i Romani, guidati dal console Publio Cornelio Scipione, in un combattimento lungo il Ticino; il console rischi\u00f2 di essere ucciso e la cavalleria numidica si dimostr\u00f2 molto pericolosa; le legioni si ritirarono e furono costrette a evacuare buona parte dell'attuale Lombardia. Nel dicembre dello stesso anno ebbe l'opportunit\u00e0 di mostrare la sua capacit\u00e0 strategica quando attacc\u00f2 al fiume Trebbia, vicino a Piacenza, le forze di Publio Cornelio Scipione (padre dell'Africano), cui si erano aggiunte le legioni di Tiberio Sempronio Longo. Tatticamente la battaglia anticip\u00f2 quella di Canne. L'eccellente fanteria pesante romana si incune\u00f2 nel fronte dell'esercito cartaginese, ma i Romani furono accerchiati ai fianchi dalle ali della cavalleria numidica e respinti verso il fiume, dove furono sorpresi da un contingente di truppe opportunamente nascosto da Annibale lungo la riva. Dei legionari e alleati, si salvarono circa uomini che ripiegarono nella colonia romana di Piacenza fondata da poco (218 a.C.).\nDopo avere reso sicura la sua posizione nel nord Italia con questa battaglia Annibale posizion\u00f2 le sue truppe per l'inverno fra i Galli, il cui zelo per la sua causa cominci\u00f2 a scemare a causa dei costi del mantenimento dell'esercito punico. Nella primavera del 217 a.C. Annibale decise di trovare a sud una base di operazioni pi\u00f9 sicura. Con le sue truppe e l'unico elefante sopravvissuto all'inverno, Surus, attravers\u00f2 quindi l'Appennino senza incontrare opposizione. Lo attendevano grosse difficolt\u00e0 nelle paludi dell'Arno, dove perse molte delle sue truppe per i disagi e le malattie e dove egli stesso perse un occhio.\nNepote invece afferma che non pot\u00e9 pi\u00f9 utilizzare l'occhio destro bene come prima.\nAvanz\u00f2 quindi in Etruria su terre pi\u00f9 elevate, seguito dalle nuove legioni romane. Dopo avere devastato e saccheggiato il territorio, organizz\u00f2 un'abile imboscata contro le truppe del console Gaio Flaminio. Con l'aiuto della nebbia riusc\u00ec a sorprendere i romani nella battaglia del lago Trasimeno; Annibale posizion\u00f2 le sue truppe sulle colline che sovrastavano la via lungo il lago che le legioni, ignare del pericolo, stavano percorrendo; al momento convenuto i soldati del condottiero cartaginese calarono all'improvviso dalle colline sulle truppe romane in marcia che furono intrappolate sulle spiagge e nelle acque del lago. La battaglia si concluse con la completa disfatta dei romani; mor\u00ec anche il console Flaminio, ucciso da un cavaliere celtico.\nAnnibale credette forse di avere la strada per Roma aperta. Ma se da un lato era vero che nessun esercito si frapponeva pi\u00f9 fra lui e Roma, man mano che si addentrava in Umbria, dovette constatare che le popolazioni continuavano a rimanere fedeli a Roma e a lui ostili, pertanto prefer\u00ec sfruttare la sua vittoria per spostarsi dal Centro al Sud Italia tentando di suscitare una rivolta generale contro il dominio di Roma. Suo malgrado, questa strategia a lungo andare fall\u00ec, nonostante un iniziale successo. Infatti la maggior parte delle citt\u00e0 sottomesse a Roma non si ribellarono come lui aveva sperato.\nControllato e infastidito da vicino dalle truppe del dittatore Quinto Fabio Massimo che sar\u00e0 detto \"il Temporeggiatore\", in questa fase Annibale riusc\u00ec solo parzialmente nel suo intento di minare la solidit\u00e0 dello stato romano. Dal punto di vista militare invece egli continu\u00f2 a mostrare una grande abilit\u00e0 tattica: in un'occasione, anche se apparentemente in difficile posizione nella pianura campana, riusc\u00ec a sfuggire con uno stratagemma e a raggiungere le ricche pianure dell'Apulia, dove i Romani non osarono affrontarlo per timore della superiore cavalleria cartaginese. Annibale inoltre non manc\u00f2 di seminare confusione e sospetto nel campo nemico incendiando e devastando i terreni attraversati dal suo esercito ma risparmiando i possedimenti di Fabio Massimo, insinuando in questo modo il dubbio su possibili accordi segreti con il dittatore romano.\nNel complesso durante la campagna del 217 a.C. Annibale non riusc\u00ec a ottenere la collaborazione delle principali popolazioni italiche, ma l'anno seguente, grazie a nuove, impressionanti vittorie, ebbe l'opportunit\u00e0 di mettere in grave difficolt\u00e0 il sistema di alleanze di Roma con i popoli alleati dell'Italia meridionale. Un grande esercito romano costituito da otto legioni e comandato dai consoli Lucio Emilio Paolo e Gaio Terenzio Varrone, avanz\u00f2 verso di lui in Apulia e accett\u00f2 battaglia nei pressi di Canne. Ponendo al centro dello schieramento la fanteria ibero-gallica (che come previsto cedette rapidamente sotto l'urto dell'attacco frontale dei legionari) e sui due lati la fanteria pesante africana, armata in parte con armi romane catturate nelle precedenti battaglie, Annibale attir\u00f2 la massa delle legioni romane in una trappola. Nel tentativo di sfondare le linee dei Galli, i Romani furono attaccati sui fianchi dalla fanteria pesante africana e presto, compressi in uno spazio ristretto, non poterono fare valere la loro superiorit\u00e0 numerica e furono messi in difficolt\u00e0. Inoltre la cavalleria pesante numidica sbaragli\u00f2 subito la cavalleria romano-italica, e, mentre la cavalleria leggera numidica, inseguiva i resti della cavalleria nemica, rientr\u00f2 in campo alle spalle delle legioni romane gi\u00e0 in grave difficolt\u00e0, completando l'accerchiamento. Annibale riusc\u00ec quindi a circondare le legioni e a distruggerle quasi completamente. Le legioni romane, attaccate da tutte le direzioni e senza spazio di manovra, furono progressivamente distrutte; quasi legionari, novanta senatori, trenta tra ex-consoli, pretori ed edili, caddero sul campo di battaglia, venne ucciso anche il console Emilio Paolo; furono i prigionieri e solo circa riuscirono a rifugiarsi a Venusia con l'altro console Varrone. Diversa l'analisi della battaglia a opera del professor Alessandro Barbero, il quale esclude che Annibale possa avere circondato un esercito come quello romano che contava il doppio dei soldati cartaginesi. Servendosi anche di un'applicazione multimediale il professor Barbero ha dimostrato che l'accerchiamento avvenne perch\u00e9 la cavalleria cartaginese, dopo avere sfondato la linea dei Romani, non si sparpagli\u00f2 ma rimase compatta e, tornando indietro verso il centro dello scontro, colse alle spalle i Romani.\nLe perdite di Annibale furono circa uomini. Questa vittoria favor\u00ec finalmente importanti defezioni e port\u00f2 al suo fianco gran parte delle popolazioni meridionali, tra cui la Daunia, parte del Sannio, la Lucania e il Bruzio, mentre l'Etruria e i Latini restarono fedeli all'Urbe. Il condottiero sper\u00f2 forse in un primo tempo di avere raggiunto la vittoria finale; alcuni prigionieri furono inviati a Roma per trattare il riscatto ma il senato romano rifiut\u00f2 ogni discussione e si dimostr\u00f2 deciso a continuare la guerra.\nPolibio immagina il condottiero cartaginese a colloquio con i suoi comandanti la sera della battaglia di Canne ormai conclusa per sottolineare l'errore di strategia commesso dal vincitore:\nAnnibale dunque non ritenne possibile portare un attacco diretto a Roma nonostante questa apparisse indebolita dopo le gravi perdite subite e prefer\u00ec dispiegare le truppe sul territorio occupato nel meridione per consolidare le sue posizioni e favorire ulteriori defezioni. Dopo la battaglia di Canne l'evento pi\u00f9 importante della guerra in Italia fu l'alleanza di Annibale con Capua, allora la seconda maggior citt\u00e0 d'Italia dopo Roma e prima per ricchezza., dove l'esercito cartaginese trascorse l'inverno del 216-215 a.C., avendo finalmente la possibilit\u00e0 dopo tre anni di continui combattimenti, di riposare. La tradizione storiografica romana ha dato grande importanza a questi cosiddetti \"ozi di Capua\" che avrebbero compromesso la solidit\u00e0 e la combattivit\u00e0 di Annibale e del suo esercito, fiaccati dai piaceri del soggiorno nella citt\u00e0 campana. Questa interpretazione tradizionale peraltro non trova alcun riscontro in Polibio ed \u00e8 stata fortemente svalutata dalla storiografia moderna che la ritiene tendenziosa ed errata; in realt\u00e0 Annibale e il suo esercito avrebbero continuato a dimostrare la loro superiorit\u00e0 per altri undici anni in Italia senza subire reali sconfitte.\nGli anni trascorsi nell'Italia meridionale (215-203 a.C.).\nNegli anni successivi Annibale dovette rinunciare a grandi manovre offensive e limitarsi a controllare le principali citt\u00e0 dell'Italia meridionale. Non riusc\u00ec pi\u00f9 a costringere i suoi nemici a una nuova grande battaglia campale; i romani ritornarono alle tattiche di logoramento di Quinto Fabio Massimo e dispiegarono sul campo un numero sempre pi\u00f9 elevato di legioni per controllare il territorio e recuperare lentamente le posizioni perdute.\nAnnibale cerc\u00f2 inizialmente di sfruttare la grande vittoria di Canne; invi\u00f2 a Cartagine il fratello Magone per illustrare i brillanti successi raggiunti e richiedere rinforzi, ma i dirigenti della citt\u00e0, preoccupati per la situazione in Spagna, si limitarono a inviare un piccolo contingente di cavalleria. Il condottiero cartaginese nel 215 a.C. tent\u00f2 di estendere il suo dominio in Italia meridionale ma sub\u00ec alcuni insuccessi nel tentativo fallito di occupare Nola difesa dal tenace Marco Claudio Marcello. Egli cerc\u00f2 anche di organizzare una grande coalizione internazionale contro Roma e concluse un importante trattato di alleanza con Filippo V di Macedonia, Annibale inoltre entr\u00f2 in contatto anche con gli inviati del giovane re di Siracusa, Geronimo, che sembrava disposto a cooperare nella lotta contro Roma.\nNel 214 a.C. Annibale occup\u00f2 il Bruzio e conquist\u00f2 gli importanti porti di Locri e Crotone da dove sperava di potere entrare in contatto con la madrepatria, ma un nuovo attacco a Nola venne respinto da Claudio Marcello. Nel 213 a.C. la situazione sembr\u00f2 volgere nuovamente a favore di Cartagine: Siracusa ruppe l'alleanza con Roma e l'intera Sicilia si ribell\u00f2; Annibale riusc\u00ec a conquistare, grazie alla collaborazione di una fazione della citt\u00e0, la colonia greca di Taranto, anche se la rocca che controllava l'importante porto, rimase in mano ai Romani.. Nel 212 a.C. il centro delle operazioni divenne Capua dove i Romani concentrarono sei legioni per assediare e riconquistare la citt\u00e0: la situazione del cartaginese divenne pi\u00f9 difficile. Annibale continu\u00f2 tuttavia a battersi coraggiosamente e raggiunse altre vittorie locali; dall'Apulia ritorn\u00f2 in Campania in soccorso di Capua; il pretore Tiberio Sempronio Gracco venne ucciso in un agguato, due formazioni legionarie romane furono distrutte nella battaglia del Silaro e nella prima battaglia di Erdonia; i romani sospesero temporaneamente l'assedio di Capua. Nel 211 a.C. i romani, in assenza di Annibale, ritornarono ad assediare Capua la cui situazione divenne drammatica. Annibale rientr\u00f2 ancora in Campania, ma dopo soli cinque giorni, temendo che a Capua potesse trovarsi intrappolato dall'arrivo dei nuovi consoli, che lo avrebbero cos\u00ec tagliato fuori dai necessari rifornimenti, giunse alla conclusione che era impossibile sbloccare un simile assedio con un attacco di forza. La soluzione che egli escogit\u00f2 fu quella di marciare in modo rapido e inaspettato contro Roma stessa, \u00ab\"che era il centro della guerra\"\u00bb, provocando cos\u00ec negli abitanti un tale spavento da indurre Appio Claudio o a sbloccare l'assedio e correre in aiuto della patria, oppure a dividere il proprio esercito, nel qual caso sia le forze inviate a Roma in aiuto, sia quelle lasciate a Capua sarebbero state facilmente battibili.\nLa marcia prosegu\u00ec attraverso il Sannio e arriv\u00f2 a tre chilometri da Roma sperando in questo modo di alleggerire la situazione di Capua. L'improvvisa avanzata del cartaginese provoc\u00f2 il panico nella popolazione ma, non disponendo delle forze e dell'equipaggiamento per un lungo assedio, egli ben presto dovette ritirarsi nuovamente. Tito Livio nel suo resoconto di questa famosa incursione di Annibale fino alle porte di Roma (\"Hannibal ad portas\") inserisce elementi scarsamente attendibili su eventi climatici soprannaturali che avrebbero scosso la risolutezza del condottiero e riferisce del comportamento impavido del Senato di Roma. In realt\u00e0 Annibale, avendo raccolto un notevole bottino dopo il saccheggio del territorio intorno a Roma e ritenendo che il suo piano per distrarre le legioni romane dall'assedio di Capua fosse sostanzialmente fallito, decise autonomamente di ritornare in Campania. Il condottiero cartaginese inflisse una sconfitta alle truppe romane che, al comando del console Publio Sulpicio Galba Massimo, lo avevano inseguito, ma non pot\u00e9 pi\u00f9 impedire la caduta di Capua. Nella citt\u00e0 campana, le autorit\u00e0 locali ritennero impossibile prolungare la resistenza; pensando che Annibale non potesse pi\u00f9 portare loro aiuto e sperando nella clemenza di Roma, decisero di arrendersi. La repressione di Roma fu spietata: i nobili campani vennero in buona parte giustiziati e tutti gli abitanti vennero venduti come schiavi; Capua, ridotta in rovina, venne trasformata in borgo agricolo sotto il controllo di un prefetto romano. La brutale vendetta di Roma fece vacillare la decisione delle altre popolazioni vicine.\nNel 210 a.C. Annibale non riusc\u00ec pi\u00f9 a sferrare grandi offensive e Roma, attenendosi ai principi tattici di Fabio Massimo, continu\u00f2 a contendere territorio e risorse al cartaginese senza farsi coinvolgere in grandi battaglie campali. Cos\u00ec Tito Livio descrive il particolare momento della guerra in corso ormai da otto lunghi anni:\nAnnibale era particolarmente angosciato dal fatto che Capua, assalita dai Romani con maggior decisione di quanto non fosse stata difesa, aveva allontanato dai Cartaginesi molte popolazioni dell'Italia meridionale. Del resto egli non avrebbe potuto mantenerle in suo potere distribuendo tra loro le dovute guarnigioni, poich\u00e9 questo avrebbe frantumato l'esercito in numerose piccole parti, esponendolo a un attacco congiunto delle forze romane. D'altro canto, ritirando i presidi, avrebbe perduto la fedelt\u00e0 degli alleati. Fu cos\u00ec che prefer\u00ec saccheggiare quelle citt\u00e0 che non poteva difendere per abbandonare ai nemici solo luoghi devastati. Egli infatti, quello stesso anno, ottenne ancora una vittoria, a Herdonia (oggi Ordona, in Apulia), dove sconfisse un altro esercito proconsolare, ma che non influ\u00ec sul corso della guerra. Quinto Fabio Massimo, nonostante i suoi quasi settant'anni, assal\u00ec Taranto che espugn\u00f2 l'anno successivo. Qui dei suoi abitanti furono venduti come schiavi. Era il 209 a.C. e Roma, con 10 delle sue 21 legioni attive (parie cittadini circa e altrettanti alleati), continuava la graduale riconquista del Sannio e della Lucania.\nNel 208 a.C. i nuovi consoli, l'esperto Marco Claudio Marcello, la \"spada di Roma\" e conquistatore di Siracusa, e Tito Quinzio Crispino, sembrarono decisi finalmente ad attaccare in campo aperto Annibale in quel momento accampato con il suo esercito a Venosa; ma il cartaginese si dimostr\u00f2 ancora una volta superiore: i due consoli furono attirati in un'imboscata, Marcello venne ucciso sul posto e Crispino mortalmente ferito. L'esercito romano, rimasto senza capi, batt\u00e9 in ritirata. Annibale subito accorse a Locri nel Bruzio dove disperse le forze romane che l'assediavano; cadde prigioniero anche il comandante romano, il futuro storico Lucio Cincio Alimento; anche la campagna del 208 a.C. si chiuse favorevolmente per il condottiero cartaginese.\nNel 207 a.C. sembr\u00f2 che finalmente la madre patria avesse deciso di fornire importanti aiuti ad Annibale; il fratello Asdrubale riusc\u00ec a superare l'opposizione del giovane Publio Cornelio Scipione e marci\u00f2 dalla Spagna fino in Italia dopo avere attraversato le Alpi. Annibale, informato dell'arrivo del fratello, dal Bruzio mosse verso nord; il console Gaio Claudio Nerone non riusc\u00ec a bloccarlo e il condottiero raggiunse con il suo esercito l'Apulia, dove sperava di riuscire a concertare un ricongiungimento con un esercito cartaginese che stava discendendo l'Italia agli ordini del fratello. In realt\u00e0 i romani intercettarono i messaggeri inviati da Asdrubale e quindi Annibale rimase all'oscuro delle sue intenzioni e rimase fermo in Apulia; il console Nerone con abile manovra tenne impegnato Annibale mentre con una parte delle sue forze marci\u00f2 a nord dove insieme all'altro console Livio Salinatore sconfisse Asdrubale nella battaglia del Metauro. Il fratello di Annibale venne ucciso e la sua testa venne gettata nell'accampamento cartaginese.\nAnnibale decise quindi di ritornare nelle montagne del \"Brutium\" dove era intenzionato a perseverare ancora e resistere. Il fratello superstite Magone venne fermato in Liguria 205 a.C. \u2013 203 a.C. e l'alleanza con Filippo V di Macedonia non gli port\u00f2 alcun vantaggio a causa del tempestivo intervento della flotta e dell'esercito romano in Grecia.\nDal 205 al 203 a.C. Annibale rimase praticamente bloccato nel Bruzio; egli difese tenacemente le sue ultime posizioni; non pot\u00e9 impedire la caduta di Locri ma i comandanti romani, ancora intimoriti dalla sua impressionante reputazione, rinunciarono ad attaccarlo. Dopo il fallimento di Magone in Liguria nel 203 a.C. e le vittorie di Cornelio Scipione in Africa, giunse l'ordine da Cartagine di ritornare in patria e infine nell'autunno 203 a.C. Annibale dovette abbandonare l'Italia portando con s\u00e9 i suoi veterani e i volontari italici disposti a seguirlo. Egli in realt\u00e0 era consapevole da tempo che la sua lunga campagna nella penisola era fallita; fin dal 205 a.C. aveva fatto incidere, secondo la tradizione dei condottieri ellenistici, un'iscrizione in bronzo al Tempio di Hera a Capo Lacinio dove venivano descritte le sue imprese in Italia.\nLa capacit\u00e0 di Annibale di rimanere in campo per quindici anni senza soste in Italia in mezzo agli eserciti nemici, nell'ostilit\u00e0 della popolazione, senza mezzi e aiuti adeguati; le sue quasi continue vittorie in grandi battaglie campali e in numerosi scontri minori e soprattutto la sua capacit\u00e0 di mantenere sempre la coesione e la fedelt\u00e0 delle truppe nel corso dell'interminabile ed estenuante campagna, sono state considerate da Polibio i maggiori successi della sua carriera militare. Anche Theodor Mommsen ha espresso grande ammirazione per l'abilit\u00e0 di Annibale nel combattere per oltre dieci anni azioni offensive, difensive e di logoramento contro un gran numero di eserciti nemici; lo storico tedesco ritiene \"meraviglioso\" che il condottiero cartaginese sia riuscito a condurre in Italia con \"eguale perfezione\" due tipi di guerra completamente diversi: l'audace campagna offensiva dei primi anni e le lunghe operazioni difensive dal 215 al 203 a.C..\nRitorno in Africa (203-202 a.C.).\nNel 204 a.C. Publio Cornelio Scipione Africano, che l'anno prima era stato eletto console, port\u00f2 la guerra in Africa con uomini. Scipione si alle\u00f2 con Massinissa, re numida avversario dell'altro re numida, Siface, che lo aveva cacciato dal regno con l'aiuto dei cartaginesi, e ne pot\u00e9 usare la cavalleria, molto pi\u00f9 adatta alle nuove tattiche belliche di quella romana. Cartagine cerc\u00f2 di intavolare trattative di pace ma Scipione sconfisse le forze di Asdrubale e Siface in due consecutive battaglie.\nAnnibale sbarc\u00f2 con i veterani ad Adrumeto, dove erano i possedimenti della sua famiglia.\nIl ritorno di Annibale in Africa tuttavia rinforz\u00f2 la resistenza cartaginese e rinsald\u00f2 il morale della popolazione, ridando il vantaggio al partito della guerra; il condottiero ricevette il comando delle truppe disponibili, un misto di milizie cittadine e dei suoi veterani e mercenari trasferiti dall'Italia. Raccolse, in tutto, fanti, cavalieri e 80 elefanti.\nNel 202 a.C., dopo un'inutile trattativa di pace con Scipione, si scontr\u00f2 con lui nella battaglia di Zama. Scipione disponeva di un esercito efficiente e addestrato e poteva impiegare l'ottima cavalleria numidica di Massinissa, ma Annibale ide\u00f2 un nuovo piano di battaglia che mise in difficolt\u00e0 le legioni romane. La battaglia fu molto aspra, l'intervento delle riserve di veterani di Annibale sembr\u00f2 dare ancora una possibilit\u00e0 di vittoria al cartaginese ma alla fine l'arrivo della cavalleria di Massinissa fu decisivo; la vittoria di Scipione fu completa e Annibale dovette fuggire ad Adrumento con pochi superstiti. Secondo Cornelio Nepote nella fuga sub\u00ec un tradimento e agguato rivelatosi infruttuoso da parte dei Numidi, che erano fuggiti dallo scontro assieme al Comandante. La sconfitta a Zama pose fine alla residua resistenza di Cartagine e alla Seconda guerra punica, ma Annibale dette un'ultima prova delle sue grandi qualit\u00e0 di condottiero, dimostrandosi in grado, anche nelle circostanze sfavorevoli del momento, di concepire e controllare l'andamento tattico della battaglia meglio del suo brillante avversario.\nAnnibale a Cartagine (201-195 a.C.).\nAnnibale aveva appena 46 anni e dimostr\u00f2 di sapere essere non solo un condottiero, ma anche un uomo di stato. Dopo un periodo di oscuramento politico nel 195 a.C. torn\u00f2 al potere come suffeta (capo del governo). Il titolo era diventato abbastanza insignificante, ma Annibale gli ridiede potere e prestigio. Attacc\u00f2, in particolare, il temuto Consiglio dei Cento, garante del potere oligarchico: restitu\u00ec, da vitalizia che era, una durata annuale alla carica di membro del Consiglio. In questi anni si dedic\u00f2 anche all'agricoltura: impieg\u00f2 infatti i suoi reduci nella gestione dei suoi possedimenti terrieri in Byzacena, antica regione della Tunisia.\nL'economia cartaginese, pur se deprivata degli introiti del commercio, stava riprendendo vigore con un'agricoltura specializzata. Annibale tent\u00f2 una riforma dello Stato per incrementare le entrate fiscali, ma l'oligarchia, sempre gelosa di lui, tanto da accusarlo di avere tradito gli interessi di Cartagine quando era in Italia, evitando di conquistare Roma quando ne aveva avuto la possibilit\u00e0, lo denunci\u00f2 ai sempre sospettosi Romani.\nL'esilio e la morte.\nAnnibale prefer\u00ec scegliere un volontario esilio. Prima tappa fu Tiro, la citt\u00e0-madre di Cartagine. Dopo fu a Efeso alla corte di Antioco III, re dei Seleucidi. Questo re stava preparando una guerra a Roma. Annibale si rese subito conto che l'esercito siriaco non avrebbe potuto competere con quello romano. Consigli\u00f2 quindi di equipaggiare una flotta e portare un esercito nel sud Italia aggiungendo che ne avrebbe preso lui stesso il comando. Antioco III, per\u00f2, ascolt\u00f2 piuttosto cortigiani e adulatori e non affid\u00f2 ad Annibale nessun incarico importante. Nel 190 a.C. Annibale fu posto al comando della flotta fenicia, ma fu sconfitto in una battaglia alle foci dell'Eurimedonte.\nDalla corte di Antioco che sembrava pronto a consegnarlo ai Romani, Annibale fugg\u00ec per nave fino a Creta. \u00c8 celebre l'aneddoto del suo inganno; i Cretesi non volevano lasciarlo pi\u00f9 partire a meno che non lasciasse nel loro tempio principale l'oro che aveva con s\u00e9 come offerta votiva. Egli allora finse di acconsentire. Consegn\u00f2 un grosso quantitativo di ferro appena ricoperto da un sottile strato d'oro e trafug\u00f2 invece le sue barre fondendole e nascondendole all'interno di statue di magnifica fattura che egli portava sempre con s\u00e9 e che i Cretesi gli permisero di portare via. Da Creta quasi subito ritorn\u00f2 in Asia.\nPlutarco racconta che Annibale si spinse a cercare rifugio nel lontano regno del re Artassa, nell'attuale Armenia, dando molti consigli al proprio ospite, tra l'altro sulla costruzione di una nuova citt\u00e0 in una zona del territorio di natura eccellente e assai amena, ma incolta e trascurata. Artassa fu ben felice di conferire l'incarico di dirigere i lavori al condottiero cartaginese, che diede prova di ottimo urbanista, contribuendo all'edificazione della nuova capitale degli Armeni, nei pressi del fiume Mezam\u00f2r, a nord del monte Ararat, che prese il nome (in onore del sovrano) di Artaxana; conosciuta per tutta l'antichit\u00e0 e presente a lungo nelle carte geografiche, \u00e8 oggi quasi del tutto scomparsa.\nIn seguito Annibale torn\u00f2 a volgersi a Occidente, chiedendo rifugio a Prusia, il re di Bitinia, nell'attuale Anatolia. Qui fece costruire la seconda citt\u00e0 dopo Artaxana, che chiam\u00f2, ancora una volta in onore del proprio ospite, Prusia \u2013 di cui ancora rimangono le vestigia dell'Acropoli \u2013 che in seguito diventer\u00e0 Bursa, futura prima capitale dell'Impero Ottomano.\nLa parabola del condottiero cartaginese si concluse proprio in Bitinia, nei pressi di Lybissa, l'attuale Gebze, 40\u00a0km a est di Bisanzio. Secondo Nepote un legato bitinico inform\u00f2 per errore l'inviato romano Tito Quinzio Flaminino, vincitore nel 197 a.C. della seconda guerra macedonica, della presenza di Annibale in Bitinia (Nep., Hannibal, XII). Ancora una volta i Romani sembrarono determinati nella sua caccia e inviarono Flaminino per chiedere la sua consegna. Prusia accett\u00f2 di consegnarlo, ma Annibale scelse di non cadere vivo nelle mani del nemico. A Libyssa sulle spiagge orientali del Mar di Marmara prese quel veleno che, come diceva, aveva a lungo conservato.\nCurioso (ma non si sa quanto veritiero) a questo punto l'oracolo che, in giovane et\u00e0, lo aveva sempre convinto che sarebbe morto in Libia, a Cartagine e che citava testualmente: \"Una zolla libyssa (libica) ricoprir\u00e0 le tue ossa\". Immaginiamo quale fosse il suo stupore quando apprese il nome di quella lontana localit\u00e0 in cui si era rifugiato. Le sue ultime parole si dice fossero secondo Tito Livio: \"Quanto sono cambiati i Romani, soprattutto nei costumi, non hanno pi\u00f9 neanche la pazienza di aspettare la morte di un vecchio, su allora, liberiamoli da questo lungo affanno\". E cos\u00ec prese il veleno. L'esatta data della sua morte \u00e8 fonte di controversie. Generalmente viene indicato il 182 a.C. ma, come sembra potersi dedurre da Tito Livio, potrebbe essere stato il 183 a.C., lo stesso anno della morte del suo vincitore: Scipione l'Africano.\nA Gebze si trova un monumento che ricorda il grande Annibale. Tale monumento fu voluto nel 1934 da Mustafa Kemal Atat\u00fcrk (creatore della Turchia repubblicana), e realizzato dopo la sua morte. Tale monumento porta incisa tale epigrafe:"}
{"id": "70080", "revid": "1652635", "url": "https://it.wikipedia.org/wiki?curid=70080", "title": "Marco Rizzo", "text": "Biografia.\nNel Partito Comunista Italiano.\nFiglio di Armando, operaio di Fiat Mirafiori, e di Maria Angelica, ha conseguito il diploma di perito capotecnico in elettronica industriale presso l'Istituto Tecnico Industriale Giuseppe Peano di Torino Nel 1981 a Torino si \u00e8 tesserato al Partito Comunista Italiano, seppur rimanendo critico verso i \"cedimenti ideologici ed anche concreti della linea del PCI\". Inizi\u00f2 poco dopo a svolgere attivit\u00e0 presso il centro culturale marxista \"Mondo Nuovo\" di Torino, luogo di riunioni e seminari politici e culturali che riuniva membri del Partito Comunista Italiano, di Democrazia Proletaria ed altri esponenti provenienti dall'estrema sinistra.\nNel 1982 entr\u00f2 in contatto con Armando Cossutta, allora dirigente del partito e conobbe anche gli ex comandanti partigiani Giovanni Pesce e Alessandro Vaia. Ader\u00ec all'area cossuttiana di cui fu esponente fino allo scioglimento del PCI. \u00c8 stato componente della Direzione Provinciale del Partito Comunista Italiano di Torino dal 1986 al 1991; inoltre \u00e8 stato consigliere provinciale di Torino nel quadriennio 1991/1995.\nSi \u00e8 laureato da studente-lavoratore in Scienze politiche presso l'Universit\u00e0 di Torino nel 1988 con tesi sull'innovazione tecnologica in FIAT. Ha lavorato come magazziniere e giornalista pubblicista. Diviene poi docente presso il Centro Orientamento Scolastico professionale di Torino, rimanendovi sino al 1994.\nDa Rifondazione ai Comunisti Italiani.\n\u00c8 tra i fondatori di Rifondazione Comunista, legato all'area cossuttiana. Dal 1994 \u00e8 il primo coordinatore nazionale dell'organizzazione giovanile del partito, i Giovani Comunisti, carica che copre per circa un anno. Dal 1995 al 1998 ricopre il ruolo di coordinatore della segreteria nazionale. Nel 1998, durante la rottura definitiva fra Armando Cossutta e Fausto Bertinotti, Rizzo sostiene la linea contraria al ritiro del sostegno del PRC al Governo Prodi I propugnata da Cossutta e contribuisce a fondare il Partito dei Comunisti Italiani, di cui ricopre la carica di coordinatore della segreteria nazionale sino al 2004.\nIn quegli anni \u00e8 stato eletto alla Camera (dal 1994 al 2004), diventando nel 2001 anche presidente del gruppo parlamentare.\nDurante il Governo D'Alema I Rizzo sostiene la linea ufficiale del PdCI che tenta senza successo, pur rifiutando di ritirare la fiducia al governo, di opporsi all'intervento militare italiano nella guerra del Kosovo nell'ambito dell'operazione Allied Force della NATO.\nL'elezione all'Europarlamento.\nNel 2004 viene eletto deputato del Parlamento europeo nella circoscrizione Nord-Ovest, ricevendo oltre 10\u00a0000 preferenze. Il PdCI aveva dato indicazione di voto per eleggere europarlamentari Armando Cossutta e Iacopo Venier, ma le preferenze li videro piazzarsi: Cossutta secondo nel Nord-Ovest, e Venier terzo nel Centro. Rizzo non rinunci\u00f2 al seggio guadagnato a favore del Presidente del partito, cosa che fece Diliberto rinunciando a favore del secondo, Umberto Guidoni. Rizzo si dimette quindi dalla Camera e si iscrive al gruppo parlamentare della Sinistra Unitaria Europea/Sinistra Verde Nordica.\nRizzo emerge come voce critica nei confronti del Governo Prodi II, rivendicando la necessit\u00e0 di rivedere il rapporto con il centrosinistra e di lavorare per l'unit\u00e0 delle forze comuniste e anticapitaliste, e criticando tra l'altro il referendum sul protocollo del welfare svoltosi fra l'8 e il 10 ottobre 2007, parlando di \"referendum finto\". Il referendum sar\u00e0 vinto dai favorevoli all'accordo, con l'81,6% dei voti validi.\nRizzo \u00e8 inoltre contrario alla costruzione de La Sinistra l'Arcobaleno, l'alleanza nata nel 2007 tra i partiti della sinistra radicale, esprimendo nettamente la propria contrariet\u00e0 alla scelta di presentare un simbolo elettorale privo della falce e martello. Il 19 dicembre 2007, infine, con una lettera aperta a Diliberto scritta insieme ad altri dirigenti locali, chiede di ritirare la delegazione del PdCI dal Governo Prodi.\nLe elezioni del 2008, con il mancato superamento dello sbarramento del 4% da parte de La Sinistra l'Arcobaleno, sono la conferma, per Rizzo, dell'esigenza di un nuovo partito comunista, fortemente alternativo al PD. Alla Direzione nazionale del PdCI del 18 aprile 2008, con Diliberto che si presenta dimissionario, Rizzo in polemica non partecipa al voto.\nIl fallimento della Lista Anticapitalista e l'espulsione dal PdCI.\nIn vista delle elezioni europee del 6 e 7 giugno 2009 nasce la Lista Anticapitalista che racchiude Rifondazione, Comunisti Italiani, Socialismo 2000 e, in un primo momento, i Consumatori Uniti. L'esito delle elezioni vedr\u00e0 la seconda sconfitta, anche per questa nuova lista, ancora una volta sotto la soglia di sbarramento del 4%. Dopo la sconfitta del 7 giugno, il PdCI convoca l'Ufficio Politico il 9, dove Diliberto si presenta dimissionario. Alla fine della riunione l'UP vota contro le dimissioni con l'eccezione proprio di Marco Rizzo che vota a favore.\nAlcuni dirigenti del partito invocano allora misure disciplinari contro Rizzo perch\u00e9 in campagna elettorale non avrebbe sostenuto la lista del partito, nonostante Rizzo fosse candidato alle amministrative come sindaco di Collegno (dove aveva ottenuto il 2.8% delle preferenze) e presidente della provincia di Grosseto (1.48% delle preferenze).\nIl 22 giugno, dopo un'audizione alla Commissione Nazionale di Garanzia, Rizzo viene espulso con l'accusa di aver fatto campagna elettorale per le europee a favore dell'Italia dei Valori e in particolare di un suo candidato, Gianni Vattimo (filosofo ed ex esponente dei Comunisti Italiani). Rizzo contest\u00f2 l'espulsione, accusando Diliberto di essere in rapporti con un ex iscritto alla P2 di Licio Gelli, Giancarlo Elia Valori. Per queste accuse Oliviero Diliberto annunci\u00f2 una querela contro Marco Rizzo, che per\u00f2 non vi \u00e8 stata; viene invece richiesta dal professore sardo una citazione danni per un milione di euro.\nComunisti Sinistra Popolare - Partito Comunista.\nIl 3 luglio 2009 Rizzo annuncia la fondazione del movimento politico \"Comunisti Sinistra Popolare\" che si rif\u00e0 ai principi del marxismo-leninismo, che diventer\u00e0 poi nel gennaio 2012 \"Comunisti Sinistra Popolare - Partito Comunista\", e infine, dal gennaio 2014, semplicemente \"Partito Comunista\".\nIn occasione delle elezioni amministrative italiane del 2016 si candida a sindaco di Torino appoggiato solo dal suo partito e ottiene 3323 voti pari allo 0,86%.\nAlle elezioni politiche del 2018 si candida nel collegio uninominale di Firenze-Scandicci per la Camera dei deputati, raccogliendo l'1% dei voti, senza quindi essere eletto.\nAlle elezioni europee del 2019 \u00e8 candidato come capolista per il suo partito in tutte le circoscrizioni, ma non \u00e8 eletto a causa del mancato raggiungimento della soglia di sbarramento. Ottiene complessivamente 22.406 preferenze personali.\nNel 2020 si candida alle elezioni suppletive per il collegio uninominale Lazio 1 - 01 della Camera dei Deputati ottenendo 855 voti pari al 2,62%.\nL'anno seguente ci riprova candidandosi nel Collegio Toscana - 12. Raccoglie il 4,69% dei consensi pari a 3135 voti, giungendo terzo dietro a Enrico Letta e Tommaso Marrocchesi Marzi.\nVita personale.\nMarco Rizzo si professa ateo. Figlio di un operaio FIAT, padre di tre figli e tifoso del Torino."}
{"id": "70082", "revid": "2207", "url": "https://it.wikipedia.org/wiki?curid=70082", "title": "Corona (Sole)", "text": ""}
{"id": "70084", "revid": "1226", "url": "https://it.wikipedia.org/wiki?curid=70084", "title": "Comic strip", "text": ""}
{"id": "70086", "revid": "1846281", "url": "https://it.wikipedia.org/wiki?curid=70086", "title": "Campionato mondiale di calcio 1986", "text": "Il Campionato mondiale di calcio FIFA 1986 o Coppa del Mondo FIFA 1986 (in spagnolo: Copa Mundial de la FIFA 1986, in inglese: 1986 FIFA World Cup), noto anche come Messico 1986, \u00e8 stata la tredicesima edizione del campionato mondiale di calcio per squadre nazionali maggiori maschili organizzato dalla FIFA ogni quattro anni.\nSi svolse in Messico dal 31 maggio al 29 giugno 1986. Il torneo fu vinto dall', che si laure\u00f2 campione del mondo per la seconda volta.\nIl Messico divenne il primo Paese a ospitare due edizioni della manifestazione quando nel 1983 prese il posto della Colombia, nazione che aveva acquisito il diritto di ospitare il torneo, ma che dovette rinunciare quell'anno a causa di problemi interni al governo.\nFurono 24 le nazionali partecipanti come nel torneo del 1982, mentre il pallone ufficiale fu l\"'Adidas Azteca Mexico\", il primo fatto con materiali in parte sintetici. Fu inoltre il Mondiale che rese celebre il fenomeno della ola, il movimento sugli spalti causato dal pubblico.\nAssegnazione.\nLa sede della fase finale venne in principio assegnata alla Colombia in base ad una votazione tenutasi a Francoforte il 9 giugno 1974, tuttavia il paese non pot\u00e9 adempiere ai requisiti della FIFA:\nIl cambio di Paese organizzatore divenne ufficiale nel novembre 1982, mentre l'assegnazione al Messico, gi\u00e0 sede del torneo sedici anni prima, venne decisa a Stoccolma il 20 maggio 1983.\nLo svolgimento del torneo si trov\u00f2 a rischio, causa il terremoto che colp\u00ec il paese nel settembre 1985 provocando pi\u00f9 di morti e causando investimenti per 2 miliardi di dollari per la ricostruzione.\nFormula.\nRispetto all'ultima edizione rimase invariato solo il numero delle squadre (ventiquattro), per il resto il formato venne modificato: venne sostituita la seconda fase a gironi (ritenuta poco competitiva) con gli ottavi di finale. In pratica le nazionali vennero divise negli abituali sei gironi da quattro squadre, ma solo otto sarebbero state eliminate, le ultime e le due peggiori terze, mentre le altre sedici avrebbero proseguito il cammino con la fase ad eliminazione diretta.\nStadi.\nCome detto, il Messico aveva gi\u00e0 ospitato i Mondiali nel 1970. All'epoca vennero utilizzati solo cinque stadi, che furono scelti nuovamente come sedi di gare: lo Stadio Azteca di Citt\u00e0 del Messico (allora come in questa occasione sede della partita inaugurale e della finale), lo Stadio Jalisco di Guadalajara, l'Estadio Cuauht\u00e9moc di Puebla, l'Estadio Nou Camp di Le\u00f3n e lo Stadio Nemesio D\u00edez di Toluca.\nGli stadi scelti per ospitare il campionato mondiale di calcio 1986 furono 12 in 11 citt\u00e0 (nella capitale ce n'erano due):\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quell'edizione del torneo, mentre le date in corsivo indicano la nazione ospitante.\"\nQualificazioni.\nLe qualificazioni al campionato mondiale di calcio di Messico 1986 videro l'iscrizione di centoventuno squadre nazionali, mentre il torneo finale ne prevedeva la partecipazione di sole ventiquattro. Essendo gi\u00e0 qualificate di diritto il , paese organizzatore, e l', campione del mondo in carica, erano disponibili altri ventidue posti. Questi sarebbero stati come al solito occupati dalle selezioni nazionali vincitrici dei vari raggruppamenti di qualificazione su base continentale.\nFurono assegnati tredici posti alla zona UEFA, uno di questi per\u00f2 gi\u00e0 occupato dai campioni in carica, pi\u00f9 uno eventuale derivante da uno spareggio intercontinentale. La Nazionale candidata a questo fu la , che assistette per\u00f2 alla morte per infarto del proprio allenatore, Jock Stein, avvenuto dopo la decisiva partita col . Per il resto, rispetto all'edizione precedente mancarono la qualificazione l', la e la , che furono sostituite dai ritorni del e della oltre che dall'esordiente , comunque terza a pari merito coi lusitani nel recente campionato europeo.\nArrivano invece pi\u00f9 sorprese dagli altri continenti: se dal Sud America si qualificarono come da copione il e l', lo fecero per\u00f2 insieme al vincitore dell'ultima Copa Am\u00e9rica ma assente da ben ventotto anni, e all', che tornava dopo dodici. Prima partecipazione invece per il , vincitore del Campionato CONCACAF 1985, mentre dall'Africa torn\u00f2 l', che aveva ben figurato in Spagna, insieme per\u00f2 al : per coincidenza quest'ultima squadra aveva partecipato solo all'altro mondiale disputato in Messico, quello del 1970. Nuove anche le partecipanti uscite dal girone asiatico: l'esordiente e la , che tornava dopo un'assenza di ben trentadue anni. Il raggruppamento oceanico fu vinto dall', ma i \"Socceroos\" vennero sconfitti dalla Scozia e mancarono quindi la qualificazione.\nRiassunto del torneo.\nFase a gironi.\nLa prima fase riserv\u00f2 un discreto quantitativo di sorprese.\nGruppo A.\nIn questo gruppo, che giocava a Citt\u00e0 del Messico e a Puebla, erano state inserite l', l', la e la .\nIl primo risultato inatteso si verific\u00f2 proprio nella partita inaugurale, giocata il 31 maggio nello Stadio Azteca; qui i campioni in carica dell'Italia, passati in vantaggio poco prima della fine del primo tempo grazie al gol di Alessandro Altobelli, vennero raggiunti dalla Bulgaria a tempo quasi scaduto.. L'altro incontro termin\u00f2 invece con la vittoria per 3-1 dell'Argentina, mentre nella seconda giornata i sudamericani pareggiarono 1-1 con gli \"Azzurri\": Altobelli realizz\u00f2 un calcio di rigore dopo soli sei minuti di gioco, ma poco dopo la mezz'ora fu Diego Armando Maradona a ristabilire la parit\u00e0. Con identico risultato termin\u00f2 anche l'altra gara, e si arriv\u00f2 quindi all'ultimo turno con tutte le squadre ancora formalmente in gioco: il raggruppamento fu per\u00f2 vinto dall'Argentina, che sconfisse la Bulgaria per 2-0, e l'Italia vinse per 3-2, a fatica, sulla Corea del Sud grazie alla doppietta di Altobelli (alla fine unico marcatore azzurro) e ad un autogol, e pass\u00f2 come seconda. Prosegu\u00ec anche la nazionale balcanica, tramite il ripescaggio.\nGruppo B.\nIn questo gruppo, che giocava a Citt\u00e0 del Messico e a Toluca, erano state inserite il , il , il e l'.\nNella prima giornata si verificarono le vittorie dei padroni di casa (2-1 sul Belgio) e dei sudamericani (1-0 sull'Iraq); queste due squadre pareggiarono poi lo scontro diretto, mentre i \"Diavoli rossi\" riuscirono a battere per 2-1 gli asiatici. Nell'ultimo turno, infine, i messicani sconfissero l'Iraq, e l'altro incontro termin\u00f2 in pareggio. In base a questi risultati, Messico primo con cinque punti e Paraguay secondo con quattro; avanz\u00f2 anche Belgio terzo a tre, la migliore tra le ripescate.\nGruppo C.\nIn questo gruppo, che giocava a Le\u00f3n e a Irapuato, erano state inserite la , l', l' e il .\nIl gruppo venne dominato dall'URSS e dalla Francia, che vinsero le rispettive gare (i sovietici con un notevole 6-0 sull'Ungheria, nella loro miglior prestazione sul piano del gioco e su quello atletico, poi non pi\u00f9 ripetuta nel corso della rassegna); pareggiarono poi lo scontro diretto, mentre i canadesi persero 2-0 anche contro i magiari. Il girone si concluse come era iniziato, con le due nazionali dominanti nuovamente vincenti; a primeggiare fu per\u00f2 l'Unione Sovietica, grazie alla miglior differenza reti rispetto ai transalpini. I due punti conquistati, uniti per\u00f2 ad una differenza reti pesantemente negativa, non furono sufficienti all'Ungheria per proseguire il cammino, e probabilmente il Canada fu \"la peggiore\" delle partecipanti: oltre a non aver fatto punti non riusc\u00ec a segnare neanche un gol.\nGruppo D.\nNel gruppo quattro, che giocava a Guadalajara e a Monterrey, erano state inserite col , la , l' e l'.\nAnche questo raggruppamento vide due protagoniste assolute: il Brasile e la Spagna. Nella prima giornata i Verde-oro vinsero 1-0 lo scontro diretto con un gol di S\u00f3crates, mentre le altre due nazionali pareggiarono 1-1; questo fu per\u00f2 l'unico punto conquistato da Irlanda del Nord e Algeria, che persero infatti le altre due partite. I sudamericani chiusero quindi il turno a punteggio pieno e senza aver subito gol, e gli iberici furono secondi a quattro punti; nessuna speranza ovviamente per i nordirlandesi, terzi grazie alla differenza reti ma con un solo punto conquistato.\nGruppo E.\nIn questo gruppo, che giocava a Santiago de Quer\u00e9taro e a Ciudad Nezahualc\u00f3yotl, erano state inserite la , l', la e la .\nIn questo gruppo la sorpresa fu l'esordiente Danimarca: vinse per 1-0 la prima partita contro la Scozia grazie ad un gol di Preben Elkj\u00e6r Larsen, che segn\u00f2 poi una tripletta nel roboante 6-1 sull'Uruguay. I sudamericani avevano pareggiato 1-1 l'incontro iniziale contro i tedeschi vice-campioni in carica, nazionale che condann\u00f2 gli scozzesi ad una nuova sconfitta (2-1). Nell'ultima giornata si verific\u00f2 il terzo successo dei danesi, un 2-0 sui tedeschi, e un pareggio nell'altra gara. Quindi Danimarca prima a punteggio pieno e Germania Ovest seconda a tre, mentre l'Uruguay, terzo a due punti, avanz\u00f2 nonostante i soli due gol fatti e i sette subiti.\nGruppo F.\nIn questo gruppo, che giocava a Monterrey, a Guadalajara e a San Nicol\u00e1s de los Garza, erano state inserite la , l', il e il .\nA differenza di molti altri gruppi, questo rimase incerto fino all'ultimo, e non mancarono le sorprese. Nel primo giro di partite il Portogallo vinse 1-0 sull'Inghilterra, mentre l'altro incontro termin\u00f2 0-0. Nuovo pareggio a reti bianche per gli africani, stavolta contro la nazionale britannica, intanto la Polonia sconfisse 1-0 i lusitani. Tutto si risolse nell'ultimo turno: Gary Lineker realizz\u00f2 la tripletta con la quale gli inglesi sconfissero i polacchi, e il Portogallo perse anche contro il Marocco (3-1, con doppietta di Abdelkrim Merry Krimau). Il gruppo fu quindi vinto dai magrebini a quattro punti, che precedettero l'Inghilterra, giunta seconda grazie alla miglior differenza reti sulla Polonia. Degno di nota fu il cammino del Marocco, prima formazione del continente nero ad accedere alla fase successiva, mentre ben diversa fu la situazione dei biancorossi che, giunti terzi nel 1982, si qualificarono agli ottavi solamente tramite il ripescaggio.\nFase ad eliminazione diretta.\nOttavi di finale.\nLa fase ad eliminazione diretta prese il via il 15 giugno: allo Stadio Azteca della capitale il padrone di casa regol\u00f2 la per 2-0, mentre poche ore dopo a Le\u00f3n and\u00f2 in scena l'incontro tra e : i sovietici passarono due volte in vantaggio, ma al novantesimo il punteggio era di 2-2. Gli avversari ebbero per\u00f2 ragione nei tempi supplementari, e l'incontro termin\u00f2 4-3 in loro favore; a nulla valse quindi la tripletta di Ihor Bjelanov. Dopo questa partita il Belgio rinunci\u00f2 per\u00f2 a due giocatori: Erwin Vandenbergh per una lesione al menisco e Ren\u00e9 Vandereycken per un diverbio con il ct Guy Thys.. Il giorno seguente a Guadalajara il non incontr\u00f2 invece difficolt\u00e0 contro la , che venne sconfitta per 4-0 (reti di S\u00f3crates, Josimar, Edinho e Careca), mentre pi\u00f9 sofferta fu la qualificazione dell', che a Puebla prevalse di misura sull' (gol di Pedro Pasculli) in una partita che fece temere per dei possibili incidenti tra le opposte tifoserie. Arriv\u00f2 quindi il giorno dell', che il 17 giugno allo Stadio Universitario di Citt\u00e0 del Messico venne per\u00f2 sconfitta 2-0 dalla : i transalpini segnarono con Michel Platini e con Yannick Stopyra, e cos\u00ec i campioni in carica terminarono presto il loro deludente mondiale. Nello stesso giorno, poi, a San Nicol\u00e1s de los Garza la super\u00f2 il solo nei minuti conclusivi, quando i supplementari sembravano raggiunti; questo grazie ad una punizione di Lothar Matth\u00e4us, che beff\u00f2 il fin l\u00ec decisivo Badou Zaki. Infine, il giorno successivo si registrarono due facili successi: prima a Citt\u00e0 del Messico l' sconfisse il per 3-0 (doppietta di Gary Lineker e gol di Peter Beardsley), successivamente la pieg\u00f2 a Santiago de Quer\u00e9taro la rivelazione per 5-1 (quaterna di Emilio Butrague\u00f1o e Andoni Goikoetxea).\nQuarti di finale.\nProtagonisti assoluti dei quarti furono i calci di rigore, che furono decisivi in ben tre sfide su quattro. Si cominci\u00f2 il 21 giugno a Guadalajara con l'incontro tra e : i Verde-oro si portarono presto in vantaggio con Careca, ma poco prima dell'intervallo subirono il pareggio di Michel Platini. Dopo questa rete, la prima subita dai sudamericani in tutto il torneo, i brasiliani ebbero l'opportunit\u00e0 di passare in vantaggio: Jo\u00ebl Bats atterr\u00f2 un avversario in area, ma riusc\u00ec poi a neutralizzare il tiro dal dischetto di Zico. Non si segn\u00f2 pi\u00f9 fino ai rigori, e qui, tra le polemiche, furono i transalpini a vincere: l'arbitro Ioan Igna convalid\u00f2 infatti il gol di Bruno Bellone nonostante la palla fosse finita in rete dopo aver colpito il palo ed aver rimbalzato sul portiere avversario. Le conseguenze dell'episodio furono rilevanti, al punto che l'anno successivo la FIFA decise di rivedere la regola 14 per evitare in futuro il verificarsi di casi simili. Nello stesso giorno, a San Nicol\u00e1s de los Garza, il riusc\u00ec a resistere sullo 0-0 alla per due ore prima di arrendersi dal dischetto: decisivi furono le parate di Harald Schumacher che neutralizz\u00f2 due tiri, e la gara termin\u00f2 sul 4-1 per i tedeschi occidentali. Il giorno dopo si disput\u00f2 nella capitale uno degli incontri pi\u00f9 celebri della manifestazione, quello tra e . Acceso da una rivalit\u00e0 mai sopita, ed anzi rinfocolatasi dopo la vicenda delle Falkland del 1982, venne deciso da una doppietta di Diego Armando Maradona: il campione sudamericano, dopo aver subito una gomitata da Terry Butcher nel primo tempo, realizz\u00f2 le sue reti pi\u00f9 famose nella seconda frazione, la \"mano de Dios\" (con cui sblocc\u00f2 il punteggio) e il \"gol del secolo\" (grazie al quale firm\u00f2 il raddoppio). L'unica marcatura inglese fu invece messa a segno da Gary Lineker, che alla fine sar\u00e0 il cannoniere della competizione con sei centri. Infine in serata and\u00f2 in scena a Puebla il confronto tra e : i \"Diavoli rossi\" si portarono in vantaggio con Jan Ceulemans verso la mezz'ora, ma pochi minuti prima del novantesimo Juan Antonio Se\u00f1or riusc\u00ec a portare i suoi ai tempi supplementari, e successivamente si arriv\u00f2 ai rigori. Qui protagonista il fu per\u00f2 il portiere Jean-Marie Pfaff: gli iberici pagarono l'errore di Eloy Olaya, e i belgi vinsero per 5-4.\nSemifinali.\nLe semifinali si disputarono il 25 giugno. Si cominci\u00f2 a Guadalajara con la riedizione dell'incontro tra e , che si erano infatti incrociate quattro anni prima in Spagna sempre per un posto in finale. Tuttavia la rivincita dei transalpini non si consum\u00f2, poich\u00e9 i tedeschi occidentali vinsero nuovamente, stavolta per 2-0: segnarono infatti Andreas Brehme in apertura e Rudi V\u00f6ller a partita ormai finita. Pi\u00f9 tardi a Citt\u00e0 del Messico and\u00f2 in scena la gara tra e , che fu risolta da un'altra doppietta di Diego Armando Maradona.\nFinale 3\u00ba posto.\nLa finale per il terzo posto si disput\u00f2 il 28 giugno a Puebla, dove si affrontarono e : quest'ultima squadra si port\u00f2 in vantaggio con Jan Ceulemans all'inizio della gara, ma gi\u00e0 prima dell'intervallo gli avversari passarono in vantaggio grazie alle reti di Jean-Marc Ferreri e di Jean-Pierre Papin. Il pareggio venne raggiunto con un gol di Nico Claesen, cos\u00ec si arriv\u00f2 ai tempi supplementari, dove la Francia segn\u00f2 con Bernard Genghini e con un rigore trasformato da Manuel Amoros; il terzo posto fu quindi appannaggio dei \"galletti\", mentre la difesa dei \"diavoli rossi\" risult\u00f2 la pi\u00f9 battuta del torneo\nFinale.\nIl regolamento cambi\u00f2 in occasione della finalissima, allorch\u00e9 per la prima volta nella storia dei Mondiali fu previsto l'immediato ricorso ai rigori in caso di parit\u00e0, in luogo della precedente ripetizione (comunque mai verificatasi). Nella capitale \"tricolor\", l\"'Albiceleste\" pass\u00f2 in vantaggio con Brown al 23' per poi raddoppiare con Valdano al 56'. Sotto di due gol, i tedeschi indovinarono l'aggiustamento tattico liberando Matth\u00e4us dal compito di marcare Maradona: Rummenigge accorci\u00f2 le distanze al 74', prima che V\u00f6ller trovasse il pari. Con il profilarsi dei supplementari, riemerse per\u00f2 l'Argentina: Maradona recuper\u00f2 una palla persa a centrocampo, servendo quindi Burruchaga che realizz\u00f2 il definitivo 3-2. La Germania dovette accontentarsi nuovamente del secondo posto, mentre i sudamericani festeggiarono un nuovo titolo dopo quello vinto nel 1978.\nStatistiche.\nRecord.\nFonte:\nNella cultura di massa.\nIl Mondiale 1986 \u00e8 al centro della trama del film Hero, realizzato nel 1987, e del videogioco World Cup Carnival (1986): quest'ultimo titolo \u00e8 il primo gioco ufficiale di un campionato del mondo."}
{"id": "70092", "revid": "3535", "url": "https://it.wikipedia.org/wiki?curid=70092", "title": "Ossido di carbonio", "text": ""}
{"id": "70093", "revid": "1363832", "url": "https://it.wikipedia.org/wiki?curid=70093", "title": "TIOBE Programming Community Index", "text": " \nIl TIOBE Programming Community Index, in breve TPC Index, \u00e8 un indicatore della popolarit\u00e0 dei linguaggi di programmazione, la classifica \u00e8 compilata grazie ai dati ricavati dai tre motori di ricerca Google, MSN e Yahoo! valutando la disponibilit\u00e0 mondiale di esperti programmatori, corsi a tema e i fornitori terze parti.\nTIOBE, acronimo di The Importance Of Being Earnest (di Oscar Wilde), \u00e8 una compagnia olandese fondata nell'anno 2000 che si annuncia come \"The coding standard company\" e si propone in qualit\u00e0 di consulente per il rispetto degli standard nella programmazione. Gli organizzatori del TPC Index fanno sapere che la loro classifica non pu\u00f2 e non vuole indicare il linguaggio di programmazione \"migliore\" e neppure il linguaggio con il quale sono scritte il maggior numero di linee di codice.\nLa classifica riguarda i primi 50 linguaggi ed \u00e8 aggiornata mensilmente.\nA settembre 2020 la classifica, nelle prime 5 posizioni (con punteggio), vede nell'ordine:\nA seguire, ma non necessariamente in questo ordine:"}
{"id": "70098", "revid": "767487", "url": "https://it.wikipedia.org/wiki?curid=70098", "title": "Pippi Starace", "text": ""}
{"id": "70100", "revid": "363", "url": "https://it.wikipedia.org/wiki?curid=70100", "title": "Ere geologiche", "text": ""}
{"id": "70105", "revid": "47767", "url": "https://it.wikipedia.org/wiki?curid=70105", "title": "Marcia (nome)", "text": ""}
{"id": "70108", "revid": "287204", "url": "https://it.wikipedia.org/wiki?curid=70108", "title": "I reietti dell'altro pianeta", "text": "I reietti dell'altro pianeta (noto anche con il titolo Quelli di Anarres) del 1974 \u00e8 uno dei pi\u00f9 celebri romanzi di fantascienza utopica scritti da Ursula K. Le Guin, tra le maggiori autrici statunitensi del genere fantascientifico. L'opera \u00e8 stata insignita nel 1975 del Premio Hugo e del Premio Nebula, i massimi riconoscimenti della letteratura fantascientifica.\n\u00c8 il quinto romanzo, in ordine di pubblicazione e non di cronologia interna, del Ciclo dell'Ecumene.\nTrama.\nI due lati del muro rappresentano \"Urras\" e \"Anarres\", due pianeti gemelli, che pur nutrendosi della luce dello stesso sole \"Tau Ceti\" sono divisi da secoli da una tra le pi\u00f9 impenetrabili barriere: un muro ideologico.\nUrras, lussureggiante, densamente popolato e tecnologicamente avanzato, \u00e8 infatti governato prevalentemente da un sistema capitalistico, a differenza di Anarres, un pianeta difficile ed arido, che \u00e8 stato colonizzato dai seguaci di Odo, un gruppo di anarchici che vi ha creato una societ\u00e0 consona ai propri ideali, una fratellanza da cui il concetto di propriet\u00e0 \u00e8 stato sradicato in favore di un collettivismo spontaneo.\nEntrambi vedono sorgere a notte \"l'altro pianeta\" come luna meravigliosa e vicina.\nIl giovane Shevek \u00e8 destinato a diventare uno scienziato e riformatore politico tra i pi\u00f9 importanti nella storia di entrambi i pianeti.\nBrillante studioso nel campo della fisica, Shevek pur essendo un leale abitante di Anarres \u00e8 destinato a scoprire ben presto a sue spese l'assurdo isolamento in cui sono tenuti i due pianeti gemelli. Lo scambiare idee e teorie scientifiche con i ricercatori dell'altro pianeta \u00e8, di fatto, fortemente scoraggiato nella pur liberale societ\u00e0 anarresiana.\nShevek, dotato di una intelligenza e di una rettitudine non comuni, comincia allora a vedere e a comprendere i limiti della societ\u00e0 collettivista in cui \u00e8 stato allevato, decidendo di dedicare la propria vita al superamento delle divisioni.\nSenza mai rinunciare al suo sogno, ma abituato a pagare in prima persona per le proprie scelte coraggiose, Shevek diventer\u00e0 prima un grande scienziato, poi un riformatore sociale scomodo, ma ascoltato, quindi un dissidente, un profugo sull'altro pianeta e un fuggiasco braccato dal governo mondiale di Urras per le sue fondamentali scoperte scientifiche.\nTemi.\nUrras e Anarres, malgrado l'assonanza, non sono riducibili alle metafore di USA e URSS allora in piena Guerra fredda (il libro \u00e8 scritto nella prima met\u00e0 degli anni settanta). Esse sono invece incarnate dagli stati contrapposti per il predominio di Urras: \"A-Io\" con economia capitalistica, e \"Thu\" con l'economia pianificata del socialismo reale.\nQuella di Anarres \u00e8 s\u00ec una societ\u00e0 priva della propriet\u00e0 e dei suoi \"pesi\" ma anche libera e democratica, senza stato n\u00e9 leggi, un'utopia non riconducibile alla matrice marxista-leninista, ma anarchica e collettivistica. Un'utopia realizzata anche grazie ad una lingua, il pravico, creata artificialmente per eliminare le disuguaglianze tra gli individui.\nCome l'autrice stessa suggerisce nel titolo originale (\"Dispossessed; An Ambiguous Utopia\"), si tratta di una \"utopia ambigua\" poich\u00e9, per quanto egalitaria e libera, una societ\u00e0 non pu\u00f2 essere perfetta ed immutabile, tenuta nel costante isolamento perch\u00e9 circondata da nemici."}
{"id": "70109", "revid": "1226", "url": "https://it.wikipedia.org/wiki?curid=70109", "title": "Quelli di Anarres", "text": ""}
{"id": "70110", "revid": "709565", "url": "https://it.wikipedia.org/wiki?curid=70110", "title": "Beppo", "text": "Beppo \u00e8 una superscimmia kryptoniana appartenente all'universo fumettistico DC Comics. Fa il suo esordio sulle pagine di \"Superboy\" n. 76 dell'ottobre 1959, poco dopo l'esordio del supercane, Krypto.\nLe origini.\nBeppo, di origini kryptoniane (suggerendo, cos\u00ec, un comune percorso evolutivo tra terrestri e kryptoniani), \u00e8 una scimmietta che, prima dell'esplosione del pianeta, si intrufola nel razzo che porter\u00e0 in salvo il futuro Superboy. E proprio con il suo emblema ed il suo costume, unico tra tutti i super-animali, inizier\u00e0 a scorrazzare per i cieli di Smallville, creando non pochi problemi al suo padrone, che spesso rischier\u00e0 di veder svelata la sua vera identit\u00e0.\nA causa di questi problemi, Clark prover\u00e0 pi\u00f9 volte a rimandare nello spazio la scimmia, che puntualmente viene per\u00f2 recuperata da Supergirl e dal suo super-gatto Streaky. Nonostante con quest'ultimo i rapporti iniziali non siano dei migliori, diventeranno per\u00f2 membri della Legione dei Superanimali, gruppo ausiliario di quella supereroica del XXX secolo."}
{"id": "70111", "revid": "809148", "url": "https://it.wikipedia.org/wiki?curid=70111", "title": "Maremoto", "text": "Il maremoto (composto di \"mare\" e \"moto\", sul modello di \"terremoto\") \u00e8 un moto ondoso anomalo del mare, originato il pi\u00f9 delle volte da un terremoto sottomarino o prossimo alla costa e pi\u00f9 raramente da altri eventi che comportano uno spostamento improvviso di una grande massa d'acqua quali, per esempio, una frana, un'eruzione vulcanica sottomarina o l'impatto di un corpo celeste come un meteorite o un asteroide).\nDi solito, per i maremoti di origine sismica le onde hanno ampiezza modesta e sono poco visibili in mare aperto (un natante al largo potrebbe anche non accorgersi del passaggio del maremoto) e concentrano la propria forza distruttiva in prossimit\u00e0 della costa quando, a causa del fondale meno profondo, si sollevano e si riversano nell'entroterra. L'intensit\u00e0 di un maremoto \u00e8 in relazione con la quantit\u00e0 di acqua spostata al momento della formazione del maremoto stesso.\nIl maremoto in letteratura scientifica viene indicato con la parola tsunami che si \u00e8 diffuso anche nel linguaggio comune soprattutto a seguito del catastrofico maremoto dell'Oceano Indiano del 2004, che ebbe grandissima risonanza mediatica per il numero delle vittime e l'entit\u00e0 dei danni. Il termine tsunami \u00e8 giapponese e letteralmente significa \"onda nel porto\", e deriva dal fatto che un maremoto \u00e8 in grado di superare le difese portuali che invece proteggono dall'ordinario moto ondoso. Il termine tsunami \u00e8 stato a volte utilizzato dai mezzi di comunicazione in modo improprio, ad esempio: tsunami di ghiaccio, tsunami di neve, tsunami di nuvole.\n\u00c8 invece sbagliato denotare un maremoto con il termine onda anomala (in inglese \"rogue wave\" o \"freak wave\"), che in oceanografia indica un fenomeno nettamente distinto, non legato a eventi improvvisi che provocano spostamenti di enormi masse d'acqua.\nDescrizione.\nL'evidenza sperimentale suggerisce che un forte sisma non genera \"necessariamente\" un maremoto ed allo stesso tempo sismi della stessa magnitudo non generano necessariamente movimenti della massa d'acqua della medesima intensit\u00e0: l'occorrenza del maremoto dipende infatti dalle modalit\u00e0 con cui si modifica/altera il fondale oceanico nei dintorni della faglia, cio\u00e8 dal tipo di scorrimento della crosta oceanica in corrispondenza della frattura tra placche tettoniche.\nAlcuni maremoti possono innescarsi anche se l'epicentro del sisma non \u00e8 localizzato al di sotto della superficie oceanica bens\u00ec nell'entroterra costiero a pochi chilometri dalla costa: generalmente ci\u00f2 avviene con terremoti di intensit\u00e0 elevata o catastrofica, in grado di produrre comunque grandi spostamenti d'acqua anche ad una certa distanza dal mare per semplice propagazione delle onde sismiche dall'entroterra verso la superficie d'acqua o per il moto dell'intera placca.\nLo spostamento d'acqua prodotto si propaga progressivamente in superficie creando onde superficiali molto lunghe (aventi cio\u00e8 una lunghezza d'onda tipicamente di qualche centinaia di chilometri) e quindi di lungo periodo (qualche decina di minuti) in condizioni di mare aperto. Per confronto le normali \"onde marine\" hanno lunghezze d'onda di pochi metri e un periodo di solo qualche secondo, mentre le \"onde di tempesta\" hanno lunghezze al massimo 150\u00a0m e periodo di una decina di secondi: la lunghezza, l'estensione e il periodo delle onde di un maremoto sono quindi molto superiori a quelle delle comuni onde marine, da cui il nome di \"onda lunga\", mentre solo l'altezza dei due tipi di onda pu\u00f2 essere paragonabile tra loro. Inoltre nelle comuni onde marine solo il volume d'acqua degli strati superficiali dell'oceano \u00e8 direttamente mosso dal vento, mentre nel maremoto il fenomeno dell'onda coinvolge l'intera colonna d'acqua, dal fondale alla superficie.\nIn virt\u00f9 di ci\u00f2 la pericolosit\u00e0 e la devastazione generata da un maremoto non dipende quindi dalla sua ampiezza sulla superficie marina, quanto dal volume globale di massa d'acqua interessata dal fenomeno, in quanto trattasi di onda molto estesa in profondit\u00e0. Per questo motivo la massa d'acqua coinvolta in un maremoto \u00e8 enormemente maggiore di una qualunque onda di tempesta. Quest'onda pu\u00f2 essere semplificata come fenomeno composto da un inviluppo di onde; la lunghezza d'onda di decine di chilometri si riduce notevolmente nei pressi della costa, dove la riduzione della profondit\u00e0 del fondale non permette pi\u00f9 l'\"accomodamento\" del volume d'acqua lungo un'onda con ampiezza ridotta: in altre parole il mantenimento del moto dell'onda e del volume di acqua coinvolto produce una forte crescita in altezza dell'onda, che non viene in alcun modo fermata dalla linea di costa o da eventuali barriere artificiali, progettate sulle dimensioni delle onde di tempesta, riversandosi pesantemente nell'entroterra costiero.\nLa forza distruttiva di un maremoto \u00e8 proporzionale al volume d'acqua sollevato e dunque un terremoto avvenuto in pieno oceano pu\u00f2 essere estremamente pericoloso per le zone costiere limitrofe se in grado di sollevare e spostare tutta l'acqua presente al di sopra del fondale marino anche solo di pochi centimetri. Per questo motivo, a parit\u00e0 di magnitudo, terremoti sottomarini che si originano al di sotto di superfici d'acqua profonde, al limite nei pressi di fosse oceaniche, generano maremoti pi\u00f9 devastanti rispetto a sismi che si originano sotto superfici marine meno profonde.\nPropagazione.\nQuando un maremoto si origina e si propaga nei pressi della linea costiera, lo si definisce \"locale\". Altri maremoti riescono invece a propagarsi per migliaia di chilometri attraversando interi oceani: questi sono generalmente di origine tettonica, poich\u00e9 gli scivolamenti del terreno in acqua e le esplosioni vulcaniche causano di solito onde di minore lunghezza che si attenuano velocemente. La velocit\u00e0 di propagazione dell'onda di maremoto in alto oceano \u00e8 elevata, dell'ordine delle centinaia di chilometri orari, potendo raggiungere i 500\u20131000\u00a0km/h, con lunghezze d'onda di centinaia di chilometri e altezze centimetriche poco osservabili se non con particolari e apposite strumentazioni. Possono manifestarsi anche effetti non lineari nella propagazione, con fenomeni anti-dispersivi (propagazione solitonica) e su lunghe distanze l'onda subisce inevitabili, ma lenti fenomeni di attenuazione, che tuttavia non evitano la crescita di ampiezza dell'onda al suo frangimento sulla costa.\nSe la frattura della crosta terrestre \u00e8 estesa per decine, centinaia, o anche migliaia di km, tendono a generarsi onde piane che hanno un'attenuazione inferiore alle onde sferiche o circolari: esse sono capaci, quindi, di coprire distanze notevolmente maggiori fino ad attraversare interi oceani.\nInfrangimento.\nUna volta generata, l'energia dell'onda di maremoto \u00e8 costante e funzione della sua altezza e velocit\u00e0, a meno delle attenuazioni sopraddette. Come avviene per la comune propagazione ondosa nel mare, quando l'onda si avvicina alla costa incontra un fondale marino sempre pi\u00f9 basso e rallenta il suo fronte a causa dell'attrito col fondo oceanico diventando cos\u00ec pi\u00f9 corta e, per il principio di conservazione dell'energia, la diminuzione della profondit\u00e0 del fondale di propagazione causa una trasformazione da energia cinetica ad energia potenziale, con sollevamento o crescita in altezza/ampiezza dell'onda (shoaling). In conseguenza di tutto ci\u00f2 le onde di maremoto in prossimit\u00e0 delle coste rallentano fino a circa 90\u00a0km/h con lunghezze d'onda tipiche di vari chilometri, diventando onde alte molti centimetri o addirittura molti metri, fino a raggiungere altezze in alcuni casi anche di decine di metri quando raggiungono la linea costiera.\nNessuna barriera portuale \u00e8 in grado di contrastare un'onda di questo tipo, che appunto i giapponesi chiamano \"onda di porto\": i maremoti possono causare dunque gravi distruzioni su coste e isole con perdite di vite umane. Le onde create dal vento, invece, muovono solo le masse d'acqua superficiali, senza coinvolgere i fondali, e si infrangono sulle barriere portuali. Ecco perch\u00e9 anche onde alte diversi metri, perfino una decina di metri (sono numerose sulle coste del Pacifico), provocate dal vento, non trasportano abbastanza acqua da penetrare nell'entroterra. Viceversa un maremoto pu\u00f2 rivelarsi devastante, perch\u00e9 la quantit\u00e0 d'acqua che trasporta subito dietro il fronte d'onda gli permette di riversarsi fino a centinaia di metri (talvolta anche per chilometri) nell'entroterra. La penetrazione nell'entroterra \u00e8 chiaramente facilitata se la superficie \u00e8 piana e senza barriere naturali come rilievi, colline.\nOccorrenza.\nLe zone pi\u00f9 a rischio maremoto sono quindi quelle costiere in prossimit\u00e0 di aree sismogeniche, quali quelle presenti vicino ai confini di placche tettoniche dove si registrano i terremoti pi\u00f9 forti della Terra: questo corrisponde sostanzialmente all'intera area della cintura di fuoco circumpacifica, su ciascuna costa occidentale ed orientale, e a quella dell'Oceano Indiano, meno frequentemente nell'Oceano Atlantico e nel Mar Mediterraneo.\nStoria.\nIn Italia.\nA causa della limitata magnitudo dei terremoti che interessano l'Italia (comparati a quelli delle zone circupacifiche) le coste italiane non sono state interessate da eventi simili a quelli avvenuti nel 2004 in Indonesia e nel 2011 in Giappone. Tuttavia, a causa dell'elevata densit\u00e0 di popolazione e della particolare conformazione orografiche che a volte costringe gli abitati in strette fasce costiere delimitate alle spalle da catene montuose, i maremoti in Italia hanno avuto spesso conseguenze disastrose. Un forte maremoto interess\u00f2 il Gargano nel 1627 e pochi decenni dopo vari decenni un forte maremoto segu\u00ec il Terremoto del Val di Noto, del 1693, quando una gigantesca ondata devast\u00f2 le coste orientali della Sicilia dopo che il mare si era ritirato di centinaia di metri. In questo caso l'epicentro del sisma si ritiene fosse situato sotto il fondo del mare, una trentina di chilometri al largo di Augusta.\nNel 1783 in quello che \u00e8 passato alla storia come \"il terremoto delle Calabrie\" tutta la regione f\u00f9 colpita da una sequenza di tre forti terremoti e un maremoto colp\u00ec violentemente lo Stretto di Messina e le aree tirreniche immediatamente a nord. In particolare a Scilla si verific\u00f2 una tragedia di proporzioni colossali quando la popolazione fuggendo dalla prima scossa del 5 febbraio si accamp\u00f2 sulla spiaggia di Marina Grande. Nella notte un ulteriore sisma, di magnitudo inferiore ma localizzato proprio nell'area dello stretto, gener\u00f2 una frana (la frana del monte Campall\u00e0) che entr\u00f2 in mare causando un'onda di maremoto che raggiunge la limitrofa spiaggia di Marina Grande con onde alte fino a 9 m, causando 1.500 vittime.\nIl terremoto di Messina del 1908 innesc\u00f2 un maremoto di impressionante violenza che si rivers\u00f2 sulle zone costiere di tutto lo Stretto di Messina con ondate devastanti stimate, a seconda delle localit\u00e0 della costa orientale della Sicilia, da 6\u00a0m a 12\u00a0m di altezza. Il maremoto in questo caso provoc\u00f2 migliaia di vittime, aggravando il numero dovuto al terremoto. \u00c8 possibile che frane sottomarine abbiano contribuito al maremoto.\nUn movimento dell'acqua di dimensioni pi\u00f9 contenute si verific\u00f2 nel dicembre 2002 nel Mar Tirreno. L'onda generata da una frana sottomarina che a sua volta port\u00f2 al crollo in mare di una parte della \"Sciara del Fuoco\" del vulcano Stromboli, di portata limitata ma alta fino a 10 metri, distrusse parte delle zone costiere abitate dell'isola di Stromboli causando danni e disagi anche alla navigazione.\nPreoccupazioni in tal senso sono state espresse pi\u00f9 volte dall'INGV riguardo alla remota possibilit\u00e0 di un cedimento del vulcano sottomarino Marsili nel Tirreno meridionale in grado di generare maremoti sulle coste tirreniche dell'Italia centro-meridionale.\nIl maremoto del 26 dicembre 2004.\nIl 26 dicembre 2004 il violento maremoto che colp\u00ec le coste thailandesi e indonesiane non provoc\u00f2 (pi\u00f9 o meno colpevolmente, anche per la mancanza di un sistema ufficiale di allarme automatizzato e l'inaspettata proporzione del fenomeno) un efficace allarme sulle coste dell'India e dello Sri Lanka, dove l'onda distruttrice arriv\u00f2 dopo circa quattro ore provocando ulteriori vittime. Verosimilmente ci sarebbe stato tutto il tempo per avvertire, via radio, polizia locale, sms e televisione, le popolazioni dei villaggi costieri, in modo da farle fuggire a piedi anche solo a 500 metri dalla costa.\nI danni alle persone sarebbero stati molto pi\u00f9 lievi. Qualcosa non ha funzionato, anche in assenza di precedenti vicini nel tempo, ma comunque in quattro ore un allarme anche incompleto avrebbe potuto essere diramato dalle autorit\u00e0, che invece rimasero incerte sul da farsi. Gli osservatori sismologici in tutto il mondo avrebbero dovuto tempestare di allarmi le autorit\u00e0 del grande Paese asiatico, avvertendo che l'onda, di cui gi\u00e0 si conosceva l'entit\u00e0 e la pericolosit\u00e0 estrema, sarebbe giunta di l\u00ec a poche ore sull'India meridionale e su Ceylon, dopo aver attraversato velocemente il Golfo del Bengala. Ma ci\u00f2 non fu fatto e l'onda arriv\u00f2 fin sulle coste africane della Somalia dove si registrarono alcune decine di vittime.\nIl maremoto dell'11 marzo 2011.\nVenerd\u00ec 11 marzo 2011, venne registrata nella zona nord-orientale dell'isola di Honsh\u016b in Giappone, una violenta scossa di magnitudo 9 della Scala Richter, il pi\u00f9 grande sisma registrato nello stato nipponico in epoca moderna. La scossa fu registrata dai sismografi alle 14:45, ora locale, ad una profondit\u00e0 di 24,4\u00a0km con epicentro a poco pi\u00f9 di 100\u00a0km al largo di Sendai. La violenta scossa, che caus\u00f2 molti danni e il blocco di diverse centrali nucleari nonch\u00e9 il disastro nucleare di Fukushima, provoc\u00f2 un enorme maremoto che si abbatt\u00e9 violentemente sulle coste giapponesi appena poche decine di minuti dopo con onde alte fino a 10 metri. All'alba del 14 marzo, secondo la tv di stato giapponese NHK e la polizia di Miyagi, i morti sarebbero pi\u00f9 di , i dispersi oltre e gli sfollati circa .\nAspetti previsionali e preventivi.\nMentre per i sismi \u00e8 possibile attuare efficaci procedure di \"prevenzione attiva\" del territorio attraverso la realizzazione di infrastrutture ed edifici con rigorose norme e tecniche antisismiche, per il maremoto non \u00e8 possibile una protezione diretta in quanto, trattandosi di un \"onda lunga\" ad enorme portata, qualunque ragionevole barriera eretta lungo la costa verrebbe sopraffatta e scavalcata dall'immensa forza dell'onda. Non potendo quindi evitare efficacemente alcun tipo di danno materiale la sola possibile forma di prevenzione contro i maremoti \u00e8 la \"protezione passiva\" ovvero sistemi di previsione e successiva allerta delle popolazioni potenzialmente vittime cercando quindi di abbattere almeno la perdita di vite umane.\nIn particolare un evento sismico potenzialmente maremoto-genico pu\u00f2 essere predetto da vari istituti di sismologia in varie parti del mondo, tuttavia sperimentalmente si osserva che non tutti i sismi sottomarini ad elevata energia liberata causano un movimento del fondo oceanico tale da innescare poi effettivamente un maremoto con numerosi possibili falsi allarmi.\nPur essendo in corso numerosi esperimenti volti alla determinazione di un modello fisico-matematico affidabile capace di correlare in maniera certa ed efficace il verificarsi di un maremoto, non esiste al momento alcun tipo di modello affidabile in questo senso. Altri studi previsionali sono fatti tramite simulazioni al calcolatore per studiare gli effetti del frangimento di eventuali onde anomale generate da maremoto sulle coste fornendo mappe di pericolosit\u00e0.\nL'unico modo efficace a tutt'oggi per rilevare l'effettiva generazione di un maremoto da parte di un sisma sottomarino \u00e8 la misurazione diretta della variazione del livello marino subito dopo la rilevazione del terremoto. Attualmente misurazioni per l'inoltro di allarmi precoci, con il necessario livello di attendibilit\u00e0, possono essere effettuate soltanto tramite l'impiego di sistemi posizionati sul fondo marino e capaci di trasmettere in tempo reale i dati acquisiti. A causa dell'elevata velocit\u00e0 di propagazione del maremoto sugli alti fondali e, supponendo di voler disporre di almeno un'ora di preavviso, \u00e8 necessario dunque dispiegare piattaforme di rilevazione dell'onda ad una distanza di circa mille chilometri dalla costa che si intende proteggere/allertare. Naturalmente in questo caso la sorgente dovr\u00e0 necessariamente localizzarsi ad una distanza maggiore.\nIn nessun caso per\u00f2 eventuali e raffinati modelli teorici di previsione e sistemi di misurazione del livello del mare sarebbero in grado di proteggere da un maremoto se questo fosse invece innescato da un fenomeno sismico molto vicino alla linea di costa in quanto risulterebbe vano ogni tentativo di allertare in tempo la popolazione. In questi particolari casi di rischio come unica, ma efficace misura di prevenzione attiva sarebbe quella di non costruire insediamenti di alcun tipo lungo le coste fino a qualche km nell'entroterra.\nMolte citt\u00e0 che si affacciano sull'oceano Pacifico, principalmente in Giappone ma anche nelle Hawaii, possiedono gi\u00e0 da tempo sistemi di allarme e testate procedure di evacuazione in caso di gravi \"maremoti\", mentre altre zone costiere a rischio risultano ancora scoperte.\nA seguito degli eventi catastrofici del 26 dicembre 2004, quando un maremoto generato da un terremoto sul fondo dell'oceano ha provocato profonde devastazioni e centinaia di migliaia di vittime in diversi paesi costieri del Mar delle Andamane e dell'Oceano Indiano, il governo tailandese ha immediatamente approvato all'unanimit\u00e0 una proposta di intervento per la prevenzione di tali disastri ed ha formulato un programma sistematico per l'evacuazione delle aree nelle province litoranee sul Mar delle Andamane di Thailandia.\nIl programma d'evacuazione ha previsto l'installazione di un sistema pubblico di allarme immediato e l'indicazione dei punti di riunione ed itinerari per l'evacuazione pi\u00f9 brevi dalla zona della spiaggia.\nIn un progetto pilota, un sistema di allarme immediato \u00e8 stato installato in tre punti strategici lungo la spiaggia di Patong. Successivamente, l'installazione dei sistemi di allarme immediato \u00e8 stata realizzata in ciascuna delle sei province della Thailandia del sud, tra le quali Krabi.\nI dati sull'intensit\u00e0 di una possibile onda provocata da un ipotetico terremoto o maremoto saranno elaborati e trasmessi al sistema d'allarme immediatamente via satellite e nel caso in cui ci sia un'alta probabilit\u00e0 di occorrenza di uno tsunami, sar\u00e0 lanciato un immediato allarme alle zone ad elevato rischio intorno alla Thailandia.\nSistemi di avvertimento ed allarme composti da sirene, luci lampeggianti rosse, oltre a messaggi audio-registrati in varie lingue, entreranno immediatamente in funzione.\nIl sistema d'allarme sar\u00e0 coadiuvato dalle stazioni radiofoniche (FM 169.696) e dall'invio automatico di oltre 20 milioni di messaggi SMS.\nL'agenzia meteorologica tailandese, a completamento del sistema, ha installato verso la fine del 2007, tre stazioni abissali nel Mar delle Andamane per la misurazione in tempo reale degli tsunami, al fine di evitare che il possibile reiterarsi di probabili falsi allarmi induca la popolazione costiera a dubitare dell'efficacia del sistema.\nGli allarmi generati soltanto sulla scorta di dati sismologici devono, infatti, essere considerati soltanto come \"avvisi di probabile Tsunami\" e non come allarmi veri e propri."}
{"id": "70112", "revid": "11497", "url": "https://it.wikipedia.org/wiki?curid=70112", "title": "Bomba molotov", "text": ""}
{"id": "70113", "revid": "709565", "url": "https://it.wikipedia.org/wiki?curid=70113", "title": "Streaky", "text": "Streaky \u00e8 un personaggio dei fumetti creato da Otto Binder e Jim Mooney nel 1960, pubblicato dalla DC Comics.\nStreaky \u00e8 un gatto che fa parte della famiglia dei superanimali, insieme con Krypto il super-cane e Beppo la super-scimmia.\nIn Italia nel cartone\" Kypto The Super Dog\" si chiama Streghetto\nLe origini.\nLa Supergirl pre-\"Crisis\", nel tentativo di annullare gli effetti letali della kryptonite verde, sviluppa la kryptonite-X, che tuttavia non risulta efficace per contrastare gli effetti della kryptonite classica. Il pezzo di minerale artificiale, per\u00f2, finisce nel gomitolo di Streaky, che nel momento in cui inizia a giocarvi, acquisisce degli incredibili superpoteri, al termine dei quali ritorna un gatto qualsiasi. In questo modo il suo gomitolo agisce come una sorta di carica batterie (un po' come la lanterna di Lanterna Verde): infatti, ogni volta che si avvicina al gomitolo, Streaky riacquista le sue incredibili propriet\u00e0.\nComponente della Legione dei Super Animali, rappresenta la creazione pi\u00f9 ingenua di quegli anni: senza grandi pretese, \u00e8 uno dei personaggi che hanno meno attecchito nell'immaginario collettivo, nemmeno quando il suo discendente, Whizzy, ha fatto brevemente parte della Legione dei Supereroi."}
{"id": "70114", "revid": "217", "url": "https://it.wikipedia.org/wiki?curid=70114", "title": "Legione dei Super Animali", "text": ""}
{"id": "70122", "revid": "712828", "url": "https://it.wikipedia.org/wiki?curid=70122", "title": "Comet (DC Comics)", "text": "Comet \u00e8 un personaggio dei fumetti pubblicati dalla DC Comics, creato da Grant Morrison.\nDurante la saga \"One Million\", Grant Morrison, quasi a fare ammenda per i problemi che ebbe la Fawcett con la creazione di Capitan Marvel, propose l'intera Marvel Family al gran completo, super-animali inclusi. Tra questi spicca un super-cavallo con la classica mantellina rossa al collo che sembra riprendere ed omaggiare Comet (prima apparizione su \"Adventure Comics\" n. 293 del febbraio 1962), uno dei pi\u00f9 drammatici super-animali mai creato.\nStoria.\nBiron, centauro che viveva secoli fa sull'isola di Aeaea, intervenne un giorno in favore di Circe, regnante dell'isola, contro un mago suo avversario. Circe, in segno di riconoscenza, decise allora di preparare una pozione che lo rendesse definitivamente umano, ignara per\u00f2 delle macchinazioni del suo avversario, che deciso a vendicarsi, altera la pozione di Circe di modo che Biron invece di tramutarsi in un umano, si tramuti in un cavallo.\nNon potendo invertire il processo, Circe prova a riparare almeno in parte, donandogli dei poteri divini, compresa l'immortalit\u00e0. Secoli dopo Biron incontra Supergirl, che lo adotta nella sua scuderia di super-animali, e lo porta spesso in missione con s\u00e9. In una di queste missioni guadagna il nome Comet.\nI due amici, infatti, raggiungono il pianeta Zerox, dove il principe Endor utilizza le sue arti magiche per donargli un'identit\u00e0 umana, ma solo quando una cometa attraversa il sistema solare. Comet, quindi, diventa Bill Starr, cavaliere di rodeo, di cui Supergirl si innamora.\nSi chiude cos\u00ec un ambiguo triangolo che vede Biron innamorato di Circe come centauro, quindi di Supergirl, come cavallo, e infine oggetto del desiderio della supereroina quando umano. Forse anche per questi ammiccamenti latenti, il personaggio, membro attivo della Legione dei Superanimali, non \u00e8 pi\u00f9 stato riproposto, se si eccettuano alcune brevi apparizioni in \"Il ritorno del Cavaliere Oscuro\", dove Clark Kent, discutendo con Bruce Wayne accarezza un cavallo dal manto bianco, o in \"Kingdom Come\", quando nella ricostruzione della fattoria paterna nella Fortezza della solitudine, compare, insieme ad un cane che potrebbe essere Krypto e ad una scimmia che potrebbe essere Beppo, un altro cavallo dal manto bianco."}
{"id": "70125", "revid": "1305772", "url": "https://it.wikipedia.org/wiki?curid=70125", "title": "SISM", "text": ""}
{"id": "70127", "revid": "1718925", "url": "https://it.wikipedia.org/wiki?curid=70127", "title": "Cnosso", "text": "Cnosso (, greco miceneo \"ko-no-so\", minoico \"ku-ni-su\") \u00e8 il pi\u00f9 importante sito archeologico dell'et\u00e0 del bronzo di Creta.\nSorge nella parte centrale dell'isola di Creta, a dal mare e a da Heraklion, sul fiume Katsaba (antico \"Kairatos\").\nFu un importante centro della civilt\u00e0 minoica (la civilt\u00e0 cretese dell'et\u00e0 del bronzo). Il palazzo di Cnosso \u00e8 legato ad antichi miti della Grecia classica, come Minosse e il labirinto costruito da Dedalo, e quello di Teseo e il Minotauro. Questa leggenda racconta che Minosse, re di Creta, abbia fatto costruire un labirinto per chiuderci dentro il Minotauro nato dall'unione di sua moglie con un toro. Questo essere mostruoso aveva la testa di toro e il corpo di uomo. Ogni anno bisognava dare 7 fanciulli e 7 fanciulle in pasto al Minotauro nel labirinto.\nStoria del palazzo.\nAbitato gi\u00e0 nel neolitico, divenne un florido centro della civilt\u00e0 minoica verso il 2000 a.C., epoca della costruzione del grande palazzo che, privo di mura difensive, era simbolo dell'egemonia cretese sul mar Egeo. In questo periodo gli abitanti di Cnosso cominciarono ad avere rapporti commerciali con la civilt\u00e0 egizia dalla quale appresero le tecniche per realizzare gli straordinari affreschi rinvenuti. Verso il 1700 a.C. un cataclisma, forse un terremoto provocato dall'eruzione del vulcano dell'isola di Thera (l'odierna Santorini), distrusse tutti i palazzi dell'isola, incluso quello di Cnosso. Durante il periodo neopalaziale (1700 a.C.-1400 a.C.) il palazzo venne ricostruito ancora pi\u00f9 sontuoso di quello di epoca palaziale, ancora una volta privo di mura difensive, cosa che testimonia la totale assenza di invasioni da parte di altri popoli. Verso il 1450 a.C. Cnosso fu devastata dai micenei, popolazione proveniente dal Peloponneso, come testimoniano i testi in lineare B rinvenuti nel palazzo, finch\u00e9 verso la met\u00e0 del XIV secolo a.C. la citt\u00e0 decadde completamente. Vi sono infine fonti che indicano la presenza di artigiani cretesi nelle citt\u00e0 micenee dove veniva apprezzata la loro alta conoscenza nel campo dell'oreficeria.\nStoria degli scavi archeologici a Cnosso.\nDa molti anni era noto che in quest'area si dovesse trovare una citt\u00e0 di nome \"Cnosso\". Infatti gli abitanti della regione, coltivando i loro campi, trovavano spesso degli oggetti antichi.\nIl primo a intraprendere gli scavi fu Minos Kalokairinos, un antiquario, commerciante di Iraklion, che nel 1878 scopr\u00ec due dei magazzini del palazzo. I turchi, padroni del terreno, lo costrinsero a fermare le ricerche. Fallirono pure i tentativi di Heinrich Schliemann nel comprare la collina di \"Kefala\" a causa delle eccessive pretese dei turchi. Questi ultimi, infatti, volevano vendere al ricercatore molti pi\u00f9 olivi di quanti non ce ne fossero sulla collina, pretendendo una somma ingente che per\u00f2 il tedesco respinse con indignazione.\nLa fortuna aiut\u00f2 invece Sir Arthur Evans, archeologo e in quel periodo direttore dell'Ashmolean Museum di Oxford, che incominci\u00f2 scavi sistematici nel 1900, seguito dal suo assistente, l'archeologo inglese Duncan Mackenzie, che teneva anche il diario di scavo, dopo la proclamazione dell'autonomia dell'isola. Verso la fine del 1903 quasi tutto il palazzo era scoperto e la ricerca procedette nei dintorni. Evans continu\u00f2 cos\u00ec fino al 1931, con un'interruzione durante la prima guerra mondiale. Pi\u00f9 tardi pubblic\u00f2 la sua opera \"The Palace of Minos at Knossos\", in quattro volumi.\nFin dall'inizio i monumenti scoperti avevano bisogno di restauro. Cos\u00ec certe parti del palazzo sono state ricostruite secondo l'interpretazione di Evans e in questi lavori fu usato cemento armato in abbondanza. Le parti che corrispondevano a costruzioni in legno furono all'inizio dipinte in giallo (oggi il colore giallo \u00e8 sostituito). Inoltre, copie dei meravigliosi affreschi trovati durante gli scavi sono state collocate ai posti originali. Questo metodo di restauro \u00e8 stato criticato da molti a causa dell'utilizzo di materiali estranei all'architettura minoica. Altri scienziati hanno contestato certi risultati di Evans. A parte tutto ci\u00f2, la intuizione, l'immaginazione creativa e la profonda conoscenza scientifica di Evans sono sempre state ammirate. In grandissima parte si deve a lui la scoperta dello splendore del mondo minoico, che fino alla sua epoca si rifletteva solo nella mitologia greca. Dopo la sua morte, gli scavi di Cnosso, che continuano fino a oggi, sono stati intrapresi dalla Scuola Britannica di Atene.\nIl palazzo.\nCome gli altri palazzi di Creta, anche quello di Cnosso costituiva il centro politico, religioso ed economico dell'impero marittimo minoico e possedeva inoltre un carattere sacro. Il palazzo ricopriva una superficie di , era a pi\u00f9 piani e a pianta molto complessa e intricata. Pare potesse ospitare fino a persone e conteneva stanze, sale per il culto e per i ricevimenti, gli alloggi del re, della regina e dei funzionari dell'amministrazione. Fu edificato sopra le rovine di un pi\u00f9 antico palazzo, costruito attorno al 2000 a.C. e distrutto probabilmente da un grande terremoto intorno al 1628 a.C., dovuto alla catastrofica eruzione vulcanica di Thera, l'odierna isola di Santorini.\nIl \"secondo palazzo\" fu costruito all'inizio del XVI secolo a.C. Il palazzo di Cnosso era costruito intorno a un cortile in terra battuta dove si esibivano dei ginnasti che volteggiavano sui tori, animale sacro per i cretesi, sfidando la morte come i gladiatori del Colosseo. Il palazzo era cos\u00ec grande e la trama era cos\u00ec complessa che viene menzionato come labirinto nel mito del Minotauro e del filo di Arianna. Infatti nel mito si dice che il palazzo era stato progettato dall'architetto ateniese Dedalo aiutato dal figlio Icaro (mito di Dedalo e Icaro). Vi \u00e8 inoltre un riferimento anche morfologico lessicale che riconduce al famigerato labirinto: il simbolo del palazzo era l'ascia bipenne, , da cui, con il suffisso \"-into\", a indicare il luogo, \"labyrinthos\".\nParticolare del palazzo sono i famosi bagni degli appartamenti della regina che, secondo studi approfonditi, sarebbero i pi\u00f9 avanzati di tutta l'antichit\u00e0, con canalizzazioni sotterranee, fogne, canali di scarico, acqua calda sempre disponibile... un miracolo della tecnica cretese.\nInfine si pensa che il palazzo di Cnosso sia stato ubicato proprio in quella posizione perch\u00e9 nei pressi del monte Ida, il luogo dove era vissuto Zeus e probabilmente Poseidone.\nGli affreschi di Cnosso.\nA Cnosso vi era una fiorita cultura degli affreschi. I cretesi dipingevano sulle pareti del palazzo di Cnosso opere eccezionali con la classica visione di profilo tipica dell'arte egizia. Il motivo di questa particolare tecnica rappresentativa \u00e8 la causa dei continui scambi commerciali e culturali tra la civilt\u00e0 cretese e quella egizia. Al museo archeologico di Candia sono conservati notevoli affreschi ancora ben conservati che rappresentano scene di giochi con i tori (taurocatapsia), processioni, ecc.\nI muri erano ricoperti da intonaci affrescati con soggetti marini, combattimenti con tori e motivi geometrici. Per la prima volta le immagini non erano usate per rappresentare concetti e simboli come nell'arte egizia, ma per abbellire i luoghi di vita. Il rapporto dei cretesi con la natura, specie quella marina, \u00e8 testimoniato dalla pittura e dall'arte scultorea. La religione cretese infatti attribuiva caratteri divini ad alcuni animali, come il toro e il serpente, che costituivano perci\u00f2 il soggetto privilegiato delle pitture."}
{"id": "70131", "revid": "287204", "url": "https://it.wikipedia.org/wiki?curid=70131", "title": "La salvezza di Aka", "text": "La salvezza di Aka (titolo originale \"The Telling\") \u00e8 un romanzo di fantascienza del 2000 di Ursula K. Le Guin. Nel 2001 ha vinto il Premio Locus come miglior romanzo di fantascienza.\n\u00c8 il settimo romanzo del Ciclo dell'Ecumene.\nTrama.\nLa giovane Sutty \u00e8 la rappresentante della Terra - la sola terrestre - su un lontano pianeta. Il suo compito, la sua missione, \u00e8 preservare le ultime tracce dell'antica cultura di quella civilt\u00e0 aliena, testimonianze ricche e stupende che per\u00f2 vengono distrutte sotto i suoi occhi, quotidianamente, in nome del \"progresso\", senza che possa interferire, senza che possa farci nulla. Se non, forse, ricordare.\n\u00c8 questa la difficile missione di Sutty, una ragazza di origine asiatica che, per fuggire da una societ\u00e0 dominata ormai dall'integralismo religioso e dall'intolleranza, dopo avere sub\u00ecto un episodio traumatico (un terrorista aveva assassinato la donna con cui aveva una relazione lesbica), era partita dalla Terra - abbandonando la famiglia - ed aveva affrontato un secolo di viaggio in animazione sospesa, per raggiungere infine il pianeta Aka.\nAka sta entrando nell'Ecumene, l'alleanza dei popoli pi\u00f9 evoluti della galassia originariamente fondata dagli abitanti del pianeta \"Hain\", una specie umanoide che, in tempi remotissimi, decise di popolare l'universo facendo nascere la vita sulla Terra. Ora gli Hainiani - e i loro agenti come Sutty - visitano le culture derivate dal grande esperimento per riportarle in seno all'Ekumene.\nLa societ\u00e0 di Aka sta pagando adesso un prezzo pesantissimo per la propria rapidissima modernizzazione: lo Stato-azienda al potere sta metodicamente eliminando ogni forma di tradizione preesistente, cancellando senza alcuna piet\u00e0 la millenaria cultura del pianeta, colpevole di rallentare la diffusione del consumismo statalizzato imposto dal governo.\nSutty, specializzata in storia e linguistica, viene inviata come semplice osservatrice in una remota provincia di Aka, dove l'antico folclore e la tradizione originaria non sono ancora completamente scomparsi, malgrado gli sforzi del governo centrale e dei suoi zelanti emissari. La ragazza a poco a poco si immerge tra la gente comune e scopre con stupore che, sotto le quotidiane apparenze, l'umile popolo di Aka si adopera ancora con commovente perseveranza a preservare le proprie tradizioni cos\u00ec \"illegali\", gli ultimi preziosi libri e le affascinanti narrazioni dei \"Maz\", sorta di monaci cantastorie, ultimi depositari di saggezza, discipline e miti altrimenti perduti.\nLa terrestre Sutty - alle prese con i propri conflitti irrisolti - non riesce bene a comprendere le basi della millenaria tradizione akana, la \"Narrazione\", basata su una simbologia intricata ed elusiva. Non riesce nemmeno a stabilire se si tratti di una religione, una filosofia o una mitologia, ma ne rimane profondamente colpita, tanto che decide d'intraprendere un difficile viaggio, un lungo e pericoloso viaggio alle radici della grande montagna, dove sorge l'ultima delle biblioteche nascoste."}
{"id": "70132", "revid": "104458", "url": "https://it.wikipedia.org/wiki?curid=70132", "title": "Campionati mondiali di sci alpino 2005", "text": "I Campionati mondiali di sci alpino 2005, 38\u00aa edizione della manifestazione organizzata dalla Federazione Internazionale Sci si svolsero in Italia, a Bormio e a Santa Caterina Valfurva, dal 29 gennaio al 13 febbraio. Il programma incluse gare di discesa libera, supergigante, slalom gigante, slalom speciale e combinata, tutte sia maschili sia femminili, e una gara a squadre mista.\nAssegnazione e impianti.\nBormio ospit\u00f2 per la seconda volta i Mondiali, dopo l'edizione del 1985. Le gare maschili e quella a squadre si disputarono sulla pista Stelvio di Bormio, quelle femminili sulla Deborah Compagnoni di Santa Caterina Valfurva, creata appositamente per l'occasione.\nRisultati.\nUomini.\nDiscesa libera.\nData: 5 febbraio\nLocalit\u00e0: Bormio\nPista: Stelvio\nPartenza: 2\u00a0255\u00a0m\u00a0s.l.m.\nArrivo: 1\u00a0268\u00a0m\u00a0s.l.m.\nLunghezza: 3\u00a0186\u00a0m\nDislivello: 986\u00a0m\nOre: 11.45 (UTC+1)\nPorte: 45\nTracciatore: Helmuth Schmalzl (FIS)\nSupergigante.\nData: 29 gennaio\nLocalit\u00e0: Bormio\nPista: Stelvio\nPartenza: 1\u00a0907\u00a0m\u00a0s.l.m.\nArrivo: 1\u00a0268\u00a0m\u00a0s.l.m.\nLunghezza: 2\u00a0091\u00a0m\nDislivello: 639\u00a0m\nOre: 11.45 (UTC+1)\nPorte: 43\nTracciatore: Marius Arnesen (Norvegia)\nSlalom gigante.\nData: 9 febbraio\nLocalit\u00e0: Bormio\nPista: Stelvio\nPartenza: 1\u00a0696\u00a0m\u00a0s.l.m.\nArrivo: 1\u00a0251\u00a0m\u00a0s.l.m.\nDislivello: 445\u00a0m\n1\u00aa manche:\nOre: 9.30 (UTC+1)\nPorte: 58\nTracciatore: Severino Bottero (Italia)\n2\u00aa manche:\nOre: 13.30 (UTC+1)\nPorte: 56\nTracciatore: Andreas Evers (Austria)\nSlalom speciale.\nData: 12 febbraio\nLocalit\u00e0: Bormio\nPista: Stelvio\nPartenza: 1\u00a0470\u00a0m\u00a0s.l.m.\nArrivo: 1\u00a0251\u00a0m\u00a0s.l.m.\nDislivello: 219\u00a0m\n1\u00aa manche:\nOre: 10.00 (UTC+1)\nPorte: 60\nTracciatore: \u00d8ivind Rognmo (Norvegia)\n2\u00aa manche:\nOre: 13.30 (UTC+1)\nPorte: 61\nTracciatore: Du\u0161an Gra\u0161i\u010d (Canada)\nCombinata.\nData: 3 febbraio\nLocalit\u00e0: Bormio\nPista: Stelvio\nDiscesa libera\nOre: 11.45 (UTC+1)\nPartenza: 2\u00a0160\u00a0m\u00a0s.l.m.\nArrivo: 1\u00a0268\u00a0m\u00a0s.l.m.\nLunghezza: 2\u00a0926\u00a0m\nDislivello: 892\u00a0m\nPorte: 38\nTracciatore: Helmuth Schmalzl (FIS)\nSlalom speciale\nPartenza: 1\u00a0435\u00a0m\u00a0s.l.m.\nArrivo: 1\u00a0251\u00a0m\u00a0s.l.m.\nDislivello: 265\u00a0m\n1\u00aa manche:\nOre: 15.30 (UTC+1)\nPorte: 58\nTracciatore: Sepp Brunner (Svizzera)\n2\u00aa manche:\nOre: 18.00 (UTC+1)\nPorte: 52\nTracciatore: Claudio Ravetto (Italia)\nDonne.\nDiscesa libera.\nData: 6 febbraio\nLocalit\u00e0: Santa Caterina Valfurva\nPista: Deborah Compagnoni\nPartenza: 2\u00a0230\u00a0m\u00a0s.l.m.\nArrivo: 1\u00a0745\u00a0m\u00a0s.l.m.\nLunghezza: 3\u00a0901\u00a0m\nDislivello: 785\u00a0m\nOre: 11.45 (UTC+1)\nPorte: 42\nTracciatore: Jan Tischhauser (FIS)\nSupergigante.\nData: 30 gennaio\nLocalit\u00e0: Santa Caterina Valfurva\nPista: Deborah Compagnoni\nPartenza: 1\u00a0335\u00a0m\u00a0s.l.m.\nArrivo: 1\u00a0745\u00a0m\u00a0s.l.m.\nLunghezza: 1\u00a0993\u00a0m\nDislivello: 590\u00a0m\nOre: 11.45 (UTC+1)\nPorte: 40\nTracciatore: Xavier Fournier-Bidoz (Francia)\nSlalom gigante.\nData: 8 febbraio\nLocalit\u00e0: Santa Caterina Valfurva\nPista: Deborah Compagnoni\nPartenza: 2\u00a0110\u00a0m\u00a0s.l.m.\nArrivo: 1\u00a0730\u00a0m\u00a0s.l.m.\nDislivello: 380\u00a0m\n1\u00aa manche:\nOre: 9.30 (UTC+1)\nPorte: 45\nTracciatore: Michael Bont (Norvegia)\n2\u00aa manche:\nOre: 13.00 (UTC+1)\nPorte: 46\nTracciatore: Anders P\u00e4rson (Svezia)\nSlalom speciale.\nData: 11 febbraio\nLocalit\u00e0: Santa Caterina Valfurva\nPista: Deborah Compagnoni\nPartenza: 1\u00a0900\u00a0m\u00a0s.l.m.\nArrivo: 1\u00a0730\u00a0m\u00a0s.l.m.\nDislivello: 170\u00a0m\n1\u00aa manche:\nOre: 14.30 (UTC+1)\nPorte: 56\nTracciatore: Trevor Wagner (Stati Uniti)\n2\u00aa manche:\nOre: 17.30 (UTC+1)\nPorte: 69\nTracciatore: Ante Kosteli\u0107 (Croazia)\nCombinata.\nData: 4 febbraio\nLocalit\u00e0: Santa Caterina Valfurva\nPista: Deborah Compagnoni\nDiscesa libera\nOre: 11.45 (UTC+1)\nPartenza: 2\u00a0415\u00a0m\u00a0s.l.m.\nArrivo: 1\u00a0745\u00a0m\u00a0s.l.m.\nLunghezza: 2\u00a0606\u00a0m\nDislivello: 670\u00a0m\nPorte: 38\nTracciatore: Jan Tischhauser (FIS)\nSlalom speciale\nPartenza: 1\u00a0890\u00a0m\u00a0s.l.m.\nArrivo: 1\u00a0730\u00a0m\u00a0s.l.m.\nDislivello: 160\u00a0m\n1\u00aa manche:\nOre: 15.30 (UTC+1)\nPorte: 47\nTracciatore: Bernd Brunner (Austria)\n2\u00aa manche:\nOre: 18.00 (UTC+1)\nPorte: 52\nTracciatore: Andreas P\u00fclacher (Svizzera)\nGara a squadre.\nData: 13 febbraio\nLocalit\u00e0: Bormio\nPista: Stelvio\n1\u00aa manche:\nOre: 9.30 (UTC+1)\nPartenza: 1\u00a0696\u00a0m\u00a0s.l.m.\nArrivo: 1\u00a0268\u00a0m\u00a0s.l.m.\nLunghezza: 1\u00a0536\u00a0m\nDislivello: 428\u00a0m\nPorte: 27\nTracciatore: Andreas F\u00fcrbeck (Germania)\n2\u00aa manche:\nOre: 13.00 (UTC+1)\nPartenza: 1\u00a0435\u00a0m\u00a0s.l.m.\nArrivo: 1\u00a0251\u00a0m\u00a0s.l.m.\nDislivello: 184\u00a0m\nPorte: 52\nTracciatore: Mike Morin (Stati Uniti)"}
{"id": "70137", "revid": "1371684", "url": "https://it.wikipedia.org/wiki?curid=70137", "title": "Campionati mondiali di sci nordico 2005", "text": "I Campionati mondiali di sci nordico 2005, quarantacinquesima edizione della manifestazione, si svolsero dal 16 al 27 febbraio a Oberstdorf, in Germania. Vennero assegnati diciannove titoli.\nRispetto all'edizione precedente furono introdotte alcune variazioni nel programma.\nNel salto con gli sci si torn\u00f2 a disputare due gare a squadre (come gi\u00e0 a Lahti 2001), dal trampolino normale e dal trampolino lungo, anzich\u00e9 una sola.\nNello sci di fondo furono soppresse la 30\u00a0km maschile e la 15\u00a0km femminile; per contro, debuttarono due gare sprint a squadre, una maschile (6x1,2\u00a0km) e una femminile (6x0,9\u00a0km). Cambi\u00f2 anche la ripartizione delle gare tra tecnica libera e tecnica classica: in campo maschile la 15\u00a0km fu a tecnica libera e la 50\u00a0km a tecnica classica; in campo femminile la 10\u00a0km divenne a tecnica libera e la 30\u00a0km a tecnica classica. Anche le distanze subirono variazioni. Le gare sprint individuali si disputarono sulla distanza di 1,2\u00a0km per gli uomini e di 0,9\u00a0km per le donne, anzich\u00e9 1,5\u00a0km per entrambi; la gara a inseguimento maschile divenne 15\u00a0km + 15\u00a0km anzich\u00e9 10\u00a0km + 10\u00a0km, quella femminile 7,5\u00a0km + 7,5\u00a0km anzich\u00e9 5\u00a0km + 5\u00a0km.\nRisultati.\nUomini.\nCombinata nordica.\nSprint.\n27 febbraio\nTrampolino: Schattenberg K120\nFondo: 7,5\u00a0km\nIndividuale.\n18 febbraio\nTrampolino: Schattenberg K90\nFondo: 15\u00a0km\nGara a squadre.\n23 febbraio\nTrampolino: Schattenberg K120\nFondo: 4x5 km\nSalto con gli sci.\nTrampolino normale.\n19 febbraio\nTrampolino: Schattenberg K90\nTrampolino lungo.\n20 febbraio\nTrampolino: Schattenberg K120\nGara a squadre dal trampolino normale.\n20 febbraio\nTrampolino: Schattenberg K90\nGara a squadre dal trampolino lungo.\n26 febbraio\nTrampolino: Schattenberg K120\nSci di fondo.\n15 km.\n17 febbraio\nTecnica libera\n50 km.\n27 febbraio\nTecnica classica\nPartenza in linea\nSprint 1,2 km.\n22 febbraio\nTecnica libera\nInseguimento 30 km.\n20 febbraio\n15\u00a0km a tecnica classica + 15\u00a0km a tecnica libera\nSprint a squadre 6x1,2 km.\n25 febbraio\n6 frazioni a tecnica libera\nStaffetta 4x10 km.\n24 febbraio\n2 frazioni a tecnica classica + 2 frazioni a tecnica libera\nDonne.\nSci di fondo.\n10 km.\n17 febbraio\nTecnica libera\n30 km.\n26 febbraio\nTecnica classica\nPartenza in linea\nSprint 0,9 km.\n22 febbraio\nTecnica libera\nInseguimento 15 km.\n19 febbraio\n7,5\u00a0km a tecnica classica + 7,5\u00a0km a tecnica libera\nSprint a squadre 6x0,9 km.\n25 febbraio\n6 frazioni a tecnica libera\nStaffetta 4x5 km.\n21 febbraio\n2 frazioni a tecnica classica + 2 frazioni a tecnica libera"}
{"id": "70138", "revid": "15756", "url": "https://it.wikipedia.org/wiki?curid=70138", "title": "Mathesis", "text": "Mathesis, Societ\u00e0 italiana di scienze matematiche e fisiche, \u00e8 un'associazione nazionale fondata nel 1895 che nell'articolo 1 del suo statuto dichiara di avere \"per scopo precipuo la valorizzazione ed il progresso dell'insegnamento della matematica e, pi\u00f9 in generale, dell'insegnamento scientifico.\"\nPubblica la rivista \"Periodico di matematiche\".\nEssa \u00e8 costituita da un organismo centrale, la Mathesis nazionale, e da sezioni territoriali.\nStoria.\nVerso la fine del XIX secolo la scuola italiana si dibatteva in gravi difficolt\u00e0. Negli anni successivi all'unit\u00e0 d'Italia la necessit\u00e0 di organizzare una scuola pubblica ampiamente accessibile, soprattutto per la carenza di personale docente, aveva condotto ad una riduzione dei programmi. Successivamente l'inizio dell'industrializzazione aveva resa evidente la necessit\u00e0 di irrobustire i contenuti degli insegnamenti secondari e quindi di prestare maggiore attenzione alla preparazione degli insegnanti. Particolarmente carente si rivelava l'insegnamento delle matematica e delle discipline scientifiche.\nNel 1895 alcuni insegnanti della scuola secondaria, ed in particolare Rodolfo Bettazzi, Aurelio Lugli e Antonio De Zolt, costituiscono un comitato promotore per la costituzione di una societ\u00e0, la Mathesis, in grado di sostenere gli insegnamenti della matematica e delle altre discipline scientifiche; il comitato innanzi tutto cura la stesura dello statuto della societ\u00e0. Dal \"Periodico di matematica\", allora diretto dal Lugli, viene lanciato un appello al quale in pochi giorni rispondono pi\u00f9 dei 70 aderenti considerati necessari per l'avvio dell'iniziativa.\nLa Mathesis nel primo anno di attivit\u00e0 raggiunge i 113 soci, di cui 110 professori di scuola secondaria. Nel 1896 Rodolfo Bettazzi diventa il primo presidente della Societ\u00e0 e la guider\u00e0 con entusiasmo nei suoi primi anni di vita. Nel 1898 a Torino si tiene il primo congresso della Mathesis. Esso vede anche la presenza di influenti matematici dell'Universit\u00e0: Enrico D'Ovidio alla presidenza viene affiancato da Giuseppe Peano e Corrado Segre; sono inoltre presenti Giuseppe Veronese, Giovanni Vailati, Luigi Berzolari e Vito Volterra.\nNel 1921 il Periodico di Matematica, organo di stampa della Mathesis, riprese la pubblicazione dopo l\u2019interruzione del 1918, ma trasformato in Periodico di Matematiche. I direttori sono Giulio Lazzeri e Federigo Enriques. Quest\u2019ultimo \u00e8 anche, dal 1919, presidente della Mathesis e lo sar\u00e0 fino al 1932. Per Statuto la Societ\u00e0 ha sede nella citt\u00e0 di lavoro e/o di residenza del presidente. I successivi presidenti sono nell\u2019ordine: Luigi Puccianti (1933 \u2013 1936), Giovanni Sansone (1937-1941), Ugo Amaldi (1942 \u2013 1947), Oscar Chisini (1948 \u2013 1953), Luigi Brusotti (1954 \u2013 1956), Eugenio Togliatti (1957 \u2013 1959), Tullio Viola (1960 \u2013 1970), Bruno De Finetti (1970 \u2013 1981), Angelo Fadini (1981 \u2013 1987), Bruno Rizzi (1987 \u2013 1993), Silvio Maracchia (1994 \u2013 1999), Franco Eugeni (2000 -2002), Andrea Laforgia (2003 \u2013 2008), Emilio Ambrisi (2009 - 2019), Elisabetta Lorenzetti (2019 \u2013 2021). Dal febbraio 2021 \u00e8 presidente Francesco de Giovanni dell\u2019Universit\u00e0 di Napoli.\nNel 2002 la Mathesis sottoscrisse un protocollo d'intesa con il Ministero dell'Istruzione teso a sostenere la formazione dei docenti anche attraverso il portale Matmedia. Si diede cos\u00ec avvio ad una serie di attivit\u00e0 - giornate matematiche - che coinvolsero migliaia di docenti sia dei bienni della scuola di secondo grado sia dei docenti interessati alla prova scritta di matematica degli esami di Stato. Risultato di tale attivit\u00e0 sono le tavole di apprendimento per il primo biennio della scuola di secondo grado e per l'ultimo anno del liceo scientifico.\nNel 2012 la presidenza Mathesis acquis\u00ec, per donazione della Zanichelli, la propriet\u00e0 della testata Periodico di Matematiche e nel 2016 ne avvi\u00f2 la pubblicazione dell'Archivio Storico."}
{"id": "70139", "revid": "2138421", "url": "https://it.wikipedia.org/wiki?curid=70139", "title": "Cappella Palatina (Aquisgrana)", "text": "La cappella Palatina (\"Pfalzkapelle\") \u00e8 il nucleo pi\u00f9 antico della cattedrale di Aquisgrana e fu fatta costruire da Carlo Magno tra il 786 e l'804 come cappella del suo palazzo annesso. Nonostante le aggiunte, le modifiche e i restauri nei secoli successivi la sua struttura e soprattutto il suo corredo di opere di oreficeria sono ancora eccezionalmente conservati.\nStoria e descrizione.\nL'architetto della costruzione fu il maestro Oddone da Metz, controllato direttamente da Eginardo, il sovrintendente alle fabbriche ed alle imprese artistiche dell'Imperatore stesso. Fu consacrata durante la festa dei re Magi dell'804 da papa Leone III.\n\u00c8 una costruzione ottagonale di circa 31\u00a0m d'altezza e 16\u00a0m di diametro, rafforzata da vari pilastri. Il numero otto dai molteplici significati simbolici, era fra l'altro simbolo della Resurrezione, l'ottavo giorno della tradizione cristiana, che segue il sabato e simboleggia il nuovo cammino dopo la Resurrezione di Cristo; per questo era gi\u00e0 stato usato in pianta in numerosi edifici che fecero da modello per la cappella carolingia: il battistero laterano, la basilica di San Lorenzo a Milano, la bizantina basilica di San Vitale a Ravenna (a sua volta eco della grande chiesa di Santa Sofia a Costantinopoli) o la chiesa di Santa Maria alle Pertiche a Pavia, di epoca longobarda, che presentava un corpo centrale particolarmente sviluppato in altezza, come ad Aquisgrana, a differenza degli esempi bizantini e paleocristiani.\nA sua volta la cappella fu un esempio di grande influenza per l'architettura successiva.\nL'ingresso era anticamente preceduto da un quadriportico, come nelle basiliche paleocristiane. Qui sul lato minore si trova un Westwerk serrato fra due torri scalari (torri contenenti le scale per i piani superiori, antesignane dei campanili). In questo ingresso monumentale era presente un nicchione verso l'esterno con una tribuna al di sopra del portale: qui l'imperatore si mostrava al popolo incorniciato dalla maestosa architettura per riceverne l'acclamazione. La cappella, come dice il suo nome stesso, era parte integrante del complesso del palazzo imperiale; distrutte in gran parte le strutture di quest'ultimo, si adatt\u00f2 la cappella a chiesa cattedrale, aggiungendovi in epoca gotica un lungo coro dal tetto a forte spiovente.\nAll'interno, si accede dal Westwerk ad un deambulatorio anulare, di 16 lati con basse volte a crociera. Circondato da questa struttura, il vano cupolato presenta forma ottagonale ed \u00e8 sorretto da pilastri a forma di croce. Al centro pende l'enorme lampadario in forma di Gerusalemme Celeste offerto da Federico Barbarossa e sua moglie. Al di sopra del primo ordine di arcate a tutto sesto un matroneo, aperto sul vano centrale da archi a tutto sesto, articolati da due ordini di colonne con capitelli corinzi. Esse nel registro inferiore sono corredate anche da pulvino, forte citazione da San Vitale e Santa Sofia. Le colonne, per lo pi\u00f9 antiche, provengono da Roma, Treviri e Ravenna. Tutte queste strutture verticali creano un ritmo ascensionale che \u00e8 coronato dalla cupola centrale, poggiante su un tamburo ottagonale finestrato. Possiamo quindi dire che in questo edificio, elementi desunti da modelli bizantini e tardoantichi vengono riletti in chiave pi\u00f9 verticalizzante e ci\u00f2 avr\u00e0 vasta eco nell'arte romanica.\nTra le decorazioni originarie figurano le porte bronzee o le transenne bronzee della galleria al primo piano, dove si nota la chiara ispirazione antica. Al primo piano, nel matroneo, si trova tuttora anche il trono imperiale. Anche i marmi colorati, che creano un effetto di accecante sfarzo, furono originariamente fatti portare dall'Imperatore da Roma e Ravenna, mentre \u00e8 andato perduto il mosaico nella cupola raffigurante il \"Cristo in trono\" raffigurato con veste purpurea e circondato dai Vegliardi dell'Apocalisse: era un'immagine idealizzata e fondante del potere imperiale stesso. Sia i mosaici sia la maggior parte dei marmi risalgono al rifacimento curato dopo la fondazione dell'impero Tedesco nel XIX secolo; i mosaici furono realizzati da una bottega veneziana."}
{"id": "70142", "revid": "466539", "url": "https://it.wikipedia.org/wiki?curid=70142", "title": "H\u00e9ctor Oesterheld", "text": "Biografia.\nGli inizi.\nOesterheld nacque a Buenos Aires il 23 luglio del 1919 da una famiglia di origini tedesche e spagnole. Nonostante la laurea in geologia, la sua passione rimase per tutta la vita quella della letteratura, in particolare quella per l'infanzia (grazie alla sua professione di geologo, contemporaneamente alla sua attivit\u00e0 di correttore per una casa editrice, iniziando a scrivere le sue prime opere, per un pubblico infantile, ebbe la possibilit\u00e0 di attraversare l'Argentina per delle ricerche petrolifere per conto dell'allora statale YPF).\nInizi\u00f2 a lavorare come correttore di bozze presso una tipografia, poi a scrivere dei racconti per ragazzi e in seguito, a partire dal 1949, a sceneggiare le prime storie a fumetti per la \"Editorial Abril\", di propriet\u00e0 di Cesare Civita, un ebreo italiano fuggito in Argentina per evitare le persecuzioni razziali. Presso questo editore lavor\u00f2 a serie quali \"Ray Kitt\", \"Sergento Kirk\", \"Bull Rockett\", \"Uma-Uma\", \"Alan y Grazy\", \"Lord Commando\".\n\"Editorial Frontera\".\nNel 1957 fond\u00f2, con il fratello Jorge, l\"'Editorial Frontera\": con questa nuova casa editrice pubblic\u00f2 testate fondamentali per la storia del fumetto argentino quali \"Hora Cero\" e \"Frontera\", che videro proprio nelle sceneggiature di Oesterheld una delle ragioni principali del loro successo. Proprio nel 1957 l'autore argentino scrisse la prima storia di Ernie Pike sul primo numero del mensile argentino \"Hora Cero\": questo primo episodio \u00e8 disegnato dal gi\u00e0 famoso Hugo Pratt, che in tutto ne realizzer\u00e0 34. Nel creare il protagonista di tale serie Oesterheld ha preso spunto da un noto reporter americano Ernie Pyle che venne ucciso dai giapponesi nel 1945 a Okinawa. Pyle fu corrispondente di guerra dal 1941 al 1945 al seguito delle truppe statunitensi in Africa del nord, in Italia, in Inghilterra e poi in Francia.\nSempre per l\"'Editorial Frontera\" scrisse altre famose serie quali \"Ticonderoga\" (anche questa disegnata da Pratt, come pure la nuova riproposizione del \"Sgt. Kirk\"), \"Randall\" (con i disegni di Arturo del Castillo), \"Sherlock Time\" e \"Dottor Morgue\", questi ultimi hanno come disegnatore Alberto Breccia, col quale avrebbe collaborato anche nel 1968 per la realizzazione di una biografia su Ernesto Guevara, pubblicata postuma in Spagna nel 1987 a causa dell'ostracismo del governo dittatoriale argentino: al progetto ha anche collaborato Enrique, figlio di Alberto.\n\"L'Eternauta\".\nPer la stessa casa editrice pubblic\u00f2 anche quella che resta una delle pi\u00f9 belle ed importanti opere del fumetto mondiale e di genere fantascientifico in particolare: \"L'Eternauta\". La saga, pubblicata a puntate su \"Hora Cero Semanal\" e disegnata da Francisco Solano L\u00f3pez, a molti \u00e8 sembrata una chiaroveggente metafora della dittatura che di l\u00ec a poco avrebbe sconvolto l'Argentina.\nLa scomparsa.\nOesterheld scomparve il 21 aprile del 1977 a La Plata, prelevato da una squadra armata. Da allora \u00e8 entrato a far parte della numerosa schiera dei desaparecidos argentini. Dal giugno dell'anno precedente erano sparite due sue figlie, Beatriz Marta e Diana Irene, quest'ultima incinta di sei mesi. Nel novembre 1977 a scomparire \u00e8 una terza figlia, Marina (incinta di otto mesi e il cui marito era gi\u00e0 \"desaparecido\"). Il mese dopo viene uccisa, insieme al marito, anche Estrela In\u00e9s, l'ultima figlia fino ad allora sopravvissuta alla Guerra sporca della giunta militare argentina.\nSecondo i registri raccolti dal CONADEP, fu detenuto nella caserma \"Campo de Mayo\" e nei centri di detenzione clandestina conosciuti come \"El Vesubio\" e \"El Sheraton\" e fu visto anche nel \"Batall\u00f3n de Arsenales 601 Domingo Viejobueno\"; fu assassinato, si crede, a Mercedes, in provincia di Buenos Aires, nel 1978."}
{"id": "70148", "revid": "1529788", "url": "https://it.wikipedia.org/wiki?curid=70148", "title": "Shammar", "text": "La trib\u00f9 araba dei Shammar, proveniente dallo Yemen, si stanzi\u00f2 nella parte settentrionale dell'Arabia Saudita, da dove si estese poi nel sud dell'Iraq e nel nord della Giordania. L'emirato del Jabal Shammar, con capitale nella citt\u00e0 di Ha'il, fu annesso nel 1921 al regno di Abd al-Aziz Ibn Sa'ud. \nAttualmente la trib\u00f9 \u00e8 la pi\u00f9 numerosa dell'Iraq. Da essa proviene Gh\u0101z\u012b Yaw\u0101r il primo Presidente della Repubblica dopo la caduta del regime di Saddam Hussein, e il leader siriano ostile al regime di Bashar al-Asad, Ahmad Jarba.\nEstensione.\nShammar si estende dalla Siria all'Arabia Saudita centrale, non \u00e8 un caso che una grande pianura desertica saudita si chiami: \"Deserto di Shammar\". Comprende buona parte dell'est dell'Iraq, e un angolo del nord del Kuwait, oltre al nord e centro-nord saudita."}
{"id": "70149", "revid": "125354891", "url": "https://it.wikipedia.org/wiki?curid=70149", "title": "Mozzarella di bufala campana", "text": "La mozzarella di bufala campana \u00e8 un latticino a pasta filata prodotto tradizionalmente nelle province di Caserta e Salerno. La produzione si svolge altres\u00ec in altre parti della Campania, nonch\u00e9 nel Lazio meridionale, nell'alta Puglia e nel comune molisano di Venafro.\nLa mozzarella di bufala campana \u00e8 sovente definita \"\"regina della cucina mediterranea\", ma anche \"oro bianco\"\" in ossequio alle pregiate qualit\u00e0 alimentari e gustative del prodotto caseario. Ha ottenuto la denominazione di origine controllata (DOC) nel 1993 e la denominazione di origine protetta (DOP) nel 1996. Il termine \"mozzarella\" deriva dal nome dell'operazione di mozzatura compiuta per separare l'impasto in singoli pezzi.\nNel 2020 sono state prodotte in Italia tonnellate di mozzarella di bufala campana DOP, e di queste quasi tonnellate sono state destinate ai mercati esteri. Ci\u00f2 rende la mozzarella di bufala campana il quarto prodotto DOP italiano in termini di produzione, dopo il Grana Padano, il Parmigiano Reggiano e il gorgonzola.\nPreparazione.\nQuesto latticino \u00e8 prodotto solo con latte fresco e intero di bufala di razza mediterranea italiana. Gli animali devono essere iscritti all'anagrafe e sono allevati secondo gli usi locali a stabulazione semilibera, al pascolo aperto. Il latte con un contenuto di grassi minimo, stabilito dal disciplinare, deve essere consegnato al caseificio per la successiva trasformazione entro 60 ore dalla mungitura. La coagulazione \u00e8 ottenuta aggiungendo al latte riscaldato a 33-36\u00a0\u00b0C fermenti naturali derivanti da precedenti lavorazioni di latte di bufala (il cosiddetto \"siero innesto\"). La cagliata, rotta fino a ottenere grani della dimensione di una noce, \u00e8 fatta maturare in siero per circa 5 ore e successivamente ridotta in strisce filate in acqua a 95\u00a0\u00b0C, \"mozzate\" per ottenere la pezzatura desiderata.\nI pezzi ricavati sono tenuti in acqua potabile fredda e salati in salamoia per tempi variabili: una volta confezionati, vengono conservati nel liquido di governo. Il latticino \u00e8 immesso al consumo in varie forme: tonda, bocconcini, trecce, perline, ciliegine, nodini, ovoline, con pesi che variano da 20 a 800 g. Il colore della crosta, liscia e spessa un millimetro, \u00e8 bianco porcellana, mentre la pasta a sfoglie sottili \u00e8 elastica, entro le prime 10 ore dal confezionamento, per poi diventare pi\u00f9 fondente, priva di occhiatura: al taglio si libera una lieve sierosit\u00e0 bianca e grassa con profumo di fermenti lattici. Il sapore \u00e8 caratteristico e delicato.\nIl prodotto pu\u00f2 anche essere affumicato con procedimenti naturali e tradizionali. L'affumicatura artigianale si realizza esponendo il formaggio, tenuto in un recipiente cilindrico la cui sommit\u00e0 \u00e8 chiusa da uno spesso telo bagnato, al fumo di paglia di grano: il fumo attraversa il cilindro e scurisce la crosta della mozzarella, che da bianco porcellana vira ad un giallo scuro, mentre la pasta assume un sapore molto caratteristico e gradevole di affumicato.\nImmessa al consumo la mozzarella reca il contrassegno previsto dal disciplinare seguito dalla menzione DOP.\nComposizione.\nLa mozzarella di bufala presenta un contenuto in grasso rispetto alla sostanza secca &gt;52% ed una umidit\u00e0 massima del 65%.\nIl latte di bufala deve provenire dalla stessa zona della lavorazione casearia entro 16 ore dalla mungitura e con un titolo di grasso minimo del 7%.\nLa distribuzione lipidica del latte bufalino \u00e8 molto simile a quella del latte vaccino, anche se la concentrazione totale degli acidi grassi \u00e8 relativamente pi\u00f9 alta.\nLa distribuzione percentuale degli acidi grassi all'interno di un campo tipico \u00e8 inoltre influenzata da fattori genetici, ambientali, dallo stato della lattazione, dallo stato fisico dell'animale e dall'alimentazione, con particolare rilievo delle variazioni stagionali.\nIl processo di lavorazione pare introdurre piccole variazioni nella distribuzione di acidi grassi con un incremento percentuale delle concentrazioni di acidi polinsaturi e coniugati\nNormalmente vengono rilevate anche tracce (&lt;0,5%) di acidi grassi ramificati iso/anteiso in particolare l'acido fitanico e l'acido pristanico.\nAspetti nutrizionali della mozzarella di bufala campana DOP.\nFacilmente digeribile, con un ridotto contenuto in zuccheri, colesterolo e lattosio, \u00e8 anche un'ottima fonte di proteine ad elevato valore biologico, a cui si accompagna un moderato apporto di grassi totali, acidi grassi saturi.\nLa mozzarella di bufala campana \u00e8 particolarmente nutriente: l'apporto energetico \u00e8 di 288 kcal/100 grammi per la presenza di di proteine, di grassi, pochissimo lattosio (0,4 g %) ed una miniera di micronutrienti (vitamine e sali minerali), tra i quali meritano una menzione il calcio (210 mg %) e la vitamina B12 (1,7 \u00b5g %)\nLe caratteristiche della mozzarella di bufala campana DOP.\nLa mozzarella di bufala campana DOP deve essere, per legge, posta in vendita solo se pre-confezionata all'origine (buste termosaldate, vaschette, bicchieri, ecc.). La confezione, inoltre, deve riportare i marchi del Consorzio di Tutela e della DOP, la denominazione Mozzarella di Bufala Campana, il numero di autorizzazione del caseificio (AUT. CONSORZIO TUTELA N. 000/00/0000) e gli estremi di legge nazionali (DPCM 10/5/93) e comunitari (Reg. CE n. 1107/96).\nSe la confezione \u00e8 una busta annodata, deve essere presente, sopra il nodo, un sigillo di garanzia apposto dal produttore. La mozzarella in confezioni senza sigillo pu\u00f2 essere facilmente sostituita con una mozzarella non DOP.\nTutte le mozzarelle poste in commercio con la confezione riportante la denominazione \u00abMozzarella di Bufala\u00bb, \u00abMozzarella bufalina\u00bb, non sono certificate DOP e sono denominazioni non consentite per legge.\nPer gli esperti la temperatura di servizio ideale per la mozzarella \u00e8 . La mozzarella di bufala DOP va conservata in un ambiente fresco, sempre immersa nel suo liquido di governo. Il prodotto, infatti, mantiene le sue caratteristiche se conservato nel proprio liquido, nel rispetto delle temperature indicate dal produttore in etichetta come prevede la normativa vigente.\nNon va conservata in frigo, se non \u00e8 proprio necessario (ad esempio se il consumo avviene due giorni dopo l'acquisto). Prima di consumarla, per\u00f2, occorre lasciarla a temperatura ambiente per almeno un'ora. In alternativa \u00e8 possibile immergere la confezione, per circa 5 minuti, in acqua calda ().\nLe ricerche sulle propriet\u00e0 benefiche della mozzarella di bufala campana DOP.\nSono diversi gli studi scientifici sulle propriet\u00e0 benefiche della mozzarella di bufala campana DOP.\nI pi\u00f9 recenti riguardano le molecole naturali presenti nelle produzioni di latte e derivati del latte nel ridurre il rischio di cancro del colon retto e del cavo orale.\nLe analisi sul latte di bufala del Mediterraneo hanno rilevato la presenza di \u03b4-valerobetaina in livelli superiori rispetto al latte bovino. Gli studi pubblicati sul \"Journal of Agricultural and Food Chemistry\" mostrano la prima prova di efficacia della \u03b4-valerobetaina nella riduzione dello stress endoteliale ossidativo e l'infiammazione, suggerendo un ruolo potenziale di questa betaina come un nuovo composto dietetico con propriet\u00e0 di promozione della salute.\nUn altro studio ha dimostrato che la mozzarella di bufala campana DOP \u00e8 capace di rilasciare, nel corso della digestione gastro-intestinale, dei piccoli frammenti di proteine (peptidi) in grado di esercitare una funzione protettiva delle cellule intestinali. Lo studi dimostrerebbe che tali parti di proteine sarebbero pi\u00f9 efficaci dei comuni farmaci utilizzati per le diverse forme di infiammazione dell'intestino e prive delle controindicazioni tipiche di questi medicinali.\nStoria.\nIl bufalo mediterraneo italiano, da cui viene prodotta la mozzarella, \u00e8 un bovino, probabilmente autoctono, come comproverebbe la presenza di un DNA diverso da qualsiasi altro genere bufalo. Ci\u00f2 contrasta con la tradizione di chi lo vorrebbe originario dell'Asia, di corporatura pi\u00f9 massiccia, di colore scuro e con pelo corto, abituato a vivere in zone paludose, nei cui fanghi suole rotolarsi per la salute della propria pelle e per difendersi dall'eccessiva irradiazione solare.\nLe ipotesi sulla nascita della mozzarella sono diverse, ma si collocano tutte nel Medioevo.\nIl primo documento ufficiale che parla della mozzarella aversana \u00e8 recente e risale agli inizi del XV secolo. Dagli anni novanta il riconoscimento della \"DOP\" (Denominazione di origine protetta) assicura i consumatori e specifica l'area geografica in cui essa viene prodotta. Ancora oggi le mozzarelle di grande pezzatura vengono definite \"mozzarellone aversane\" come riportato anche nella denominazione data dal CNR.\nDenominazione d'origine.\nUn decreto del ministero delle politiche agricole (21 luglio 1998) vieta l'utilizzo della espressione \"mozzarella di bufala\" (anche senza la dicitura aggiuntiva \"campana\") per i formaggi a pasta filata derivati da solo latte di bufala che per\u00f2 non siano soggetti al disciplinare della DOP, ai quali \u00e8 consentito indicare esclusivamente\u00a0\u2013 anche nello stesso campo visivo\u00a0\u2013 la denominazione di vendita \"mozzarella\" unitamente alla specificazione \"di latte di bufala\" a condizione che i singoli termini \"mozzarella\" e \"latte di bufala\" vengano riportati in caratteri di uguale dimensione e che tra il termine \"mozzarella\" e la successiva specificazione \"di latte di bufala\" compaia l'indicazione di un nome di fantasia o del nome, o ragione sociale, o marchio depositato del fabbricante.\nQuesto anche se il prodotto \u00e8 realizzato solo con latte di bufala intero, senza aggiunta di latte di altri animali, ancorch\u00e9 il latte provenga dai comuni di cui al DPCM 10/05/1993. V'\u00e8 differenza, dunque, tra mozzarella di bufala e mozzarella da latte di bufala.\n\u00c8 configurabile il reato di frode nell'esercizio del commercio qualora venga consegnata all'acquirente mozzarella qualificata come \"bufala campana d.o.p.\", la quale sia stata prodotta, anche se solo in parte, con latte bufalino surgelato anzich\u00e9 fresco, dovendosi ritenere obbligatorio, per il detto tipo di alimento, l'impiego esclusivo di latte fresco, come \u00e8 dato desumere dal disposto, di cui all'art.3 del relativo disciplinare di produzione approvato con il citato d.p.c.m. del 1993, nella parte in cui stabilisce che \"il latte deve essere consegnato al caseificio entro la sedicesima ora dalla mungitura\".\nTipologie.\nLa mozzarella di bufala campana \u00e8 prodotta in varie forme. La forma tonda prevede le seguenti tipologie: perlina, ciliegina, ovolina, bocconcino che possono variare dal peso di 10 grammi fino a 800 grammi (la cosiddetta \"Aversana\") per poter essere considerate DOP, in base al disciplinare di produzione. Per la forma a treccia il disciplinare della Dop prevede nodini e trecce, queste ultime fino a un peso di 3 chilogrammi. Tutte le tipologie possono anche essere in versione affumicata, da produrre con metodi naturali (paglia di grano). La mozzarella di bufala campana affumicata Dop non va confusa con la provola.\nZone di produzione.\nLe zone pi\u00f9 importanti per la produzione della mozzarella sono:\nPer ottenere la DOP le aziende produttrici devono associarsi al Consorzio e produrre il formaggio esclusivamente con latte proveniente da bufale allevate nei seguenti comuni segnalati dal sito telematico ufficiale:\nAllarme diossina 2008.\nIl 21 marzo del 2008, il quotidiano statunitense \"The New York Times\" pubblic\u00f2 un articolo nel quale riportava le difficolt\u00e0 incontrate dai produttori campani di mozzarella nell'evitare la contaminazione da diossine dei prodotti caseari, esclusivamente nell'area casertana, e nel gestire la conseguente crisi delle vendite locali. L'articolo, poi ripreso da blog ed altre pubblicazioni, faceva riferimento alla crisi dello smaltimento dei rifiuti in Campania e rimandava ad altri pezzi pubblicati dall'International Herald Tribune e vari altri quotidiani nazionali ed internazionali.\nQuesti articoli segnarono l'inizio di un tam-tam mediatico internazionale che alz\u00f2 la soglia dell'attenzione collettiva sulla potenziale nocivit\u00e0 delle mozzarelle di bufala provenienti dalla Campania. In particolare, essi segnalavano in varia misura una relazione tra gli incendi dei cumuli di immondizia ed il rilascio di diossine ed altre sostanze cancerose, che sarebbero finite nei pascoli degli animali da latte. Allarmato da alcuni rilievi positivi al test delle diossine, il governo della Corea del Sud fu tra i primi a proibire l'importazione di mozzarelle di bufala italiane, promettendo di rimuovere il bando soltanto quando i riscontri avessero confermato l'eventuale contaminazione e l'identificazione dei produttori responsabili.\nNe segu\u00ec una reazione a catena, nella quale vari paesi tra cui Giappone, Cina, Russia e Germania presero vari provvedimenti che andavano dal mero innalzamento della soglia di attenzione alla sospensione delle importazioni. Le istituzioni italiane attivarono quasi immediatamente, anche in risposta alle pressanti richieste venute dall'Unione europea, una serie di controlli e sospesero, in alcuni casi, la vendita di prodotti caseari provenienti dalle province incriminate. I test avevano mostrato livelli di diossine superiori alla norma in almeno il 14% dei campioni prelevati nelle province di Napoli, Caserta e Avellino. Nelle province di Salerno e Benevento, nessun controllo aveva indicato positivit\u00e0 alle diossine.\nLa contaminazione ha comunque riguardato, in maniera definita limitata, gli allevamenti impiegati per produrre la \"mozzarella di bufala campana DOP\". Il 19 aprile, la Cina ha definitivamente rimosso il bando sulle mozzarelle, originariamente attivato il 28 marzo del 2008, e test tenuti nel dicembre 2013 in Germania per conto di quattro associazioni italiane dei consumatori hanno evidenziato livelli di diossina e metalli pesanti al pi\u00f9 inferiori di cinque volte al massimo consentito per legge.\nNella cultura di massa.\nLe mozzarelle di bufala di Mondragone, Aversa e Battipaglia vengono celebrate in alcune opere letterarie e cinematografiche. La mozzarella di bufala aversana \u00e8 menzionata nel film \"Miseria e nobilt\u00e0\" e in \"To Rome with Love\" di Woody Allen; \u00e8 stata definita tra i dieci motivi per cui vale la pena vivere da Roberto Saviano nel libro \"Vieni via con me\". La Zizzona di Battipaglia \u00e8 menzionata da Claudio Bisio nel film \"Benvenuti al Sud\". La mozzarella di Mondragone viene citata nel film \"Gallo cedrone \"di Carlo Verdone e nel film \"Il divo \"di Paolo Sorrentino."}
