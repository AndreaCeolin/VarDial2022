{"id": "51898", "revid": "125751752", "url": "https://it.wikipedia.org/wiki?curid=51898", "title": "Papa Giovanni XIII", "text": "Biografia.\nLa discussa origine.\nDi nome Giovanni, era figlio di Giovanni detto \"Episcopus\". Questo particolare ha aperto tra gli studiosi un ampio dibattito: da un lato chi, come il Moroni, ritiene che Giovanni XIII nacque da un Giovanni che poi divenne vescovo; dall\u2019altro (e sembra essere l\u2019ipotesi pi\u00f9 accreditata) chi afferma che quell\u2019appellativo non intendeva necessariamente identificare qualcuno che fosse divenuto vescovo successivamente al matrimonio, ma va considerato un semplice soprannome, di cui non \u00e8 agevole identificare la motivazione originaria.\nAlcuni storici hanno inoltre identificato suo padre con Giovanni Crescenzi I detto appunto \"Episcopus\", ma la parentela di Giovanni XIII con la famiglia dei Crescenzi \u00e8 stata messa in serio dubbio in quanto pare accertato che il primo contatto con quella nobile famiglia romana sia da riferirsi non a Giovanni XIII, ma a suo nipote Benedetto, grazie al matrimonio che costui contrasse con una rampolla di quella famiglia patrizia. \nGiovanni apparteneva comunque all'alta nobilt\u00e0 romana, e il Rendina non esclude che fosse figlio di Teodora, sorella di Marozia.\nLa carriera ecclesiastica.\nFin dalla prima giovinezza Giovanni fu destinato alla vita consacrata, facilitata non soltanto per le sue nobili origini, ma anche per il suo ingegno, la sua disciplina e la sua vasta erudizione. Cresciuto quindi nel Palazzo del Laterano,fu vescovo di Narni dal 960 fino al 965. Durante questi anni, Giovanni partecip\u00f2 al concilio che decret\u00f2 la caduta dal soglio pontificio di papa Giovanni XII per poi, nel breve intermezzo in cui quest'ultimo ritorn\u00f2 a Roma, ritirare tutte le sue sentenze di condanna.\nIl pontificato.\nIl candidato imperiale.\nIn seguito alla ribellione dei Romani contro Ottone I di Sassonia, che nel maggio 964 aveva portato all'elezione e poi alla consacrazione di Benedetto V, in aperta opposizione alla nomina di Leone VIII imposta dall'imperatore, e ai successivi conseguenti avvenimenti, alla morte di papa Leone, il 1\u00ba marzo 965, con Benedetto V deposto ed esiliato, i Romani non osarono ripetere l\u2019iniziativa di scegliere autonomamente il successore al Soglio pontificio e, in obbedienza al \"Privilegium Othonis\" del 962 si rivolsero all'imperatore affinch\u00e9 designasse il nuovo pontefice, pur rammentandogli che il \"loro\" papa, Benedetto V, regolarmente e canonicamente eletto, era ancora in vita. L'imperatore prese tempo: da un lato non voleva cedere alle richieste dei Romani riconoscendo un papa che lui stesso aveva voluto deposto ed esiliato, ma dall'altro sapeva che una scelta diversa avrebbe ancor pi\u00f9 esacerbato contro di lui gli animi dei Romani. Per sua fortuna sopravvenne la morte di Benedetto, il 4 luglio 965, a toglierlo dall'imbarazzo.\nScelse dunque Giovanni, vescovo di Narni quale nuovo pontefice che, dopo quasi cinque mesi di sede vacante, venne eletto e consacrato il 1\u00ba ottobre 965. Fu eletto senza i soliti torbidi che da diverso tempo contraddistinguevano le elezioni pontificie, ma i Romani gli erano generalmente ostili in quanto prescelto dall\u2019imperatore. Tale apparente tranquillit\u00e0 non era per\u00f2 destinata a rimanere in questo stato per molto tempo anche perch\u00e9 Giovanni, pur tuttavia ben consapevole dell\u2019avversione dei Romani contro di lui, forte dell'appoggio imperiale, \u00abincorse nell'odio della nobilt\u00e0 romana, perch\u00e9 la trattava con alterigia\u00bb, salvo coltivare strette relazioni con la nobile famiglia dei Crescenzi, che era allora all\u2019inizio della sua potenza, e che poteva essergli utile come appoggio politico nella citt\u00e0 e nei dintorni.\nLa congiura antipapale e la vendetta del papa.\nIl suo comportamento, l'appoggio imperiale e l\u2019avversione dei Romani, infatti, provocarono una rivolta popolare che scoppi\u00f2 il 15 o il 16 dicembre 965, sobillata dal \"prefectus urbis\" Pietro, dal conte Roffredo e dal \"vestiarius\" Stefano. Giovanni , in un primo momento nelle mani dei rivoltosi e rinchiuso in Castel Sant'Angelo, riusc\u00ec per\u00f2 presto a fuggire, riparando a Capua sotto la protezione del conte Pandolfo. \nAlla notizia dell'arrivo di Ottone, nell\u2019autunno 966, tra le file dei rivoltosi si produsse una scissione: Giovanni Crescenzio, che pure aveva partecipato alla rivolta, si schier\u00f2 con il pontefice; Roffredo e Stefano furono uccisi e Pietro si dette alla fuga. Pochi giorni prima dell\u2019arrivo dell'imperatore, il 14 novembre 966 (secondo Rendina il 12) Giovanni pot\u00e9 fare ritorno in citt\u00e0, scortato da truppe di Capua, e riprese il dominio dell'Urbe. All'arrivo di Ottone si scaten\u00f2 la repressione, con l'eliminazione dei capi superstiti dei rivoltosi. Il papa stesso sfog\u00f2 la sua ira sull'unico sopravvissuto, il prefetto Pietro, la cui condanna, come riferisce il \"Liber Pontificalis\", fu umiliante e straziante:\nAltrettanto feroce fu la vendetta nei confronti dei defunti Roffredo e Stefano, verso i quali il papa lanci\u00f2 un anatema \"post mortem\", e le ossa furono gettate fuori dalla chiesa in cui erano sepolte:\nLa vicinanza alla politica ottoniana.\nOttone rimase in Italia per 6 anni, e di conseguenza i toni del clima politico di Roma si smorzarono, pur covando l\u2019odio sotto le ceneri di una apparente tranquillit\u00e0. Era ormai chiaro che la posizione del papa poteva essere sicura soltanto se questi avesse mantenuto buoni rapporti con quella dinastia che l'aveva rimesso sul trono dopo la rivolta di Pietro e del popolo romano. Pertanto, Giovanni XIII non si oppose n\u00e9 alla politica ecclesiastica dell'imperatore sassone (Giovanni lavor\u00f2 assieme a Ottone in direzione dello sviluppo ecclesiastico tedesco, inclusa la creazione dell'Arcivescovado del Magdeburgo, nel febbraio/marzo 968), n\u00e9 all'incoronazione (Natale 967) dell'erede di Ottone I, il futuro Ottone II, che di fatto il padre aveva gi\u00e0 nominato collega nell'impero. Il papa ricevette in cambio l'ex Esarcato di Ravenna e altri patrimoni minori.\nI rapporti con Bisanzio.\nGiovanni si inser\u00ec direttamente nei difficili rapporti tra Ottone I e Niceforo II Foca imperatore d\u2019Oriente, che non poteva ovviamente approvare i buoni rapporti e le alleanze tra Ottone stesso, il papa e i duchi di Capua e Benevento, baluardi del dominio bizantino nell'Italia meridionale. Inevitabilmente, infatti, lo stato di dipendenza del papa da Ottone produsse un ulteriore raffreddamento dei rapporti con Bisanzio, dovuto alla creazione di altri arcivescovadi nell'Italia meridionale, e l\u2019elevazione di Capua e di Benevento a sedi metropolitane, alle cui dipendenze vennero poste diocesi suffraganee filo-romane), create \"ad hoc \"per ridurre l'influenza dell'Impero Bizantino e della Chiesa bizantina nel Meridione. Il Patriarca di Costantinopoli non rimase a guardare, e rispose con l\u2019elevazione della sede di Otranto ad arcivescovado orientale e all\u2019imposizione del rito greco in Puglia e Calabria. Contribu\u00ec inoltre a peggiorare la situazione un maldestro intervento di Giovanni teso, nelle intenzioni, a favorire le nozze tra una principessa bizantina e Ottone II. La situazione miglior\u00f2 solo con l'ascesa al trono orientale di Giovanni I Zimisce, che ritenne pi\u00f9 utile un riavvicinamento all\u2019impero occidentale e finalmente concesse il matrimonio tra la principessa Teofano (o Teofane) e il giovane Ottone (14 aprile 972).\nAltri provvedimenti.\nSotto il suo pontificato venne incrementata l'attivit\u00e0 missionaria nei Paesi di recente cristianizzazione, come presso i Polacchi, dove fu inviato Egidio vescovo di Tuscolo, per confermare nella fede quei popoli e i vicini Slavi e Ungari.\nMorte e sepoltura.\nGiovanni mor\u00ec il 6 settembre del 972, in una Roma tranquilla grazie alla vigilanza di Ottone. Il pontefice, su basi testamentarie, fu sepolto nella basilica di San Paolo fuori le Mura."}
{"id": "51902", "revid": "125282396", "url": "https://it.wikipedia.org/wiki?curid=51902", "title": "Papa Benedetto VI", "text": "Biografia.\nOrigini.\nMonaco di origine germanica (il \"Liber Pontificalis \"gli attribuisce un'origine romana, cos\u00ec come l\"'Annuario Pontificio\"), si sa soltanto che era figlio di un tal Ildebrando e che fu nominato cardinale della diocesi di San Teodoro.\nPontificato.\nL'elezione contrastata e la consacrazione.\nBenedetto venne eletto e consacrato papa sotto la protezione dell'imperatore Ottone I, ed era sostenuto sia dal partito filo-imperiale sia, probabilmente, dai circoli riformatori che non volevano una nomina puramente politica in mano ai nobili o al popolo di Roma. Eletto nel settembre del 972 (o al pi\u00f9 tardi forse nel dicembre), la necessit\u00e0 di attendere l'autorizzazione di Ottone I allora in Germania (secondo quanto stabilito dal \"Privilegium Othonis\"), ritard\u00f2 la consacrazione di quattro mesi. Fu infatti consacrato soltanto il 19 gennaio del 973.\nGoverno della Chiesa.\nLa politica ecclesiastica di Benedetto VI non fu molto diversa da quella di Leone VIII e Giovanni XIII. Conferm\u00f2 la supremazia della sede di Treviri come la pi\u00f9 antica del territorio tedesco; favor\u00ec i monasteri riformatori e proib\u00ec in modo rigoroso ai vescovi di ricevere compensi per le ordinazioni e le consacrazioni.\nNomina di cardinali.\nNon risulta che papa Benedetto VI, durante il suo pontificato, abbia nominato alcun cardinale.\nLa deposizione e la morte.\nIl 7 maggio 973 mor\u00ec Ottone I, e i Romani, che mal avevano sopportato la presenza di un altro papa imposto dall'imperatore, rinnovarono la loro indignazione per l'influenza imperiale. Gi\u00e0 all'epoca della nomina la potentissima famiglia dei Crescenzi, capeggiata da Crescenzio, aveva sostenuto vigorosamente un suo candidato, Francone figlio di Ferruccio. Per pi\u00f9 di un anno la situazione si mantenne tesa, ma nel giugno 974, approfittando del fatto che il nuovo imperatore Ottone II era impegnato a sedare turbolenze interne in Germania, scoppi\u00f2 un'insurrezione a Roma che port\u00f2 alla deposizione, alla cattura e all'imprigionamento in Castel Sant'Angelo di Benedetto. Crescenzio pose Francone sul Soglio pontificio al posto di Benedetto, col nome di Bonifacio VII e ben presto lo stesso Benedetto VI fu strangolato in carcere da un prete di nome Stefano (che fungeva da \"longa manus\" dell'antipapa Bonifacio) o dallo stesso Bonifacio VII. L'\"Annuario pontificio\" propende per indicare, come data della fine del pontificato, il mese di luglio, a causa dell'incertezza in cui versava la sorte dello sfortunato pontefice.\nIn questo contesto si colloca la presunta esistenza dell'antipapa Dono II, eletto il 20 dicembre 973 e morto il successivo marzo, la cui esistenza \u00e8 stata per\u00f2 messa in serio dubbio, tanto che il suo nome venne nel 1948 cancellato dall'\"Annuario Pontificio\".\nLa successione.\nNonostante l'avversione iniziale del popolo romano nei confronti di papa Benedetto VI, il suo assassinio scaten\u00f2 l'orrore e la reazione della plebe, costringendo Francone alla fuga verso Costantinopoli (luglio 974) (dove port\u00f2 anche il tesoro della Chiesa, con gran soddisfazione del Patriarca), mentre Crescenzio si dovette ritirare in convento. Non risulta che torn\u00f2 pi\u00f9 alla vita esterna fino alla morte, avvenuta nel convento di Sant'Alessio nel 984."}
{"id": "51911", "revid": "697352", "url": "https://it.wikipedia.org/wiki?curid=51911", "title": "Plinio", "text": ""}
{"id": "51930", "revid": "1060", "url": "https://it.wikipedia.org/wiki?curid=51930", "title": "Stabat mater", "text": ""}
{"id": "51932", "revid": "1805885", "url": "https://it.wikipedia.org/wiki?curid=51932", "title": "Anagramma", "text": "Un anagramma (dal greco \u1f00\u03bd\u03ac- \"an\u00e1-\", prefisso che significa \"sopra\", e \u03b3\u03c1\u03ac\u03bc\u03bc\u03b1 \"gr\u00e1mma\", \"lettera\") \u00e8 il risultato della permutazione delle lettere di una o pi\u00f9 parole compiuta in modo tale da creare altre parole o eventualmente frasi di senso compiuto.\nGli anagrammi sono classificabili fra i giochi linguistici e quelli enigmistici.\nStoria.\nLa costruzione degli anagrammi \u00e8 una pratica antica, anche se non \u00e8 certa l'origine esatta. Era noto al popolo ebraico, in particolare agli scrittori pi\u00f9 tardi come i cabalisti, che giocavano con \"i misteri e i segreti che sono intrecciati nei versi di lettere\". Gli anagrammi erano per\u00f2 gi\u00e0 noti anche ai Greci e, come altri giochi di parole (in particolare enigmistici come la sciarada), si legavano inizialmente a pratiche magiche, quale l'oniromanzia: ne parla ad esempio, usando il termine \u1f00\u03bd\u03b1\u03b3\u03c1\u03b1\u03bc\u03bc\u03b1\u03c4\u03b9\u03c3\u03bc\u03cc\u03c2 \"anagrammatism\u00f3s\", il greco Artemidoro nel II secolo dopo Cristo. Quest'ultimo, seppur screditandolo, fa riferimento all'indovino Aristandro di Telmesso, celebre per i vaticini che illuminarono il viaggio di Alessandro Magno alla conquista dell'Asia. Allo stesso periodo, risale anche la pratica per cui l'anagramma aveva fini di celebrazione e adulazione di un personaggio potente: lo us\u00f2 in questo modo Licofrone di Calcide, poeta del III secolo a.C., noto appunto per gli anagrammi encomiastici rivolti a Tolomeo II Filadelfo.\nConosciuti anche presso gli antichi Romani, gli esempi di anagramma conosciuti in latino appaiono per lo pi\u00f9 imperfetti. In ogni caso, Sant'Agostino ne avrebbe individuato uno nella \"Vulgata\", la traduzione latina del Vangelo: la domanda di Ponzio Pilato a Ges\u00f9 (\"Quid est veritas\"?) trova la risposta nel suo stesso anagramma \"Est vir qui adest\" (\"\u00c8 l'uomo che \u00e8 presente\").\nL'anagramma fu popolare in Europa soprattutto a partire dai secoli XVI e XVII. Si trovano anagrammisti alle corti di Carlo IX (Jean Dorat) e degli Stuart (Joshua Sylvester). Talora sono poeti; altre volte, come nel caso di Thomas Billon presso Luigi XIII, veri e propri anagrammisti \"ufficiali\".\nWilliam Camden, in \"Remaines Concerning Britaine\", definisce l\"'anagrammatismo\" come \"\"la dissoluzione di un nome scritto realmente nelle sue singole lettere, quali suoi elementi, e la ricomposizione di esso per mezzo di una permutazione artificiosa, senza aggiunta, sottrazione o cambio di alcuna lettera, in parole diverse che abbiano un senso compiuto applicabile alla persona citata\". Conferma cos\u00ec - se ce ne fosse bisogno - l'attitudine dell'anagramma a scoprire caratteri personali celati nel nome spesso in funzione celebrativa o, al contrario, denigratoria. John Dryden invece definisce la pratica, in modo sdegnoso, \"la tortura di una povera parola in diecimila modi\"\", senza naturalmente effetto alcuno sulla fortuna di essa.\nLe funzioni dell'anagramma sono per\u00f2 storicamente molteplici; vi ricorsero e vi ricorrono in particolare personaggi che intendono celarsi dietro pseudonimi, talora anche a costo di forzature, oppure per eludere la censura o per celare temporaneamente importanti scoperte come, ad esempio, Galileo Galilei a proposito delle fasi di Venere. Voltaire (Fran\u00e7ois-Marie Arouet), ad esempio, ricav\u00f2 il suo pseudonimo dal cognome (cambiando in \"v\", alla latina, la lettera \"u\") e dall'apposizione \"le jeune\" (= il giovane), sintetizzata in L. I. (abbreviando in \"i\" la lettera \"j\"). Trilussa, invece, \u00e8 l'anagramma corretto del vero cognome del poeta Carlo Alberto Salustri.\nLudolinguistica.\nIl significato delle parole che derivano dall'anagramma non di rado risulta affine al contesto originario, o ad esso completamente opposto, producendo cos\u00ec sorpresa: o con effetti umoristici o, comunque, con interessanti associazioni (es.: \"attore\" = \"teatro\", \"bibliotecario\" = \"beato coi libri\", \"donna\" = \"danno\"). Si deve ad Enrico Parodi (\"Snoopy\") la scoperta di una virtuosa e concettualmente ineccepibile \"definizione autoreferenziale\" del gioco dell'anagramma servendosi obbligatoriamente di una frase anagrammata:\nIn realt\u00e0, maggiore \u00e8 il numero delle lettere a disposizione, maggiore \u00e8 la probabilit\u00e0 che l'anagramma realizzi tali associazioni, pertanto l'effetto di sorpresa dovrebbe essere limitato. A prescindere da considerazioni eminentemente estetiche (le quali sempre comportano una valutazione soggettiva personale) l'incremento nei risultati positivi \u00e8 dimostrabile col calcolo combinatorio e secondariamente con l'analisi statistica i quali permettono di appurare che incrementando il numero delle lettere componenti la frase di partenza (il cosiddetto \"esposto\") aumentano le frasi a senso compiuto.\nCasistica.\nPi\u00f9 in generale, la ludolinguistica d\u00e0 un nome preciso a due casi particolari di anagramma:\nSono infine conosciuti anagrammi (imperfetti) a cambio o a scarto di una lettera, ma si tratta di uno schema piuttosto infrequente, e in genere si praticano in forme pi\u00f9 complesse come il metanagramma. Oltre l'enigmistica si pu\u00f2 ricordare un esplicito \"anagramma a cambio\" (in realt\u00e0 una semplice metatesi sillabica a cambio) nei versi della canzone \"Ballando con una sconosciuta\", di Francesco Guccini: \"felicit\u00e0 che sappiamo soltanto guardare, aspettare, cercare gi\u00e0 fatta, quasi fosse anagramma perfetto di facilit\u00e0, barando su un'unica lettera\" (\"f\"e\"licit\u00e0\" = \"f\"a\"cilit\u00e0\").\nEnigmistica.\nL'enigmistica, riconoscendo la versatilit\u00e0 del gioco, distingue fra anagrammi enigmistici propriamente detti e anagrammi non enigmistici. I primi sono generalmente combinazioni alla base di un gioco in versi o di una crittografia; ma non \u00e8 escluso dall'utilizzo nei rebus (come \"anagramma\" illustrato o come \"anarebus\") e perfino nelle parole crociate. L'anagramma in questo caso \u00e8 uno schema, ossia un tipo di rapporto fra i termini che costituiscono la soluzione dell'enigma. I secondi comprendono ogni altra forma; tuttavia nemmeno queste sono escluse, in linea di principio, dalla pratica enigmistica (anche se di pura composizione e non di soluzione; es.: concorsi e gare anagrammatiche). Tendono per\u00f2 in questo caso a soggiacere a criteri di selezione pi\u00f9 rigorosi.\nAll'anagramma si riconducono in pratica tutti gli schemi enigmistici che non prevedono aggiunte o scarti di lettere. In base alla maggiore o minore \"radicalit\u00e0\" della permutazione, infatti, gli anagrammi si dicono pi\u00f9 o meno \"moderati\", e solo la presenza di requisiti ulteriori fa s\u00ec che il gioco assuma una denominazione pi\u00f9 specifica. Cos\u00ec, ad esempio, una metatesi \"cap\"r\"a\" / \"ca\"r\"pa\" non \u00e8 altro che un anagramma molto moderato, fondato ulteriormente sul presupposto che una sola lettera migri da un punto all'altro della parola. Nel dubbio sulla denominazione di uno schema si deve sempre tenere conto di questi requisiti: il caso di \"capra\" / \"carpa\" andr\u00e0 dunque denominato \"metatesi\" (o \"spostamento\") e non \"anagramma\".\nTipi di anagrammi.\nSi possono avere anagrammi tra parole e parole, parole e sintagmi, tra parole e frasi, frasi e frasi, sintagmi e sintagmi. Ecco dunque alcuni esempi:\nFra gli anagrammi divisi e le frasi anagrammate divise l'enigmistica tende a prediligere le combinazioni i cui termini sono attinenti fra loro, come avviene negli esempi sopracitati. Tuttavia non si tratta di una regola inderogabile, e a livello di enigmistica classica, dovendo l'anagramma semplicemente fornire lo schema ad un gioco che pu\u00f2 essere svolto in modo pi\u00f9 o meno apprezzabile, molti preferiscono aver riguardo alla conformazione del gioco stesso piuttosto che alla bellezza della combinazione (ossia dell'anagramma concretamente usato).\nMatematica e informatica.\nDal punto di vista della matematica e della informatica, e pi\u00f9 in particolare della teoria dei linguaggi e della combinatoria, una parola, una locuzione o una frase \u00e8 una stringa o equivalentemente una disposizione con ripetizione sull'alfabeto delle lettere che la compongono. Consideriamo dunque una generica stringa \"w\" le cui lettere costituiscono l'alfabeto \"A\". Se l'alfabeto viene ordinato in una sequenza, si pu\u00f2 definire precisamente il vettore di Parikh della stringa \"w\" Prk(\"w\") come la sequenza dei numeri delle occorrenze delle successive lettere. Ad es. se ci si riferisce all'alfabeto (A, M, O, R) Prk(ROMA) = (1, 1, 1, 1). A questo punto si definisce come anagramma di \"w\" ogni stringa che ha lo stesso vettore di Parikh della \"w\". La relazione \"essere anagramma di\" \u00e8 una equivalenza. Si osserva che per i matematici e gli informatici ROMA \u00e8 anagramma di ROMA.\nTorniamo allora alle due precedenti espressioni \"mariane\" e assegniamo loro il vettore di Parikh riferito alla sequenza dell'alfabeto italiano di 21 lettere\nPer questa affermazione non si sono distinte minuscole e maiuscole (e si sono trascurati spazi e virgole); questa necessit\u00e0 era poco sentita all'atto della introduzione intuitiva delle due locuzioni. L'approccio matematico-informatico, indispensabile quando si voglia operare sugli anagrammi (e in generale sui testi) con strumenti di elaborazione automatici, pu\u00f2 essere ritenuto complementare a quello umanistico.\nCalcolo combinatorio.\nSenza ripetizioni.\nQuanti sono gli anagrammi di un nome di lunghezza n?\nLa risposta a questa domanda \u00e8 abbastanza semplice. Supponiamo per ora che la parola considerata sia formata da lettere tutte diverse.\nAd esempio se consideriamo una parola di lunghezza quattro, \"CANE\", possiamo scegliere di mettere al primo posto una qualsiasi delle quattro lettere (quindi abbiamo 4 possibilit\u00e0 per il primo posto). Per il secondo posto avremo solo 3 possibilit\u00e0 perch\u00e9 una lettera \u00e8 stata usata, per il terzo le possibilit\u00e0 sono due, per l'ultima posizione la scelta \u00e8 obbligata: se abbiamo scritto ACN dobbiamo per forza finire la parola con E.\nQuindi abbiamo formula_1 possibili anagrammi di CANE:\nQuesta regola \u00e8 vera in generale. Se una parola contiene n simboli senza ripetizioni, il numero dei suoi anagrammi, cio\u00e8 il numero delle permutazioni di n oggetti \u00e8 n! (n fattoriale), cio\u00e8\nCon ripetizioni.\nConsideriamo il caso in cui ci siano delle lettere che compaiono pi\u00f9 volte. Allora non vogliamo contare due volte ad esempio la parola \"KOALA\" distinguendo le due possibili posizioni delle due A. Quindi dobbiamo dividere il numero totale delle permutazioni per il numero di tutte le permutazioni possibili dei simboli che si ripetono. Ad esempio nel conteggio originale la parola \"AMACA\" verrebbe contata 6 volte, tante quante sono le possibili permutazioni delle tre A. La parola \"BAOBAB\" verrebbe contata 12 volte, cio\u00e8 il prodotto delle permutazioni possibili delle due A (2) e delle tre B (6).\nIn generale i possibili anagrammi di una parola che contiene n simboli di cui uno si ripete formula_3 volte, un altro formula_4 volte, e un k-esimo si ripete formula_5 volte sono\nNel caso limite che i simboli siano tutti uguali (la parola AAAAAAA), la formula d\u00e0 il risultato corretto cio\u00e8 formula_7.\nQuesta \u00e8 la formula generale delle gi\u00e0 citate disposizioni con ripetizione."}
{"id": "51936", "revid": "1983214", "url": "https://it.wikipedia.org/wiki?curid=51936", "title": "Val Grande", "text": "Val Grande \u00e8 un toponimo di diverse valli nelle alpi, usato per indicare una valle di lunghezza e larghezza superiori alle valli laterali all'interno di una zona indicata con un nome comune."}
{"id": "51943", "revid": "5", "url": "https://it.wikipedia.org/wiki?curid=51943", "title": "Parentali", "text": ""}
{"id": "51947", "revid": "228587", "url": "https://it.wikipedia.org/wiki?curid=51947", "title": "Pegaso", "text": ""}
{"id": "51952", "revid": "226458", "url": "https://it.wikipedia.org/wiki?curid=51952", "title": "Maiorico", "text": "Origine e diffusione.\n\u00c8 il nome portato da un fanciullo martirizzato dai Vandali intorno al 484, e di un vescovo destinatario, pochi anni dopo, di un'epistola di papa Gelasio I.\nSull'origine del nome ci sono tesi contrastanti; secondo alcune fonti, deriva da un \"cognomen\" latino attestato prevalentemente in Africa, basato su \"Maior\" (\"maggiore\", \"pi\u00f9 grande\", \"superiore\"), oppure si tratta di un etnico, sempre latino, riferito all'isola di Maiorca, mentre altre lo dicono di origine germanica. Secondo ulteriori ipotesi, si tratta invece di un ibrido latino-germanico, composto dal latino \"maior\" e dal germanico \"rik\" (\"potente\", \"re\", \"dominare\").\nOnomastico.\nL'onomastico si festeggia il 6 dicembre, in memoria del gi\u00e0 citato san Maiorico, fanciullo e martire sotto Unerico in Nordafrica con la madre Dionisia e altri compagni."}
{"id": "51957", "revid": "228587", "url": "https://it.wikipedia.org/wiki?curid=51957", "title": "Penelope (disambigua)", "text": ""}
{"id": "51958", "revid": "729019", "url": "https://it.wikipedia.org/wiki?curid=51958", "title": "Lockheed Martin-Boeing F-22 Raptor", "text": "Il Lockheed Martin/Boeing F-22 Raptor \u00e8 un caccia da superiorit\u00e0 aerea, con caratteristiche stealth, di costruzione statunitense, talvolta classificato dallo stesso Dipartimento della Difesa americano come velivolo da supremazia aerea.\nOriginariamente destinato a entrare in servizio come F/A-22, quando i primi esemplari sono stati consegnati all'USAF il 15 dicembre 2005, sono stati ridenominati F-22A.\nL'USAF considera l'F-22A un elemento critico della sua forza d'attacco, e afferma che le sue prestazioni non sono comparabili con nessun velivolo attualmente operativo o in fase di progettazione.\nIl primo test in volo avvenne il 7 settembre 1997, mentre i primi esemplari prodotti in serie furono consegnati alla base aerea di Nellis, Nevada, il 4 gennaio 2003. La prima unit\u00e0 operativa \u00e8 stata consegnata al 27th Fighter Squadron.\nL'aereo venne sviluppato per cercare di contrastare la nuova minaccia rappresentata dai nuovi caccia MiG-29 Fulcrum e Su-27 Flanker.\nSviluppo.\nIl programma ATF.\nL'origine dell'F-22 Raptor, come risultato del Programma ATF, pu\u00f2 essere fatta risalire al giugno 1981 con l'emissione della relativa Rfl (Request for information). Successivamente, nel maggio 1983 fu anche lanciato, come sempre in anticipo rispetto a quello dell'aereo, un programma mirato allo sviluppo di un nuovo motore che port\u00f2, a settembre, alla scelta dei progetti YF120 e YF119 rispettivamente della General Electric e della Pratt &amp; Whitney, all'epoca in competizione tra loro. \nInizialmente, fu previsto di valutare i diversi progetti presentati per l'ATF solo sulla carta. Tuttavia, considerati i rischi tecnici di aerei cos\u00ec complessi e innovativi, nel maggio 1986 si decise di procedere a una \"fly-off competition\" con la costruzione e sperimentazione in volo di dimostratori tecnologici, scegliendo due concorrenti tra i progetti presentati. Segu\u00ec, nel luglio di quello stesso anno, l'emissione della RfP (Request for Proposal). Venne quindi lanciata, il 31 ottobre 1986, la fase di Dem/Val (Demonstration/Validation), della durata prevista di 50 mesi, conseguente alla scelta dei due progetti considerati egualmente rispondenti ai requisiti: il Lockheed YF-22 e il Northrop YF-23. Vennero cos\u00ec assegnati due contratti, ciascuno del valore di 691 milioni di dollari, alle due ditte selezionate: Lockheed (associata con Boeing e General Dynamics) e Northrop (associata con McDonnell Douglas). A ogni modo, si stimava che le aziende interessate avrebbero contribuito al programma sperimentale con parecchie centinaia di milioni tratti dalle proprie casse. ln particolare, dei 691 milioni di dollari governativi, circa 100 andavano per lo sviluppo del radar e dei sensori elettro-ottici, mentre circa 200 finivano nell'architettura avionica e la relativa integrazione. Per l'altro pi\u00f9 significativo elemento, il propulsore, le due ditte interessate, General Electric e Pratt &amp; Whitney, ricevettero ciascuna 650 milioni di dollari. Per quanto riguarda la competizione in volo, si sarebbero costruiti due esemplari di ciascun modello di aereo equipaggiandone uno con i motori General Electric e l'altro con i Pratt &amp; Whitney, anch'esse in concorrenza tra loro. ll primo modello a volare, il 27 agosto 1990, fu il Northrop YF-23 PAV-1 (Prototype Air Vehicle 1) equipagglato con il motore Pratt &amp; Whitney YFi119. Il Lockheed YF-22 PAV-1, invece equipaggiato con motore General Electric YF120, vol\u00f2 il successivo 29 settembre, con il capo collaudatore Dave Ferguson ai comandi.\nEra richiesto che l'ATF avesse incorporate le tecnologie emergenti, l'uso di materiale composito, gli avanzati sistemi di controllo fly-by-wire, i motori pi\u00f9 potenti e le capacit\u00e0 stealth gi\u00e0 utilizzate nell'F-117.\nNell'aprile del 1991 l'YF-22 fu dichiarato vincitore e il consorzio Lockheed-Boeing divenne il costruttore del nuovo caccia stealth.\nIl primo esemplare di pre-serie fu portato in volo il 7 settembre 1997 da Paul Metz, che, ironicamente, era stato il pilota collaudatore dell'YF-23.\nLa scelta.\nIl 23 aprile 1991 vennero annunciati i vincitori: per l'aereo, il Lockheed F-22, e per il motore, il Pratt &amp; Whitney F119. Segu\u00ec, a giugno 1991, l'annuncio dell\u2018FSD (Full Scale Development). Non sono mai state ufficialmente date le motivazioni che hanno portato alla scelta dell'F-22 e dell'YF119. Tuttavia l'YF-22, dotato di ugelli a spinta vettorabile (TVC: Thrust Vectoring Control) e di quattro superfici di coda, \u00e8 stato probabilmente giudicato pi\u00f9 \u201ccaccia\u201d da superiorit\u00e0 aerea, con riferimento alla maneggevolezza e controllabilit\u00e0 anche ad assetti estremi e inusuali. L'YF-23 che, nella valutazione, pare sia risultato pi\u00f9 veloce nella crociera supersonica e migliore in termini di bassa osservabilit\u00e0, appariva tuttavia meno flessibile come impiego operativo, anche nell'aria-aria, risultando essere quasi pi\u00f9 un intercettore che un caccia da superiorit\u00e0 aerea. Inoltre, a livello di riduzione del rischio, I'YF-22 aveva esplorato pi\u00f9 settori, incluso il lancio di missili e angoli d'incidenza in volo controllabili fino a 60\u00b0. A ci\u00f2 bisogna aggiungere la possibilit\u00e0 tecnica di ottenere una variante imbarcata dell'ATF e, non a caso, proprio l'YF-22 era considerato pi\u00f9 \u201cnavalizzabile\u201d dell'YF-23.\nAnche per la scelta del motore, il Pratt &amp; Whitney YF119, di configurazione tradizionale, appariva termicamente meno rischioso dell'YF120 a ciclo variabile, il quale per\u00f2 aveva portato a prestazioni velocistiche e anche di autonomia, superiori durante la valutazione del duplice duo aereo/motore. In effetti, va considerato che proprio per i regimi di volo previsti per l'ATF, con almeno pari enfasi nel supersonico come nel subsonico, il ciclo variabile \u00e8 senz'altro l'ideale. Posto che l'YF119 si \u00e8 comunque dimostrato un buon motore, \u00e8 possibile che considerazioni di tipo industriale abbiano giocato a favore della Pratt &amp; Whitney, dal momento che in quegli anni la General Electric aveva conquistato buona parte del mercato dei motori per i velivoli da combattimento sia dell'USAF (B-1B, motorizzazione alternativa, rispetto ai Pratt &amp; Whitney F100, nell'F-16 e potenzialmente, come sarebbe avvenuto successivamente, nell'F-15E, almeno per l'esportazione), sia dell'US Navy (F/A-18, F-l4A+ e F-14D). Aveva quindi senso coinvolgere anche la Pratt &amp; Whitney nello sviluppo e nella produzione di motori per aerei da combattimento, anzich\u00e9 tagliarla fuori per un'intera generazione, causandone un eccessivo indebolimento.\nAll'YF-22 fu originariamente dato il nome non ufficiale di \"Lightning II\", nome che poi \u00e8 stato scelto per l'F-35 il 7 novembre 2006.\nNell'aprile 1992, in occasione di un volo di test dopo l'assegnazione del contratto di fornitura, il primo prototipo ebbe un incidente mentre atterrava alla Edwards Air Force Base, in California. Il pilota collaudatore, Tom Morgenfeld, non rimase ferito e la causa dell'incidente fu attribuita a un errore del software del sistema di stabilizzazione longitudinale che consentiva, in certe condizioni, l'instaurarsi di oscillazioni non smorzate lungo l'asse di beccheggio. L'altro prototipo era gi\u00e0 stato messo a terra per cui l'YF-22 concluse il giorno dell'incidente la sua attivit\u00e0 di volo. L'aereo superstite \u00e8 oggi esposto al National Museum of the United States Air Force presso la Wright-Patterson Air Force Base, a Riverside, vicino a Dayton (Ohio).\nTra il prototipo YF-22 e l'F-22 di serie sono presenti diverse differenze nella linea. Nell'F-22 la parte anteriore \u00e8 stata completamente ridisegnata, spostando la carlinga in avanti e le prese d'aria indietro per migliorare aerodinamica e visibilit\u00e0 per il pilota.\nLe ali, di forma trapezoidale, hanno una freccia meno marcata e un allungamento maggiore, con estremit\u00e0 tronche. Le derive sono pi\u00f9 piccole e i piani di coda sono stati risagomati e ingranditi dopo diversi test nel tunnel del vento, test che hanno anche portato all'eliminazione del freno aerodinamico dorsale. La retrazione del carrello principale avviene lateralmente nell'F-22 mentre nell'YF-22 avveniva frontalmente.\nProduzione.\nPassarono diversi anni per arrivare dal dimostratore YF-22 al primo prototipo dell'aereo di serie. Al di l\u00e0 di cambiamenti nelle specifiche e numerosi problemi tecnici, gioc\u00f2 un ruolo decisivo il mutamento nella percezione della minaccia esterna dovuto al crollo dell'Unione Sovietica e il successivo dissolversi del Patto di Varsavia, il che port\u00f2 al conseguente slittamento dei tempi del programma; programma voluto anche a causa dei costi, nonostante che un programma diluito nel tempo, costi complessivamente sempre di pi\u00f9. \nAlla fine, il primo aereo della fase EMD (Engineering and Manufacturing Development) denominato RAPTOR 4001, definito anche \u201cAir Dominance Fighter\u201d, fu presentato il 9 aprile 1997, con il primo volo effettuato il 7 settembre dello stesso anno. Lo stesso RAPTOR 4001 venne successivamente utilizzato per le prove balistiche di sopravvivenza della struttura e riparabiilt\u00e0 della stessa dopo i danneggiamenti. L'attivit\u00e0 di produzione degli aerei EMD (otto in tutto) e dei successivi di serie, era stata nel frattempo spostata a Marietta, in Georgia, diversamente dai due dimostratori YF-22, che erano invece stati assemblati a Palmdale, California, nello storico Plant 42 dell'USAF, sembrerebbe al simbolico costo di affitto di un dollaro l'anno. La produzione iniziale a basso rateo LRIP (Low-Rate Initial Production) inizi\u00f2 nel 1999, e il primo F-22 di serie venne consegnato all'USAF, presso la base di Nellis, nel Nevada, a gennaio 2003. \nL'F-22A, come nel frattempo era stato designato, raggiunse finalmente la capacit\u00e0 operativa iniziale lOC (Initial Operational Capability) il 15 dicembre 2005. Per l'occasione, si scelse la sigla definitiva di F-22. La FOC (Full Operational Capability) venne ufficializzata due anni dopo, nel dicembre 2007, ovvero una volta raggiunta la piena operativit\u00e0 del 1st Fighter Wing e del 192nd Fighter Wing della Virginia Air National Guard.\nL'aeronautica statunitense pianific\u00f2 inizialmente di ordinare 750 esemplari di ATF, la cui produzione sarebbe iniziata nel 1994; tuttavia, il piano venne modificato e gli ordini scesero a 648 esemplari da produrre a partire dal 1996. Nel 1994 venne deciso di produrre 442 esemplari, che sarebbero entrati in servizio nel 2003-2004, ma un rapporto del dipartimento della difesa del 1997 ritocc\u00f2 gli ordinativi a 339 esemplari. Infine, nel 2006 il Pentagono afferm\u00f2 di essere intenzionato ad acquistare 183 esemplari. Il piano fu approvato dal Congresso sotto forma di piano di fornitura pluriennale, che permetteva il piazzamento di ulteriori ordini. Il costo totale del programma nel 2006 era di 62 miliardi di $, mentre il costo unitario venne stimato dal \"Government Accountability Office\" in 361 milioni di $.\nAl termine dell'acquisto dei 183 esemplari, il costo di produzione sar\u00e0 pari a 34 miliardi, con un costo totale del programma di 62 miliardi e di 339 milioni per esemplare. Il costo incrementale per ogni esemplare in pi\u00f9 \u00e8 attorno ai 138 milioni di dollari, in diminuzione con l'aumentare dei velivoli ordinati.\nL'F-22 tuttavia non \u00e8 l'aereo pi\u00f9 costoso mai prodotto, essendo stato superato dal bombardiere strategico stealth B-2 Spirit, che vanta un valore di circa 1,157 miliardi di dollari, valuta del 1998, per esemplare.\nIl primo incidente in cui venne coinvolto il nuovo aereo, si verific\u00f2 durante il decollo di un esemplare di pre-serie dalla Nellis AFB il 20 dicembre 2004. Il pilota riusc\u00ec a eiettarsi in tempo uscendone illeso.\nLe indagini rivelarono che l'incidente era stato provocato da un'interruzione imprevista della spinta del propulsore dovuta a un malfunzionamento del sistema di volo. Per risolvere il problema vennero modificati i dati utilizzati dal software del sistema di volo.\nIl 31 luglio 2007 la United States Air Force firm\u00f2 con la Lockheed Martin un contratto pluriennale per la produzione di 60 esemplari a un costo totale di 7,3 miliardi di dollari. Rispettando la consegna di venti velivoli all'anno, gli esemplari destinati all'USAF sarebbero 183 e la linea di produzione rimarrebbe in funzione fino al 2011.\nIl 29 agosto la Lockheed Martin pot\u00e9 festeggiare il traguardo del \"100\u00b0 F-22 Raptor\" realizzato, avente numero di serie 05-4100.\nIl 13 dicembre 2011 l'ultimo F-22 Raptor \u00e8 uscito dalla linea di montaggio dello stabilimento di Marietta. Si tratta del 187\u00ba esemplare, numerato 4195.\nEsportazione.\nLe opportunit\u00e0 di esportazione dell'F-22 Raptor, al contrario di molti altri caccia statunitensi come l'F-15 e l'F-16 ordinati anche all'estero in grande quantit\u00e0, sono attualmente inesistenti, poich\u00e9 l'estrema sofisticazione delle tecnologie adottate pu\u00f2 rappresentare una seria minaccia per gli stessi Stati Uniti se ne venisse concesso l'utilizzo a forze aeree straniere.\nDal 27 settembre 2006, infatti, il Congresso statunitense, con voto unanime, viet\u00f2 l'esportazione dell'F-22 e delle relative tecnologie anche in versioni depotenziate.\nA causa delle severe restrizioni, molti Paesi alleati degli Stati Uniti che avevano considerato l'acquisto del nuovo velivolo, pur dovendo affrontare costi di produzione molto elevati, sono ora in attesa di consegna dell'F-35 Lightning II che racchiude molte delle tecnologie dell'F-22, ma progettato per essere pi\u00f9 economico e flessibile di quest'ultimo.\nIl governo giapponese mostr\u00f2 grande interesse nell'acquisto di alcuni esemplari dell'F-22A da consegnare alla sua forza aerea (JASDF).\nQuesta richiesta, comunque, aveva bisogno dell'approvazione del Pentagono, del Dipartimento della Difesa e del Congresso degli Stati Uniti, per cui fu disattesa.\nIl generale Ze'ev Snir, comandante dell'Heyl Ha'Avir, l'aeronautica militare israeliana (IAF), disse: \u00abL'IAF sarebbe felice di schierare nelle proprie linee 24 F-22A, ma il problema a questo punto \u00e8 il rifiuto degli USA di vendere il velivolo, e il prezzo di 200 milioni di dollari ciascuno\u00bb.\nAnche l'Australia avrebbe espresso il desiderio di acquistare un certo numero di F-22, invece dell'F-35 inizialmente ordinato, ma si scontr\u00f2 col rifiuto del governo americano. Questo provoc\u00f2 un certo risentimento nell'opinione pubblica australiana per cui in molti sostennero che l'F-35 fosse un velivolo stealth di \"serie B\", avente caratteristiche di volo inferiori all'F/A-18 Hornet, gi\u00e0 in servizio presso le forze aeree australiane, e all'F/A-18 Super Hornet.\nA sostenere la causa dell'F-22 era soprattutto il Partito Laburista australiano. Tuttavia, il governo Howard cancell\u00f2 la decisione dell'acquisto degli F-22, spiegando che per quel tipo di aereo non sarebbe stata probabilmente rilasciata un'autorizzazione e non possedeva sufficienti capacit\u00e0 di attacco terrestre e marittimo. Questa valutazione era sostenuta dall\"'Australian Strategic Policy Institute\", il quale afferm\u00f2 che l'F-22 \u00abpossedeva capacit\u00e0 multiruolo insufficienti e un prezzo troppo elevato\u00bb, un'analisi che venne criticata dall'aeronautica australiana.\nIn seguito alla vittoria alle elezioni, nel 2007, del partito laburista, il nuovo governo ordin\u00f2 di rivedere i piani per l'acquisizione dell'F-35 e dell'F/A-18 Super Hornet per fare spazio a una valutazione per l'acquisto degli F-22. Il Ministro della Difesa Joel Fitzgibbon infatti ammise: \u00abIntendo persuadere gli Americani per rendere accessibile il Raptor alla Royal Australian Air Force\u00bb. Nel febbraio 2008, il segretario alla difesa Robert Gates dichiar\u00f2 che non erano presenti obiezioni per la vendita dei Raptor all'Australia, ma il Congresso avrebbe dovuto modificare la legge.\nSuccessive forniture.\nA novembre e dicembre 2007 vennero tenuti a terra circa 700 esemplari di F-15 A-D, e alcuni senatori statunitensi stilarono tre rapporti per l'acquisto di ulteriori esemplari di F-22. L'aeronautica richiese che l'F-22 fosse mantenuto in produzione dopo i 183 esemplari pianificati.\nNel gennaio 2008 il Pentagono annunci\u00f2 la richiesta al Congresso di finanziare l'acquisto di ulteriori velivoli e impiegare i 497 milioni di dollari richiesti per terminare la produzione per acquistare quattro ulteriori esemplari, tenendo aperta la linea di produzione oltre al 2011 e fornendo alla successiva amministrazione l'opzione di acquistare ulteriori esemplari. I fondi per il termine della produzione vennero impiegati dal Pentagono per finanziare la riparazione della flotta di F-15, e la decisione di terminare la produzione venne rinviata al 2009. Il 12 novembre 2008 il Congresso approv\u00f2 un finanziamento iniziale per l'acquisto di quattro ulteriori esemplari, da completare in futuro.\nIl 6 aprile 2009, nell'annuncio del budget del Pentagono per il 2010, il segretario della difesa Gates richiese il termine della produzione dell'F-22 per il 2011, congelando a 187 gli esemplari in servizio nell'USAF. In compenso sarebbero stati aumentati i fondi per l'acquisizione di ulteriori esemplari del Lockheed Martin F-35. Gates osserv\u00f2 che gli Stati Uniti erano coinvolti in due guerre e il Raptor non aveva ancora compiuto una singola missione in entrambe. Per questo motivo, non erano presenti necessit\u00e0 militari per aumentare il numero di esemplari oltre a quello stabilito.\nIl segretario dell'aeronautica statunitense Michael Donley afferm\u00f2 di sostenere la decisione di Gates: \u00abL'F-22 \u00e8 uno strumento vitale nell'arsenale militare e rester\u00e0 a nostra disposizione per decenni. Ma \u00e8 giunto il momento di guardare avanti\u00bb.\nControversie sul nome.\nIl modello di produzione fu chiamato formalmente F-22 Raptor in occasione della presentazione del primo esemplare di serie (\"roll out\") del 9 aprile 1997 presso lo stabilimento di Marietta, Georgia, della Lockheed-Georgia &amp; Co.\nNel settembre 2002, i vertici dell'aeronautica USA cambiarono la designazione del Raptor da F-22 a F/A-22. La nuova designazione, simile a quella dell'F/A-18 Hornet dell'U.S. Navy, serviva a indicare il fatto che poteva essere usato anche come aereo da attacco al suolo. Il 12 dicembre dello stesso anno, il nome torn\u00f2 a essere di nuovo F-22.\nTecnica.\nL'F-22 \u00e8 un aereo da combattimento di 5\u00aa generazione con capacit\u00e0 stealth di 5\u00aa generazione. Possiede due propulsori a turboventola con postbruciatore Pratt &amp; Whitney F119-PW-100 capaci di spinta vettoriale. La spinta massima \u00e8 una informazione classificata, anche se la maggior parte delle fonti riporta il valore di per propulsore. Si stima una velocit\u00e0 massima attorno a Mach 1,82 in modalit\u00e0 supercruise (ovvero senza l'uso di postbruciatori), come dimostr\u00f2 il generale John P. Jumper, ex Chief of Staff dell'USAF, quando il 13 gennaio 2005 con un Raptor super\u00f2 Mach 1,7. Paul Metz, pilota a capo dei test dell'F-22 alla Lockheed, afferm\u00f2 che il velivolo possiede una presa d'aria fissa con cui riesce a raggiungere velocit\u00e0 superiori a Mach 2,0 senza avvalersi dell'impiego di labbra variabili al suo interno, soluzione adottata in altri aerei da combattimento per impedire lo stallo del compressore. Le performance sono superiori a quelle dell'F-15 Eagle grazie anche al rapporto spinta-peso di 1,2:1 per il Raptor e prossimo all'1:1 per l'F-15 Eagle\nI dati sulla vera velocit\u00e0 massima dell'F-22 non sono disponibili pubblicamente, ma la caratteristica di poter contenere tutte le armi al suo interno costituisce un vantaggio rispetto ad altri aerei, poich\u00e9 se montate esternamente aumentano la resistenza aerodinamica. Un altro punto di forza del velivolo \u00e8 la capacit\u00e0 di affrontare situazioni di forte stress meccanico e termico, in cui pu\u00f2 mantenere un'ottima manovrabilit\u00e0 rimanendo controllabile anche a seguito di manovre a un costante angolo di attacco superiore a 60\u00ba. Il sistema propulsivo permette di compiere strette virate a elevatissimi angoli di attacco, tra queste la manovra di Herbst (detta J-turn), il Cobra di Puga\u010d\u00ebv e il Kulbit. Durante le esercitazioni effettuate nei cieli dell'Alaska nel giugno 2006, i piloti del Raptor dimostrarono che l'altitudine di crociera, cio\u00e8 mantenuta costante in una missione, ha un effetto positivamente significativo nelle performance di combattimento costituendo un fattore chiave per il raggiungimento di un tasso di abbattimenti elevatissimo contro altri aerei di 4\u00aa e 4,5\u00aa generazione.\nAvionica.\nL'avionica dell'F-22 \u00e8 tecnologicamente molto avanzata.\nQuesta include il BAE Systems E&amp;IS \"Radar Warning Receiver\" (RWR)AN/ALR-94, e il radar Northrop Grumman AN/APG-77 \"Active Electronically Scanned Array\" (AESA).\nL'AN/APG-77 \u00e8 caratterizzato dalla sua capacit\u00e0 di acquisizione bersagli a lunga distanza, con una bassa probabilit\u00e0 d'intercettazione.\nL'AN/ALR-94, \u00e8 invece un sistema di ricezione passivo capace di localizzare i segnali radar nemici.\n\u00c8 composto da pi\u00f9 di trenta antenne affogate nella fusoliera, e viene descritto dall'ideatore principale del progetto dell'F-22, Tom Burbage, come \"il sistema pi\u00f9 tecnologicamente complesso imbarcato sul velivolo\".\nGrazie a un ottimo range operativo (250+ miglia), permette al Raptor di limitare le proprie emissioni radar per non compromettere la sua invisibilit\u00e0 (stealthness).\nL'AN/APG-77 AESA, progettato per il ruolo da superiorit\u00e0 aerea e missioni d'attacco al suolo, rimanendo in configurazione di bassa visibilit\u00e0 pu\u00f2 intercettare e seguire bersagli multipli con ogni condizione atmosferica.\nIl radar cambia la propria frequenza operativa circa volte al secondo minimizzando la possibilit\u00e0 di essere intercettati.\nPu\u00f2 inoltre aumentare le sue emissioni radar per sovraccaricare i sensori nemici, dando all'aereo la capacit\u00e0 di intraprendere azioni di guerra elettronica.\nLe informazioni raccolte dal sistema radar vengono elaborate da due Raytheon \"Common Integrated Processor\" (CIP). Ciascun CIP opera a una velocit\u00e0 di circa 10,5 miliardi di istruzioni al secondo e ha 300 MB di memoria. Le informazioni possono essere ricevute dal radar o altri sistemi di bordo o esterni.\nI dati ricevuti vengono quindi elaborati e visualizzati in modo intuitivo sui display del cockpit.\nIl software del Raptor \u00e8 composto da oltre 1,7 milioni di linee di codice, la maggior parte di queste per l'elaborazione dei dati provenienti dal radar. La distanza massima d'operazione dell'AN/APG-77 \u00e8 stimata attorno alle 125-150 miglia, estendibili attraverso aggiornamenti, a circa .\nL'F-22 \u00e8 in grado di agire come un \"mini-AWACS\", grazie alle capacit\u00e0 di identificazione delle minacce di cui possono beneficiare anche gli altri aerei. Il sistema permette di designare dei bersagli per velivoli come F-15 e F-16, e anche determinare se due aerei alleati stanno puntando lo stesso bersaglio, permettendo a uno di essi di scegliere un bersaglio diverso. Pur non avendo le capacit\u00e0 di un vero AWACS, come l'E-3 Sentry, grazie ai sistemi informatici pi\u00f9 moderni \u00e8 in grado di identificare gli obiettivi molto pi\u00f9 velocemente.\nIl radar a bassa probabilit\u00e0 di intercettazione ha ricevuto la capacit\u00e0 di trasmissione dati a banda larga, permettendo all'aereo di fungere come un ripetitore dati verso e da i trasmettitori e i ricevitori dati alleati nell'area di operazioni.\nIl bus dati IEEE-1394B, sviluppato appositamente per questo velivolo, \u00e8 derivato dal sistema commerciale IEEE-1394 FireWire. Lo stesso bus \u00e8 stato impiegato anche nell'F-35 Lightning II.\nArmamento.\nIl Raptor \u00e8 stato progettato per operare in diversificate missioni, stivando i suoi missili aria-aria all'interno della fusoliera in modo da minimizzare il riflesso intercettato dai radar.\nI missili vengono lanciati con l'ausilio di braccia idrauliche che li lasciano cadere al di fuori dell'aereo in modo da poter richiudere tempestivamente i portelli d'apertura della stiva. Pu\u00f2 trasportare bombe come le JDAM, in particolare la LMTAS/Boeing GBU-32, e le \"Small Diameter Bomb\" (SDB) con guida GPS, come le GBU-39, utilizzate principalmente per neutralizzare i radar e i sistemi di difesa aerea nemici.\nIl velivolo inoltre imbarca un cannone rotante M61A2 Vulcan da 20\u00a0mm con 480 colpi, scaricabili in approssimativamente 5 secondi di fuoco continuo.\nLa capacit\u00e0 del Raptor di poter sostenere una velocit\u00e0 di crociera supersonica e una tangenza operativa molto elevata aumenta significativamente la gittata effettiva degli armamenti aria-aria e aria-suolo.\nMonta gli AIM-120C come missili a medio-lungo raggio, anche se l'USAF ha intenzione di dotare i suoi aeromobili con il prossimo AIM-120D AMRAAM, che a breve rappresenter\u00e0 l'ultima versione dell'AIM-120.\nL'arma a corto raggio \u00e8 rappresentata dal Raytheon AIM-9X, missile a guida IR, equipaggiato col sensore all-aspect cio\u00e8 con capacit\u00e0 di ingaggio bersagli non in asse fino a 90 gradi rispetto alla direzione di volo dell'aereo lanciatore.\nIl Raptor, quindi, \u00e8 in grado di raddoppiare l'effettiva portata dei suoi armamenti fornendo loro una velocit\u00e0 e un'altezza superiori rispetto a quelle di un velivolo utilizzato come piattaforma di lancio convenzionale.\nNei test effettuati con una JDAM da 1\u00a0000 lb a 15\u00a0000 m di altitudine, \u00e8 stata rilevata una velocit\u00e0 media di quest'ultima di circa 1,5 Mach, colpendo l'obiettivo a circa 39\u00a0km di distanza.\nIn altre configurazioni \u00e8 possibile trasportare ulteriori carichi esterni utilizzando i quattro agganci subalari in grado di sostenere un peso di 5\u00a0000\u00a0lb ciascuno, con un pilone su cui pu\u00f2 essere collocato un serbatoio esterno sganciabile da 600 galloni (2\u00a0268 L) o un pod in grado di ospitare due missili aria-aria.\nAggiungendo armi o componenti esterni, queste possono compromettere le capacit\u00e0 stealth dell'aereo e diminuire la manovrabilit\u00e0, la velocit\u00e0 e il raggio d'azione (tranne nel caso in cui si usino serbatoi esterni).\nI due punti d'aggancio interni sono dedicati ai serbatoi esterni di carburante che ne permettono anche lo sgancio in volo, riacquistando le capacit\u00e0 stealth e le performance in seguito all'esaurimento delle riserve esterne.\nAttualmente sono in corso ricerche per sviluppare piloni e armamenti stealth che non comprometterebbero l'invisibilit\u00e0 del velivolo aumentando cos\u00ec il carico utile.\nCapacit\u00e0 stealth.\nLa ridotta traccia radar \u00e8 ottenuta tramite profili aerodinamici e tecniche all'avanguardia, come materiali radar assorbenti, prese d'aria a forma di \"S\", parti e condotti che riflettono le onde radar sul motore e che tendono a raffreddare i gas di scarico per una low-observance anche ai sensori infrarosso, il progetto dell'F-22 ha posto la massima importanza nel diminuire la rilevabilit\u00e0 non solo al radar, ma in tutto lo spettro dei sensori, tra cui trasmissioni radio, emissioni infrarosse e acustiche.\nL'F-22 necessita di manutenzione della pellicola RAM (Radar Absorbent Material) a differenza dell'F-117 Nighthawk, il quale necessitava di un design a sfaccettature multiple pi\u00f9 accentuato per aumentare la sua \"stealthness\".\nCon i dati disponibili oggi sul grado d'invisibilit\u00e0 ai radar dell'F-22, poich\u00e9 quelli ufficiali sono segreto militare, si potrebbe ipotizzare una \"Radar Cross Section\" (RCS), che rappresenta l'unit\u00e0 di misura della riflettivit\u00e0 radar di un oggetto, pari a 0,00025 m\u00b2 cio\u00e8 la grandezza di una palla da tennis.\nSecondo un articolo del \"The National Interst\" del 17 ottobre 2017 firmato da Stephen Bryen, dal titolo \"Russia's S-400 Is a Game Changer in the Middle East (and America Should Worry)\", il sistema SAM russo S-400, ha dei radar in grado d'intercettare gli aerei stealth F-22 e F-35.\nSistema propulsivo.\nL'F-22 Raptor \u00e8 propulso da due motori Pratt &amp; Whitney F119-PW-100, ciascuno dei quali \u00e8 in grado di sviluppare circa 155\u00a0700 newton di spinta, sufficienti a garantire un rapporto spinta/peso superiore a 1,1 con l'aereo in configurazione standard.\nL'F-119 \u00e8 un motore turboventola a basso rapporto di diluizione, estremamente avanzato ma di concezione abbastanza tradizionale.\nNel Raptor l'F119 \u00e8 dotato di un sistema di controllo vettoriale della spinta, ottenuto mediante il movimento verticale degli ugelli di scarico che possono ruotare di 40 gradi lungo l'asse verticale.\nIl controllo vettoriale \u00e8 governato dal sistema di volo in maniera automatica, mentre i motori sono controllati da un sistema FADEC di 4\u00aa generazione.\nL'F119 non emette fumi, ed \u00e8 stato costruito con il 40% di parti in meno rispetto agli altri turboventola destinati ai caccia, il tutto a vantaggio di una minore manutenzione (circa il 75% in meno).\nCabina di pilotaggio.\nLa cabina di pilotaggio dell'F-22 \u00e8 una delle pi\u00f9 avanzate in circolazione, totalmente elettronica e senza alcun tipo di strumentazione analogica. Gli strumenti principali della plancia sono sei grandi display multifunzionali LCD a colori che si suddividono in:\nInfine, un casco, anche questo multifunzionale, completa l'interfacciabilit\u00e0 del binomio uomo-macchina.\nIl cupolino \u00e8 costituito da una singola struttura in policarbonato, il pi\u00f9 grande finora costruito impiegando questo materiale, che offre un'ottima trasparenza e visibilit\u00e0, oltre che garantire una bassa segnatura radar. \u00c8 anche in grado di garantire sicurezza al pilota in ambienti in cui sono presenti agenti NBC, e ha dato risultati positivi nelle prove di bird strike a oltre 700\u00a0km/h.\nHOTAS (Hands On Throttle And Stick).\nL'F-22 dispone di un joystick laterale, posizionato alla destra della console e di due \"controller\" di spinta motore sulla sinistra.\nSimbologia dei display.\nSui display del Raptor, in cui il pilota pu\u00f2 navigare con un cursore ottenendo maggiori informazioni su obbiettivi o minacce, i velivoli intercettati vengono rappresentati in base alla loro tipologia con specifici colori e figure geometriche:\nL'\"Inter/Intra Flight Data Link\" (IFDL) permette di far collegare tra loro un numero imprecisato di F-22 durante il volo, in modo da comunicare e scambiarsi informazioni senza l'utilizzo di apparecchiature radio che potrebbero tradire la loro presenza.\nStandard di sicurezza.\nACES II.\nIl seggiolino eiettabile scelto dall'USAF per l'F-22, \u00e8 una nuova versione dell'ACES II (Advanced Concept Ejection Seat), adottato precedentemente anche sul caccia multiruolo della General Dynamics F-16 Fighting Falcon.\nI miglioramenti effettuati rispetto al precedente modello includono:\nSistema di supporto vitale.\nIl \"Life Support System\" (\"Sistema di supporto vitale\") del Raptor integra tutti i componenti principali del vestiario e dell'equipaggiamento necessario per provvedere al sostentamento del pilota durante il volo o una volta eiettatosi.\nNel sistema di supporto vitale vengono quindi inclusi:\nGrazie al suo peso contenuto, l'HGU-86/P riduce la sollecitazione del collo durante le eiezioni del 20% rispetto al casco attualmente in servizio, HGU-55/P. Il casco che in futuro verr\u00e0 dato in dotazione ai piloti degli F-22 garantir\u00e0 una protezione dal rumore sia passiva sia attiva, grazie all\"'Active Noise Reduction System\".\nVarianti.\nPer il programma NATF (\"Navalized Advanced Tactical Fighter\"), venne presentata all'U.S. Navy una versione imbarcata dell'F-22 per rimpiazzare l'F-14 Tomcat, ma il progetto venne cancellato nel 1993.\nFu pianificata anche la costruzione di un addestratore biposto, denominato F-22B, anche questa interrotta, nel 1996, per gli eccessivi costi di sviluppo.\nAltra versione fu l'FB-22, con cui si voleva fornire all'USAF un bombardiere strategico, di cui ancora non \u00e8 chiaro il destino.\nAltro tentativo fu l'X-44 MANTA (acronimo per \"Multi-Axis No-Tail Aircraft\"), velivolo senza piani di coda n\u00e9 verticali, n\u00e9 orizzontali derivato sempre dall'F-22, che utilizzava gli ugelli orientabili sui quattro assi per determinare l'assetto di volo.\nIl progetto, per mancanza di fondi, venne congelato nel 2000\nNel 2016, il Dipartimento della Difesa si convince che la scelta fatta negli anni passati, di produrre solo 187 esemplari sia stata errata, perch\u00e9 \u00e8 venuta a mancare la previsione che con la caduta dell'Unione Sovietica, non ci sarebbe stata alcuna minaccia aerea futura, considerando che oggi gli investimenti cinesi e russi nei caccia di nuova generazione hanno prodotto aerei all'altezza del caccia Lockheed. In considerazione di ci\u00f2 si sta valutando l'ipotesi di produrre un F-22B. Se la configurazione aerodinamica \u00e8 ancora all'altezza dei tempi, lo stesso non si pu\u00f2 dire per elettronica e avionica, ormai datate. Il problema verrebbe risolto dotando l'aereo di elettronica e avionica derivate da quelle dell'F-35. Nel caso questa proposta venisse approvata dalla Commissione dei Servizi Armati del Senato, il primo F-22B uscirebbe di fabbrica entro la fine del 2020 e gli inizi del 2021. Con la produzione di 194 nuovi aerei e l'aggiornamento degli F-22A, l'USAF raggiungerebbe i 382 Raptor di cui ha bisogno.\nCosti.\nProgettato per essere il nuovo caccia da difesa degli Stati Uniti per la prima parte del XXI secolo, il Raptor \u00e8 un caccia estremamente costoso.\nFino all'aprile 2005 il programma \u00e8 costato 70 miliardi di dollari, e il numero di aerei che doveva essere costruito \u00e8 passato da 438 a 381 e ora a 180, mentre il requisito iniziale era di 750. Una ragione del calo di esemplari richiesti \u00e8 che l'F-35 usa molta della tecnologia usata sull'F-22, ma \u00e8 molto pi\u00f9 economico. Inoltre il costo di queste tecnologie \u00e8 pi\u00f9 basso per l'F-35 anche perch\u00e9 sono gi\u00e0 state sviluppate per l'F-22.\nNel 2014, il presidente Barack Obama annuncia la cancellazione del programma e la fornitura di ulteriori velivoli per motivi di bilancio.\nImpiego operativo.\nLa notte del 22 settembre 2014, l'F22 \u00e8 stato usato per la prima volta in teatro operativo. La missione riguardava il bombardamento di postazioni dell'ISIS in Siria."}
{"id": "51961", "revid": "316629", "url": "https://it.wikipedia.org/wiki?curid=51961", "title": "P\u00e9n\u00e9lope (Piccinni)", "text": "P\u00e9n\u00e9lope \u00e8 una \"trag\u00e9die lyrique\" in tre atti composta nel 1785 da Niccol\u00f2 Piccinni su libretto di Jean-Fran\u00e7ois Marmontel.\nFu rappresentata per la prima volta presso il Castello di Fontainebleau il 2 novembre 1785, senza incontrare il gusto della corte di Luigi XVI e Maria Antonietta, ma neppure i successivi spettacoli all'\"Op\u00e9ra\" di Parigi, a partire dal 9 dicembre, riscossero maggiore successo. Dopo aver goduto di sole nove rappresentazioni nel suo primo passaggio in cartellone nel 1785/1786, l'opera fu ripresentata dal teatro parigino, con alcuni cambiamenti, il 16 ottobre del 1787, ma n\u00e9 essi n\u00e9 l'impegno della primadonna Mme Saint-Huberty valsero a salvarla e fu ritirata definitivamente dopo solo cinque spettacoli."}
{"id": "51977", "revid": "792802", "url": "https://it.wikipedia.org/wiki?curid=51977", "title": "Antoniniano", "text": "L'antoniniano (latino \" antoninianus\") era una moneta usata durante l'Impero Romano che aveva il valore di 2 denari (\u00e8 infatti noto anche come doppio denario). Introdotta da Caracalla per porre un argine alla svalutazione, all'inizio era d'argento, ma gradualmente fu svalutata fino a divenire una moneta di bronzo. Queste monete usualmente sono denominate dai numismatici \"argentate\" in opposizione a \"d'argento\". Poich\u00e9 gli antoniniani furono emessi in grande quantit\u00e0, come abbondanza di presenza nel mercato del collezionismo numismatico sono secondi solo ai bronzi costantiniani.\nOrigine e storia del nome.\nLa parola antoniniano \u00e8 un termine moderno basato sul nome di Caracalla (Marco Aurelio Antonino), che \u00e8 stato il primo ad emettere questo tipo di moneta; il nome antico della moneta non \u00e8 conosciuto. La moneta \u00e8 anche definita radiato, dalla corona radiata indossata dall'imperatore, anche se il termine \u00e8 meno preciso. Diverse denominazioni di non-antoniniani prodotte presentano una testa radiata, come una moneta prodotta in seguito alla riforma di Diocleziano, solitamente conosciuta come radiato post-riforma.\nStoria.\nLa moneta fu adottata da Caracalla all'inizio del 215 d.C. ed era completamente d'argento e simile al denario, tranne che era leggermente pi\u00f9 grande e rappresentava l'imperatore che indossava una corona radiata, indicando cos\u00ec il suo valore doppio, come nel dupondio che valeva due assi. Negli Antoniniani che rappresentavano delle donne (di norma la moglie dell'imperatore), il busto era presentato poggiante su un crescente (mezzaluna). Anche se di valore doppio del denario, l'antoniniano non pes\u00f2 mai pi\u00f9 di 1,6 volte il peso del denario. Il denario continu\u00f2 ad essere emesso accanto all'antoniniano, ma durante la met\u00e0 del III secolo d.C. fu rapidamente svalutato per far fronte al permanente stato di guerra del periodo. Attorno al 250 conteneva ancora il 30-40% di argento, una decina d'anni pi\u00f9 tardi ne conteneva solo il 5%, mentre il restante 95% era di rame. Vi \u00e8 da aggiungere che se inizialmente il rapporto con l'aureo era di 25:1 (un aureo = 25 denari) o forse di 50:1, al tempo di Aureliano giunse addirittura a 800:1.\nDopo il principato di Gordiano III, l'antoniniano sostitu\u00ec completamente il denario che non fu pi\u00f9 battuto in quantit\u00e0 significative. Come le condizioni politiche ed economiche peggiorarono anche la nuova moneta fu svalutata con l'aggiunta di rame e stagno, producendo cos\u00ec una lega di biglione che sembrava simile all'argento. Alla met\u00e0 del regno di Gallieno furono introdotti nuovi metodi di lavorazione, cos\u00ec che le monete continuavano ad apparire d'argento. Il tondello era prodotto con un contenuto d'argento molto basso (circa 5-10%) e trattato con acidi in modo tale che il rame veniva tolto dalla superficie della moneta lasciando quindi uno strato superficiale d'argento. Quando i tondelli cos\u00ec prodotti venivano battuti si aveva una moneta con una superficie d'argento cos\u00ec sottile che con l'uso veniva portato via lasciando scoperto il rame sottostante.\nTuttavia queste misure non erano sufficienti a mantenere un'apparenza di argento alle monete, spingendo Aureliano a riformare l'antoniniano, fissandolo ad una percentuale di venti parti di rame per ogni parte d'argento.\nCi\u00f2 fu marcato sul rovescio di alcune monete con le cifre romane XX I in occidente e con le cifre greche K A in Oriente. Queste monete sono chiamate aureliani da alcuni numismatici. L'antoniniano argentato continu\u00f2 ad essere emesse fino alla riforma monetaria di Diocleziano alla fine del III secolo d.C.\nDurante il III secolo (e forse anche durante il quarto) furono emesse molte imitazioni dell'antoniniano battute localmente. Di solito ci si riferisce a queste monete come a radiati barbari, anche se per lo pi\u00f9 furono prodotti all'interno dell'impero e probabilmente usati come spicci. Queste monete sono caratterizzate da un'incisione e da un disegno schematico e molto povero ed erano battute su piccoli tondelli di rame. Le monete pi\u00f9 imitate sono quelle dell'imperatore Gallico Tetrico I."}
{"id": "51985", "revid": "125194076", "url": "https://it.wikipedia.org/wiki?curid=51985", "title": "Debian", "text": "Debian \u00e8 un sistema operativo multipiattaforma che supporta varie architetture di computer, composto interamente da software libero. La sua forma pi\u00f9 diffusa \u00e8 \"Debian GNU/Linux\", cos\u00ec denominata perch\u00e9 utilizza al suo interno programmi di utilit\u00e0 provenienti dal sistema operativo GNU e utilizzando Linux come kernel.\nStoria.\nIl progetto \u00e8 stato fondato da Ian Murdock nel 1993; questi non soddisfatto di una distribuzione Linux diffusa all'epoca, la Softlanding Linux System, durante gli studi universitari tent\u00f2 dapprima di modificarla e successivamente decise di creare una distribuzione alternativa partendo da zero per la quale coni\u00f2 il termine Debian: unione tra il suo nome e le prime tre lettere di quello della fidanzata (poi ex-moglie) Debra.\nLa cronologia degli avvenimenti pi\u00f9 importanti pu\u00f2 essere riassunta come segue:\nDescrizione.\nL'ideologia.\nIl motto di Debian \u00e8 \u00abil sistema operativo universale\u00bb riferendosi alla collaborazione di volontari da ogni parte del mondo aderenti al \"Debian Project\" e alla distribuzione di oltre pacchetti, fornendo programmi \"general purpose\" pre-compilati nativamente per ogni architettura prevista dal progetto, organizzati per facilitarne l'installazione, l'aggiornamento, l'utilizzo e la gestione.\nDebian rispetta la filosofia alla base di GNU e del software libero (sebbene il sito ufficiale del progetto GNU non annoveri Debian tra le distro interamente libere, per la presenza dei repository \"contrib\" e \"non-free\"), le rigide politiche riguardo alla qualit\u00e0 dei pacchetti e le release, il modo aperto di sviluppare e testare il software e la libert\u00e0 di scelta concessa all'utente. Il progetto ha tra i suoi obiettivi quello di creare \"il sistema operativo universale\": sono stati sviluppati dei port per altri kernel, fra i quali Debian GNU/Hurd, Solaris, NetBSD, e FreeBSD. Di questi port l'unico ad essere stato pubblicato ufficialmente \u00e8 quello con kernel FreeBSD (Debian GNU/kFreeBSD). In Debian la tradizionale suddivisione tra software di sistema e software applicativo perde gran parte del suo significato: l'intero parco software \u00e8 infatti gestito in modo identico, indifferentemente dalla funzione svolta dal singolo programma. Tutti i programmi con esso distribuiti vengono quindi compilati, raggruppati per coerenza e resi disponibili sotto forma di \"pacchetti software\", in modo da renderli il pi\u00f9 possibile compatibili fra loro e facilmente gestibili. In modo simile funzionano FreeBSD, OpenBSD e derivati.\nIl progetto Debian \u00e8 famoso nella comunit\u00e0 open source per la maniacalit\u00e0 con cui ogni singolo pacchetto viene testato, al fine di eliminare (in linea teorica) ogni possibile malfunzionamento. Per comprendere meglio i requisiti di stabilit\u00e0 del progetto, \u00e8 sufficiente ricordare che i pacchetti ufficiali della maggior parte delle distribuzioni (come ad esempio Fedora o Mandriva) hanno una stabilit\u00e0 classificabile fra il ramo \"unstable\" e quello \"testing\" del progetto Debian. Questa politica estremamente rigida ha per\u00f2 prodotto quello che secondo molti \u00e8 l'aspetto pi\u00f9 negativo e sicuramente il pi\u00f9 controverso del progetto, ovvero la lentezza nel ritmo degli aggiornamenti. Sebbene il ramo \"testing\" sia nella maggior parte dei casi abbastanza affidabile per l'utenza domestica (e per questo spesso preferito al ramo stabile, specialmente in ambiente desktop), la scarsa frequenza degli aggiornamenti ha provocato la migrazione di molti utenti ad altre distribuzioni, come ad esempio Ubuntu (che secondo molti \u00e8 nata proprio con l'intento di offrire un sistema operativo simil-Debian con un ciclo di sviluppo pi\u00f9 accettabile). \u00c8 tuttavia da notare che ogni versione non rimane immutata durante il suo periodo di vita, poich\u00e9 il software di ogni release stabile viene continuamente aggiornato, rendendo possibile mantenere sempre il passo con la risoluzione di problemi di sicurezza informatica.\nI principi.\nIl \"Progetto Debian si distingue da tutti gli altri per la sua peculiare forma di organizzazione. La sua struttura infatti si ispira a quella di una vera e propria societ\u00e0 democratica, tanto che il documento che stabilisce le regole interne al progetto \u00e8 chiamato \"Costituzione Debian\". Un altro importante documento \u00e8 il \"Contratto Sociale\" che esprime l'impegno del progetto in favore del software libero e dei suoi utenti.\nTutti i partecipanti al progetto sono volontari e non esiste un'azienda di riferimento che lo finanzi; tutte le spese sono pagate dalle donazioni raccolte attraverso \"Software in the Public Interest\" (SPI Inc.), una organizzazione \"non-profit\" per i progetti di software libero. Debian \u00e8 quindi considerata da molti come la sola tra le maggiori distribuzioni GNU/Linux ad essere libera da interessi commerciali.\nNon esiste una struttura gerarchica n\u00e9 ruoli dirigenziali; vi sono solo alcuni membri del progetto ai quali sono demandate delle funzioni specifiche, ad esempio la gestione dei server e dell'archivio dei pacchetti (\"ftp-master\") o il coordinamento della pubblicazione delle versioni stabili (\"release manager\"). L'unico ruolo \"di comando\" \u00e8 quello di \"Debian Project Leader\", formalmente a capo del progetto, che viene eletto con mandato annuale; ma anche questo incarico \u00e8 principalmente rappresentativo e di coordinamento e i suoi poteri effettivi sono limitati. Tutte le decisioni pi\u00f9 importanti vengono prese a maggioranza dai \"Debian Developers\", cio\u00e8 dai membri ufficiali del progetto (attualmente sono circa 1000), tramite votazione.\nLe discussioni interne al progetto si svolgono generalmente sulle numerose mailing list di Debian, ognuna dedicata a uno specifico argomento. Non sono infrequenti discussioni accese e talvolta veri e propri litigi. Alcuni ne ricavano l'impressione che il tasso di conflittualit\u00e0 all'interno del progetto sia molto alto; altri replicano che in altri progetti vi \u00e8 presumibilmente un tasso ancora pi\u00f9 alto, ma non viene percepito all'esterno perch\u00e9 le discussioni non sono pubbliche.\nLa \"Do-ocracy\".\nLa do-ocracy \u00e8 uno dei principi utilizzati dalla progetto Debian per organizzare la comunit\u00e0. Con do-ocracy (termine che nasce dall'unione delle parole inglesi \"\"do\" e \"democracy\"\"; letteralmente \"fare-crazia\", anche se il termine viene utilizzato nella forma originale anche in altre lingue) si intende una forma di organizzazione che ruota intorno ad un progetto aperto a chiunque dove gli individui eseguono in maniera indipendente le mansioni che si auto-affidano per lo svolgimento dell'obiettivo progettuale. Pertanto la responsabilit\u00e0 di portare a termine il progetto \u00e8 assunta direttamente da chi svolge il lavoro piuttosto che assegnata tramite elezioni o cariche pubbliche. In origine, questo modello \u00e8 stato introdotto nel partito libertariano americano da Sean Haugh e Michael Gilson-De Lemos. Il termine \u00e8 molto popolare anche fra i partecipanti del festival Burning Man.\nI \"Debian Project Leader\".\nIl Debian Project Leader (DPL), eletto annualmente tra gli sviluppatori Debian, \u00e8 la persona che rappresenta in tutto il mondo il progetto Debian e ne definisce le linee guida. Il progetto ha avuto i seguenti leader:\nCaratteristiche.\nArchitetture supportate.\nLe architetture supportate vanno dalla ARM, comunemente utilizzata nei piccoli sistemi integrati, alla s390 dei grandi mainframe IBM, passando per le pi\u00f9 comuni architetture x86 e AMD64, tipiche dei moderni personal computer.\nLa versione corrente (\"Stretch\") supporta le seguenti architetture; tra parentesi \u00e8 indicata la sigla Debian:\nInstallazione e aggiornamento.\nL'installazione di Debian \u00e8 assistita da un apposito programma, il Debian-Installer, disponibile con interfaccia testuale o grafica; sono anche disponibili delle versioni \"live CD\" che dalla versione 10 utilizzano il programma d'installazione denominato \"Calamares\". \nNon \u00e8 tuttavia disponibile uno strumento di aggiornamenti software automatici per l'avanzamento di \"release\"; per provvedere al riguardo bisogner\u00e0 modificare manualmente i \"files\":\n /etc/apt/sources.list\ne \n /etc/apt/sources.list.d\nE sostituire il nome in codice della versione con quella pi\u00f9 recente.\nSistema di gestione dei pacchetti.\nIl formato utilizzato per i pacchetti \u00e8 \"deb\"; il sistema di gestione dei pacchetti \u00e8 costituito da dpkg e dall'Advanced Packaging Tool (APT), introdotto dalla versione 2.1. Questo programma integra un sistema di risoluzione delle dipendenze, la possibilit\u00e0 di effettuare molto facilmente un upgrade (di alcuni pacchetti o dell'intero sistema operativo) e la possibilit\u00e0 di passare da una release ad un'altra. L'installazione, la configurazione e la rimozione dei pacchetti \u00e8 semplificata e flessibile, e non necessita quasi mai di un boot del computer, cos\u00ec come \u00e8 supportato l'aggiornamento di programmi in esecuzione. \u00c8 possibile inoltre mescolare pacchetti provenienti da differenti release di Debian, creando un sistema ibrido.\nL'interfaccia a linea di comando di APT \u00e8 apt-get e ed aptitude, che ha anche una modalit\u00e0 grafica semplificata, mentre come front-end grafico predefinito \u00e8 utilizzato Synaptic.\nI \"repositories\".\nI \"repositories\" sono accessibili via internet, ufficialmente i repositories contengono unicamente la sezione \"main\", per via delle politiche esposte nel manifesto Debian. \u00c8 tuttavia possibile utilizzare sia software non libero e software proprietario gratuito, che software basato su codice non libero per farlo bisogna abilitare le sezioni nei repository, denominate \"contrib\" e \"non-free\". \nI pacchetti contenuti negli archivi delle varie release sono raggruppati per tipo di licenza software nelle seguenti sezioni:\nIn passato vi era anche una sezione \"non-US\" contenente software crittografico che per motivi legali non poteva essere esportato dagli Stati Uniti. In seguito la legge \u00e8 stata modificata eliminando la necessit\u00e0 di questa sezione. I repository Debian contengono anche i sorgenti di tutti i pacchetti di software libero. \u00c8 possibile ricompilare qualsiasi pacchetto (o anche tutti i pacchetti dell'intero sistema in una sola volta) tramite l'uso del pacchetto \"apt-build\", che per\u00f2 al momento non \u00e8 considerato completamente stabile.\nPacchetti del kernel.\nDebian include inoltre la possibilit\u00e0 di ricompilare e nel contempo pacchettizzare un kernel personalizzato, cos\u00ec come, attraverso il pacchetto \"module-assistant\", quella di semplificare notevolmente la compilazione e pacchettizzazione di nuovi moduli del kernel, automatizzandone il download dei sorgenti, la preparazione dell'ambiente per la compilazione e perfino la compilazione per architetture multiple.\nPortings e derivati.\nPort non ufficiali.\nI port non ufficiali sono quei port il cui sviluppo \u00e8 stato interrotto (principalmente a causa della mancata disponibilit\u00e0 di macchine con una certa architettura hardware sul mercato), o che non sono mai stati ufficialmente pubblicati con una versione \"stabile\".\nVersioni.\nDebian GNU/Linux viene sviluppata secondo un modello organizzativo per il quale sono mantenute parallelamente diverse versioni:\nQueste versioni si differenziano per la frequenza con cui vengono aggiornate.\nStable.\nLa distribuzione \"stable\" (stabile) \u00e8 l'ultima versione ufficiale di Debian GNU/Linux. Una nuova versione viene pubblicata quando gli sviluppatori ritengono che essa soddisfi i severi requisiti di stabilit\u00e0 e affidabilit\u00e0 autoimposti da Debian. Dopo la versione 8.0 \"Jessie\", pubblicata il 26 aprile 2015, il 17 giugno 2017 \u00e8 uscita la versione 9.0 \"Stretch\" che sar\u00e0 supportata per i prossimi 5 anni. Il 6 luglio 2019 \u00e8 uscita la versione 10.0 \"Buster\".\nOccorre sottolineare che il concetto di stable (stabile) non si riferisce al grado di affidabilit\u00e0 di funzionamento del software, ma al fatto che il software, una volta dichiarato stabile, non subir\u00e0 nessuna modifica, e manterr\u00e0 le stesse funzionalit\u00e0 senza introdurne ulteriori: in altre parole, un software dichiarato stabile non subisce aggiunte di nuove funzionalit\u00e0 ma semplicemente mantenuto (cio\u00e8 vengono corretti gli errori di programmazione e/o i problemi di sicurezza).\nUn software stabile \u00e8 tendenzialmente pi\u00f9 sicuro perch\u00e9 evita di introdurre nuove funzionalit\u00e0, il che equivale a non aggiungere possibili bugs di programmazione, per cui, con l'andare del tempo, un software stabile diventa sempre pi\u00f9 sicuro e affidabile man mano che nuovi bugs vengono scoperti e corretti. L'assenza di bugs \u00e8 la caratteristica maggiormente ricercata dagli amministratori di sistemi informatici, e questo \u00e8 uno dei motivi per cui la versione stable di Debian riscontra un buon successo tra coloro che installano macchine con funzionalit\u00e0 di server.\nTesting.\nLa distribuzione \"testing\" contiene quei pacchetti che sono gi\u00e0 stati testati nel ramo \"unstable\" per un certo periodo di tempo e che vengono considerati sufficientemente stabili e con un basso numero di bug. Quando la comunit\u00e0 decide che \u00e8 giunta l'ora di diffondere una nuova versione stabile, la distribuzione \"testing\" viene \"congelata\" per un certo numero di mesi, ovvero non vengono pi\u00f9 immessi pacchetti last release provenienti dal ramo \"unstable\", ma solo patch delle versioni dei pacchetti congelati. Quando tutti i release-critical bugs sono stati tutti interamente risolti, solo allora la \"testing\" diventa \"stable\", e successivamente viene creato un nuovo ramo \"testing\" facendo un fork della nuova stable.\nHa il non trascurabile vantaggio di includere le versioni pi\u00f9 aggiornate del software, quindi indicata per un Desktop che intenda utilizzare hardware e tecnologie recenti. Ovviamente i test sulla stabilit\u00e0 e sicurezza non sono ancora definitivi, anche se dal 9 settembre 2005 \u00e8 previsto il supporto ufficiale del Security Team Debian sul ramo testing.\nIl nome in codice dell'attuale distribuzione \"testing\" \u00e8 \"Bullseye\".\nUnstable.\nLa distribuzione \"unstable\" \u00e8 la versione di sviluppo di Debian. Contiene il software pi\u00f9 aggiornato a disposizione degli utenti Debian, sconsigliato per postazioni Server o se la sicurezza e la stabilit\u00e0 sono ritenuti parametri critici. Il suo nome in codice (che non viene mai cambiato in quanto non vengono fatti aggiornamenti di questa distribuzione) \u00e8 \"Sid\".\nOldstable.\nLa distribuzione \"oldstable\" \u00e8 la versione stabile precedente a quella attuale, per la quale continuano tuttavia ad essere rilasciati aggiornamenti di sicurezza per la durata di un anno. La sua presenza \u00e8 volta a facilitare il passaggio da una versione stabile alla successiva.\nLa versione oldstable attuale \u00e8 la 9.0 \"Stretch\", che ha rimpiazzato la 8.0 \"Jessie\", che ricopr\u00ec il ruolo di \"stable\" dal 2015 al 2017.\nOldoldstable.\nLa distribuzione \"oldoldstable (LTS, o Long Term Support)\" \u00e8 la precedente versione oldstable, ovvero la stabile ancor pi\u00f9 precedente; essa nasce dalla volont\u00e0 di venire incontro alle esigenze delle grandi imprese ed aziende estendendo il ciclo di vita di ogni versione a 5 anni anzich\u00e9 i normali 3 (2 di stable e 1 di oldstable).\nLa oldoldstabile sfrutta con successo un team appositamente creato, le cui risorse provengono in buona parte da aziende e contribuenti esterni.\nAttualmente a ricoprire il ruolo di oldoldstable \u00e8 Debian 8 \"Jessie\", succeduta alla 7.0 \"Wheezy\" rilasciata dal 2013 al 2015; .\nNello specifico il calendario del team LTS, elencato di seguito, sancisce il termine ultimo del supporto di ogni revisione:\nExperimental.\nNon \u00e8 una vera e propria distribuzione in quanto non contiene tutti i pacchetti, ma solo alcune versioni ancora in fase di sviluppo Alpha. L'immissione di tali pacchetti nella distribuzione \"unstable\" \u00e8 peraltro subordinata a controllo discrezionale dello sviluppatore.\nNon ha un nome in codice ed il suo uso \u00e8 sconsigliato anche agli utenti pi\u00f9 esperti, in quanto ideata al semplice scopo di organizzazione e sviluppo collettivo di codice ancora fortemente instabile o potenzialmente dannoso.\nVersione \"live cd\".\nDalla versione 5.0 (Lenny) Debian presenta i sistemi Live ufficiali per le architetture amd64 e i386.\nLa versione live cd pu\u00f2 essere avviata direttamente da un'unit\u00e0 rimovibile (CD-ROM, DVD, chiavette USB) o da un altro computer sulla rete senza alcun bisogno di installazioni.\nLe immagini sono state prodotte con uno strumento denominato \"live-helper\", il quale consente la creazione agevolata di immagini live personalizzate.\nMaggiori informazioni sul progetto sono reperibili sul sito ufficiale del progetto Debian Live Project.\nCiclo di vita.\nI nomi in codice delle distribuzioni Debian sono mutuati dal nome dei personaggi del film di animazione \"Toy Story - Il mondo dei giocattoli\", e sono riportati di seguito:\nNon esiste una versione 1.0 a causa di un problema con un rivenditore di software, che aveva messo in vendita una versione beta di Debian etichettandola come versione 1.0, senza l'approvazione del progetto. Per evitare confusione si decise quindi di saltare questo numero di versione e iniziare dalla 1.1.\nPeriodicamente sono pubblicate delle revisioni della versione \"stable\" corrente (chiamate point release) che includono gli aggiornamenti di sicurezza pubblicati fino a quel momento e altri aggiornamenti che risolvono bugs importanti. Queste revisioni vengono identificate incrementando il minor number, cio\u00e8 il numero a destra del punto.\nLe revisioni della versione di Debian attuale, finora rilasciate, sono:\nAnalogamente, le revisioni della precedente versione di Debian sono:\nLe revisioni della versione 8 sono:\nLe revisioni della versione 7 invece sono:\nQuesto schema attualmente in uso \u00e8 stato adottato con la diffusione della prima point release di Wheezy, il 15 giugno 2013; si tratta del secondo cambiamento del modo con cui Debian identifica le revisioni: fino a Debian 4.0, infatti, le revisioni alla versione corrente venivano identificate aggiungendo al numero di versione una lettera \"r\" seguita dal numero della revisione.\nAd esempio le revisioni di Debian 4.0 \"Etch\" sono state:\nIn Debian 5.0 e 6.0 le point release vengono identificate con un micro version number, cio\u00e8 aggiungendo al numero di versione un punto seguito dal numero della revisione. Il minor release number (la cifra che si trova al centro del numero di versione) doveva servire per identificare gli aggiornamenti di mezza vita, che non furono mai distribuiti per Lenny e Squeeze.\nAd esempio, le revisioni della precedente versione di Debian sono, finora:\nRilasci principali.\nSqueeze.\nDopo circa 2 anni dalla diffusione di debian 5.0 \"Lenny\", il 6 febbraio 2011 viene pubblicata Debian 6.0 \"Squeeze\"; la novit\u00e0 maggiore \u00e8 la disponibilit\u00e0, a fianco della storica versione GNU/Linux, anche una versione con kernel FreeBSD.\nDebian 6.0 \"Squeeze\" introduce in anteprima due nuovi port del kernel del progetto FreeBSD sul sistema Debian/GNU: Debian GNU/kFreeBSD per i PC a 32-bit (kfreebsd-i386) e a 64-bit (kfreebsd-amd64). Questi port sono in assoluto i primi inclusi in una versione di Debian a non essere basati sul kernel Linux. Il supporto ai comuni programmi server \u00e8 solido e unisce le funzionalit\u00e0 esistenti delle versioni di Debian basate su Linux con le peculiarit\u00e0 del mondo BSD. Tuttavia, per questa versione i due nuovi port sono limitati: alcune funzionalit\u00e0 avanzate per il desktop non sono ancora supportate.\nUn'altra novit\u00e0 assoluta \u00e8 un kernel Linux completamente libero, che non contiene pi\u00f9 firmware problematici: questi sono stati divisi in pacchetti separati e spostati al di fuori dell'archivio principale Debian nell'area non-free dell'archivio, la quale non \u00e8 abilitata in maniera predefinita. In questo modo gli utenti Debian hanno la possibilit\u00e0 di utilizzare un sistema operativo completamente libero ma possono comunque scegliere, se necessario, di usare i firmware non free. I firmware necessari durante l'installazione possono essere caricati dal sistema di installazione; sono anche disponibili immagini CD e archivi tar speciali per installazioni basate su USB.\nInoltre, Debian 6.0 introduce un sistema di avvio basato sulle dipendenze, rendendo cos\u00ec pi\u00f9 rapida e robusta la partenza del sistema tramite l'esecuzione parallela degli script d'avvio e il corretto tracciamento delle loro dipendenze. Diverse altre modifiche, come l'introduzione dell'ambiente \"KDE Plasma Netbook\", fanno s\u00ec che Debian si avvicini di pi\u00f9 al mondo dei netbook compatti.\nQuesta versione include le ultime versioni disponibili di molti software, tra i quali:\nDebian 6.0 comprende inoltre pi\u00f9 di 10.000 nuovi pacchetti, come il browser Chromium, la suite di controllo Icinga, l'interfaccia Software Center per la gestione dei pacchetti, il gestore delle reti wicd, gli strumenti lxc per i container Linux e il framework per cluster Corosync.\nL'11 marzo 2012 esce la prima versione di Debian Edu (aka Skolelinux) basata su Squeeze, una distribuzione rivolta specificatamente alle scuole e istituzioni educative.\nIl 29 febbraio 2016 \u00e8 cessato definitivamente il Long Term Support per Debian Squeeze, che non riceve pi\u00f9 aggiornamenti.\nWheezy.\n27 mesi dopo l'uscita di debian 6.0 \"Squeeze\", il 4 maggio 2013 viene pubblicata Debian 7.0 \"Wheezy\", il cui nome deriva dal pinguino di gomma protagonista minore del secondo film, Toy Story 2.\nLa novit\u00e0 maggiore di questa nuova versione \u00e8 che porta ai propri utenti un migliorato supporto multiarchitettura, vari strumenti per implementare il cloud private, un installatore migliorato che gestisce software di sintesi vocale, rendendo cos\u00ec l'accessibilit\u00e0 uno dei suoi punti di forza, e una raccolta ampliata di codec multimediali.\nTra i nuovi pacchetti pi\u00f9 interessanti ci sono: diversi strumenti forensi; vcsh (gestisce i file di configurazione nella $HOME dell'utente tramite repository git fittizi ed essenziali); Charybdis (un server IRC popolare e solido che \u00e8 alla base del software dietro alla rete Freenode); pacchetti del sistema Grml; mosh (un terminale per shell remota basato su UDP che lavora meglio di SSH in caso di lentezza); parecchi browser leggeri (dillo, netsurf, surf e xxxterm); libghc-stm-dev, uno strumento che aiuta nella scrittura di programmi con thread a prova di errore; scratch (un ambiente di programmazione facile, interattivo e collaborativo progettato per la creazione di storie interattive, animazioni, giochi, musica e arte) e plymouth (un multiplexer di I/O in fase di boot).\nQuesta versione include le ultime versioni disponibili di molti software del 2012, tra i quali:\nLe architetture supportate sono: 32-bit PC / Intel IA-32 (i386), 64-bit PC /Intel EM64T / x86-64 (amd64), Motorola/IBM PowerPC (powerpc), Sun/OracleSPARC (sparc), MIPS (mips (big-endian) and mipsel (little-endian)),Intel Itanium (ia64), IBM S/390 (31-bit s390 and 64-bit s390x), and ARMEABI.\nStretch.\nIntrodotta il 17 giugno 2017 dopo 26 mesi di sviluppo, Debian 9 Stretch \u00e8 stata dedicata al suo fondatore Ian Murdock, deceduto il 28 dicembre 2015 in circostanze sospette. Questa nuova versione sar\u00e0 supportata per i prossimi 5 anni, quindi fino a giugno 2022, grazie al lavoro combinato del Debian Security team e del Debian Long Term Support team. Tra le novit\u00e0 principali di Debian 9 \"Stretch\" ci sono MariaDB 10.1, che sostituisce MySQL 5.5, e il ritorno di Firefox e Thunderbird, che rimpiazzano rispettivamente le loro versioni prive di marchio, e cio\u00e8 Iceweasel e Icedove. Gli sviluppatori hanno migliorato tra l'altro il supporto a UEFI. \u00c8 presente anche il supporto per l\u2019architettura hardware 64-bit little-endian MIPS (mips64el), mentre non \u00e8 pi\u00f9 supportata l\u2019architettura PowerPC. Sono state anche inserite diverse migliorie per APT e aptitude, che \u00e8 il front-end per la gestione avanzata dei pacchetti. A seguire, la lista dei principali pacchetti presenti nei repository di Debian 9 \"Stretch\":\nBuster.\nDopo 25 mesi di sviluppo, vede la luce Debian 10 Buster con:\nInoltre sono presenti gli ambienti grafici:\nDistribuzioni derivate.\nNumerose distribuzioni sono basate su Debian.\nTra queste:"}
{"id": "51986", "revid": "767487", "url": "https://it.wikipedia.org/wiki?curid=51986", "title": "Tondello", "text": "In numismatica, un tondello \u00e8 un disco piatto di metallo usato per battere moneta.\nStoria.\nNell'antichit\u00e0 veniva prodotto per fusione. A volte sono stati usati come tondelli monete non pi\u00f9 in circolazione e talvolta rimangono tracce della battitura precedente. Si parla di \"sovrabattitura\".\nIn questo caso \u00e8 possibile fissare una cronologia relativa tra due diverse emissioni."}
{"id": "51993", "revid": "287204", "url": "https://it.wikipedia.org/wiki?curid=51993", "title": "Quadrigato", "text": "Il quadrigato era una moneta di media misura prodotta dalla Repubblica romana durante il III secolo a.C. Il dritto presentava una testa giovanile gianiforme ed il rovescio Giove ed accanto una Vittoria che guida la quadriga che d\u00e0 il nome alla moneta, con l'inscrizione \"Roma\" in basso.\nLa moneta pesava circa 6,8 grammi (6 scrupoli), pari cio\u00e8 ad una didracma. La moneta fu emessa dal 241 - 235 a.C. fino a poco prima l'introduzione del denario (211 a.C.). \nMonete d'oro di stile simile furono emesse in questo periodo (stateri e mezzi stateri) che presentavano al dritto lo stesso tipo del quadrigato ed al rovescio il tipo con due soldati che eseguono un giuramento sopra un terzo soldato che tiene un maiale, con inscrizione \"ROMA\" in basso. \nSi ritiene che la scelta di Giano per queste monete coincida con la chiusura delle porte del tempio di Giano, il che indicava l'assenza dello stato di guerra, un'occasione rara.\nIl vittoriato fu una moneta successiva dello stesso metallo e stile che valeva la met\u00e0 del quadrigato (3 scrupoli)."}
{"id": "51994", "revid": "110157", "url": "https://it.wikipedia.org/wiki?curid=51994", "title": "Museo All About Apple", "text": "Il Museo All About Apple (AAA) \u00e8 attualmente il pi\u00f9 fornito museo Apple del mondo contenente praticamente tutta la produzione di personal computer, periferiche, accessori, prototipi Apple dagli albori del 1976 fino ai giorni nostri.\nL'esposizione permanente \u00e8 situata a Savona, in Piazza De Andr\u00e8, nel cuore della vecchia darsena.\nStoria.\nNel 2002, in seguito al ritrovamento di un considerevole patrimonio di computer Apple appartenenti a un magazzino dismesso della ditta Briano Computer di Savona, Alessio Ferraro\u00a0\u2013 ideatore, attuale presidente e uno dei fondatori del museo\u00a0\u2013 ottenne in regalo questo materiale dal nuovo gestore dell\u2019azienda, il quale ne cedette in blocco l\u2019utilizzo, gratuitamente. Ferraro decise cos\u00ec, in collaborazione con l\u2019amico William Ghisolfo, di non destinare detto materiale all\u2019uso personale e al collezionismo privato ma di realizzare un museo pubblico. \nLa prima esposizione venne realizzata nell'abitazione dei genitori di Ferraro ma, con la crescita della notoriet\u00e0 della collezione crebbero anche le donazioni, decuplicando il patrimonio iniziale del museo. Nel maggio 2005 venne quindi inaugurata la prima sede pubblica del museo, all'interno della scuola media Peterlin di Quiliano. Dal 28 novembre 2015 il museo \u00e8 stato infine trasferito presso la nuova e pi\u00f9 ampia sede nella vecchia darsena di Savona.\nDescrizione.\nIl patrimonio \u00e8 costituito da oltre 10.000 pezzi, tra cui personal computer Apple e non (ovvero macchine di marca Commodore, Atari e Olivetti), prototipi e oggetti di culto, monitor, stampanti, altre periferiche (tastiere, mouse, floppy disk drive, dischi rigidi, accessori vari), manuali, brochure, poster, titoli di software in cd-rom e floppy disk, package, spille ed altro. I pezzi esposti sono accesi, funzionanti ed utilizzabili dai visitatori: \u00e8 l'unico caso al mondo in un museo di questo genere.\nIl museo \u00e8 gestito dall'associazione di volontariato \"All About Apple ONLUS.\" "}
{"id": "51995", "revid": "123246739", "url": "https://it.wikipedia.org/wiki?curid=51995", "title": "Kinorhyncha", "text": "Il phylum Kinorhyncha (dal greco: \u03ba\u03b9\u03bd\u03ad\u03c9 \"kineo\" = muovere e \u1fe5\u03cd\u03b3\u03c7\u03bf\u03c2 \"rynchos\" = muso, proboscide) \u00e8 costituito da circa 150 specie di animali vermiformi marini. I Chinorinchi vivono nei sedimenti fangosi dei mari costieri e si nutrono di sostanza organica e piccole alghe che raggiungono scavando gallerie con il corpo, la cui lunghezza non supera il millimetro.\nAnatomia e fisiologia.\nI Chinorinchi sono organismi pseudocelomati ma, a differenza degli altri 'Aschelminti', presentano una segmentazione del corpo, detta \"pseudometameria\" per distinguerla dalla metameria vera e propria che \u00e8 tipica degli organismi eucelomati.\nLa parete esterna del corpo \u00e8 suddivisa in 11 segmenti, o \"zoniti\", ciascuno formato da una \"placca dorsale\" e una \"ventrale\", articolate fra loro. Ogni placca dorsale \u00e8 munita di una coppia di spine laterali molto sviluppate che, durante la fase di scavo, vengono piantate nel fango per permettere al corpo di spingersi in avanti.\nDalla regione anteriore del corpo si estende il capo che pu\u00f2 venire retratto e dotato anch'esso di spine, alcune delle quali circondano la bocca che \u00e8 posta sulla sommit\u00e0.\nI Chinorinchi sono proctodeati. Il canale alimentare \u00e8 rettilineo e una faringe muscolosa permette la triturazione del cibo che in seguito viene spinto nell'intestino per essere digerito. Gli scarti vengono espulsi attraverso l'ano, sito nella regione posteriore.\nIl sistema nervoso \u00e8 simile a quello degli Anellidi: un anello nervoso periesofageo dal quale si diparte un cordone nervoso ventrale che si estende per tutta la lunghezza del corpo. Il cordone \u00e8 munito di 11 gangli, ognuno corrispondente a ciascun zonite.\nLa circolazione delle sostanze nutritive e gas respiratori \u00e8 affidata al \"liquido pseudocelomatico\", che offre anche un sostegno\nidrostatico all'organismo.\nL'escrezione dei prodotti di rifiuto cellulare (cataboliti) e l'osmoregolazione avviene tramite un apparato protonefridiale.\nRiproduzione e sviluppo.\nNon si conosce molto su questo argormento ma \u00e8 certo che i Chinorinchi siano dioici. I maschi rilasciano delle \"spermatofore\", dei \" pacchetti\" proteici nei quali sono conservati gli spermatozoi, che si attaccano alla cuticola della femmina. In seguito alla rottura di queste, gli spermatozoi migrano nell'utero della femmina per fecondare le uova. Dallo zigote si sviluppa una larva che si muove liberamente e subisce alcune mute cuticulari prima di raggiungere lo stadio adulto.\nSistematica.\nIn passato i Chinorinchi venivano considerati una classe del phylum Cephalorhyncha, il quale includeva anche i Loriciferi ed i Priapulidi, considerati ancor oggi strettamente vicini da un punto di vista filogenetico.\nIl phylum viene generalmente suddiviso in due ordini e comprende, in tutto, 8 famiglie:\nOrdine Cyclorhagida\nOrdine Homalorhagida"}
{"id": "52000", "revid": "1902167", "url": "https://it.wikipedia.org/wiki?curid=52000", "title": "Vitaliano Della Sala", "text": "Biografia.\nNasce a Mercogliano, vicino ad Avellino, da una famiglia di piccoli commercianti. Vive, fino a otto anni, nella casa-negozio del nonno, a undici anni entra nel seminario dell'abbazia di Montevergine.\nNell'ottobre del 1974 Della Sala viene iscritto al seminario di Loreto, tra Mercogliano e Avellino, ove incontra gli adolescenti dell'Ente nazionale assistenza orfani, la cui sede \u00e8 a pochi metri dal seminario. Conclusa questa esperienza, viene iscritto al seminario arcivescovile di Benevento. Della Sala, adolescente, si oppone alla preghiera comunitaria obbligatoria. Alle punizioni, risponde scappando dal seminario. Dopo essere stato espulso dal seminario, il parroco di Mercogliano Giuseppe Jasso lo iscrive al liceo di Nola, scuola privata frequentata soprattutto da laici, dove supera l'esame di maturit\u00e0 nel luglio del 1982. Iscritto alla Pontificia Facolt\u00e0 Teologica dell'Italia Meridionale di Capodimonte a Napoli, nel 1983, ottiene il baccellierato \"magna cum laude\" in teologia, nel luglio del 1990.\nContemporaneamente alle contestazioni nei confronti delle istituzioni ecclesiastiche, che Della Sala considera obsolete e lontane dalla vita delle persone comuni, iniziano gli impegni sociali e politici, che lo vedono in Palestina nel 1989 con l'organizzazione Peace now, ove visita un \"kibbutz\" incontrando i pacifisti israeliani sulle alture del Golan, e partecipa alla catena umana attorno alle mura di Gerusalemme assieme a trentamila europei, americani, palestinesi, ebrei.\nNel 1993 si interessa ai Balcani e alla Jugoslavia, con i Beati costruttori della pace marcia fino al limite di Sarajevo. Quando rientra in Italia, come insegnante di religione alle scuole medie, si unisce al movimento studentesco di Avellino e appoggia le occupazioni di licei e istituti tecnici.\nNel settembre del 1994, cessa il lavoro di insegnante e parte per lo Sri Lanka, visitando il villaggio per il quale in et\u00e0 giovanile aveva fatto beneficenza. Nel gennaio del 1995 irrompe nel cinema Partenio di Avellino, sede di un convegno sul tema della ricostruzione conseguente al terremoto del 1980, denunciando sperperi da parte delle autorit\u00e0 dei fondi stanziati per la riparazione dei danni. Nel novembre del 1996 decide di violare la legge Turco-Napolitano ospitando una famiglia serba fuggita dalla guerra facendola dormire in canonica, poi si autodenuncia con una lettera al presidente della Repubblica.\nNel marzo del 1998 si aggrega all'associazione Un ponte per Baghdad, e si reca in Iraq per agire come scudo umano durante i bombardamenti statunitensi. Nel maggio del 1998 \u00e8 in Messico, nella regione del Chiapas, a sostegno dell'insurrezione zapatista, dove benedir\u00e0 il subcomandante Marcos, poi \u00e8 la volta dell'Albania e del Kurdistan, del summit della Banca Mondiale a Praga nel settembre del 2000 e del G8 a Genova nel luglio del 2001.\nNel frattempo si oppone alle procedure ecclesiali, non partecipando alle riunioni del clero e criticandole aspramente, sino ad accusare in un discorso al World Gay Pride 2000 i cardinali Angelo Sodano e Pio Laghi di aver tratto vantaggio dalle dittature militari di Augusto Pinochet in Cile e di Jorge Rafael Videla in Argentina.\nDon Vitaliano riceve la prima \"monitio\" (ammonizione) canonica nel 2000, con la proibizione di allontanarsi dalla parrocchia senza autorizzazione, pubblicare articoli o interviste, partecipare a dibattiti e manifestazioni, permettersi giudizi critici sull'operato della chiesa. Viene ammonito una seconda volta nel luglio 2001 con l'imposizione di trascorrere un mese intero presso l'ex eremo camaldolese di Visciano di Nola. Il 5 marzo 2002 don Vitaliano viene ufficialmente rimosso dall'ufficio di parroco in Sant'Angelo a Scala, ricevendo la solidariet\u00e0 degli abitanti del paese, oltre a quella del sindaco, dei consiglieri comunali, da Alleanza Nazionale a Rifondazione comunista, del Centro studi teologici di Milano, del giudice Antonino Caponnetto e altri.\nLa notizia viene diffusa dalle agenzie di informazione internazionali. Da Ginevra lo contatta un ufficio dell'ONU, annunciandogli che scriver\u00e0 una lettera alle gerarchie vaticane per protestare contro il maltrattamento di chi difende i diritti umani. Il 29 dicembre, don Vitaliano spedisce un infruttuoso ricorso alla Congregazione del clero, con cui chiede di rientrare nella sua parrocchia, dopodich\u00e9 interrompe le proteste.\nCon l'avvento del nuovo vescovo Francesco Marino, la situazione canonica di don Vitaliano viene risolta, con il ritiro della sospensione a divinis e degli altri divieti in cui era incorso, pur senza essere nominato di nuovo parroco di Sant'Angelo a Scala.\nDal 1\u00ba ottobre 2009 \u00e8 amministratore parrocchiale della chiesa madre di Mercogliano, l'arcipretura dei santi Pietro e Paolo nel borgo medievale di Capocastello.\nDal settembre 2018 don Vitaliano \u00e8 di nuovo parroco. E parroco due volte: \u00e8 stato infatti recentemente nominato dal vescovo di Avellino mons. Arturo Aiello (dal 2016 succeduto a mons. Marino, ora vescovo di Nola) parroco della chiesa che da anni reggeva come amministratore parrocchiale, e che si trova nel borgo medievale di Mercogliano; ma \u00e8 parroco anche dell\u2019altra parrocchia presente nel paese, quella dell\u2019Annunziata, di costruzione pi\u00f9 recente e pi\u00f9 popolosa. \u00c8 caduto anche l\u2019\u201cinterdetto\u201d a celebrare a Sant\u2019Angelo a Scala che non il vescovo, ma uno dei parroci che era succeduto a don Vitaliano aveva stabilito; e che gli impediva di fatto di celebrare nel paese dove era stato prete per oltre dieci anni.\nMons. Aiello lo ha inoltre nominato vice direttore della Caritas diocesana di Avellino. Vitaliano, alla proposta di questo incarico, aveva inizialmente opposto la sua riserva, legata alla difficolt\u00e0 di occuparsi di relazioni istituzionali. Poi per\u00f2 il vescovo ha chiarito che il suo sarebbe stato un ruolo \u201cdi strada\u201d, a contatto cio\u00e8 con gli emarginati e i loro bisogni concreti.\nUna riabilitazione a tutti gli effetti, insomma, di quello che per tanti anni \u00e8 stato considerato un \u201cprete-contro\u201d. Ma certo non contro il Vangelo\u201d. (Valerio Gigante, \"Adista Notizie\" n\u00ba 5 del 09/02/2019; www.adista.it).\nLa domenica dopo il festival di Sanremo 2019, e dopo le polemiche \u201crazziste\u201d rivolte, anche da qualche prete, contro l\u2019autore della canzone vincitrice, don Vitaliano ha fatto cantare \u00abSoldi\u00bb di Mahmood prima della Messa: \u00ab\u00c8 stata una scelta dei ragazzi dell\u2019oratorio parrocchiale. Ne hanno parlato insieme e hanno capito il senso della canzone\u00bb cos\u00ec il parroco spiega la scelta di far cantare in chiesa a Mercogliano la canzone \u201cSoldi\u201d di Mahmood, vincitore del festival di Sanremo. Per il parroco questa \u00e8 la risposta alle tante polemiche sul cantante, sull'integrazione e sui discorsi intrisi di razzismo. \"Bisogna riflettere sui temi trattati nella canzone - prosegue il parroco irpino - come l\u2019attaccamento ai soldi che rovina i rapporti familiari e interpersonali\". Secondo don Vitaliano il pezzo di Mahmood si lega anche al tema del Vangelo trattato domenica, le Beatitudini, che recita: \"Beati voi poveri perch\u00e9 vostro \u00e8 il regno dei cieli\". Il cantare un testo non religioso prima dell'inizio della Messa ha suscitato qualche interrogativo, ma a Mercogliano non \u00e8 la prima volta che accade, e lo stesso don Vitaliano \u00e8 convinto che la scelta di cantare \"Soldi\" di Mahmood domenica sia stata \"non una polemica\" bens\u00ec \"l'occasione per discutere di argomenti che forse non saremmo riusciti a fare entrare nel nostro programma dell'oratorio\"\u00bb. (da Avvenire.it, 18.02.2019)."}
{"id": "52007", "revid": "234493", "url": "https://it.wikipedia.org/wiki?curid=52007", "title": "Pietre di Ica", "text": "Le Pietre di Ica sono una collezione di pietre di andesite recanti una serie di incisioni superficiali, fra cui rappresentazioni di dinosauri e tecnologia avanzata. Sono state suppostamente scoperte in una grotta, dall'ubicazione sconosciuta, vicino alla citt\u00e0 di Ica, in Per\u00f9, e rese note dal medico peruviano Javier Cabrera Darquea. Nonostante sia stato riferito che una piccola quantit\u00e0 di pietre simili sia stata portata in Spagna nel sedicesimo secolo, le pietre che mostrano anacronismi sono considerate una bufala moderna, creata da agricoltori peruviani.\nLa scoperta.\nIl medico Javier Cabrera sostenne nel 1966 di aver ricevuto in regalo una pietra da un contadino locale. Sulla pietra era incisa la figura di un pesce che secondo Cabrera era di un pesce appartenente ad una specie estinta da tempi immemorabili. Sempre secondo Cabrera, altre 205 pietre descrivono una parte della metamorfosi di questo pesce.\nDisse di averne successivamente acquistate diverse dallo stesso contadino, Basilio Uchuya, che afferm\u00f2 di averne raccolte molte altre dalla riva di un fiume dopo un'alluvione. La provenienza reale delle pietre \u00e8 rimasta sconosciuta, e nessuno (tranne forse Cabrera) conosce il luogo da dove sarebbero state raccolte.\nLa raccolta di Cabrera.\nCabrera raccolse moltissime di queste pietre, e ne parl\u00f2 alla comunit\u00e0 archeologica come di una scoperta. Le loro incisioni furono giudicate fuori dal comune: alcune riprendevano uomini che combattevano con dinosauri, uomini con telescopi e che eseguivano operazioni con attrezzature chirurgiche. Su altre erano incise mappe di continenti sconosciuti. Diverse pietre furono inviate in Germania per verificare la loro datazione, punto cruciale perch\u00e9 Cabrera affermava che le pietre sembravano pi\u00f9 vecchie dei pi\u00f9 antichi esemplari di homo sapiens conosciuti.\nCabrera dichiar\u00f2 che Basilio Uschuya, un agricoltore locale, port\u00f2 le pietre alla sua attenzione dopo averle trovate in una grotta. Uschuya fu in seguito arrestato con l'accusa di vendere reperti archeologici appartenenti al governo peruviano, e ammise di averle fabbricate lui stesso, dichiarando che \u201ccreare queste pietre \u00e8 pi\u00f9 facile che lavorare la terra\u201d.\nNel 1973 Uschuya conferm\u00f2 di aver contraffatto le pietre in un'intervista con Erich von D\u00e4niken, copiando le immagini da fumetti, libri di testo e riviste.\nNel 1977, nel documentario della BBC \u201cPathway to the Gods\u201d, Uschuya cre\u00f2 una Pietra di Ica \u201cautentica\u201d con un trapano da dentista e dichiar\u00f2 di aver prodotto la patina cuocendo le pietre in sterco di vacca.\nLe Pietre di Ica catturarono l'interesse popolare quando Cabrera abbandon\u00f2 la sua carriera medica ed apr\u00ec, nel 1996, un museo dove sono esposte migliaia di pietre.\nNel 1998 l'investigatore spagnolo Vincente Paris dichiar\u00f2, dopo quattro anni di investigazioni usando microfotografie, che le pietre sono una bufala, rilevando tracce di pittura moderna e carta vetrata nelle incisioni. Inoltre, la maggioranza delle pietre sono state suppostamente ritrovate in letti di fiumi o altri luoghi esterni, e se davvero si trattasse di pietre eccezionalmente antiche la permanenza all'esterno avrebbe dovuto eroderle sostanzialmente.\nL'opinione del CICAP.\nI ricercatori del CICAP argomentano che il numero di pietre prodotte sarebbe compatibile con quelle lavorate nel corso di questi ultimi decenni dai numerosi campesinos che hanno ammesso di averne fabbricate, ponendole poi in un pollaio per dar loro una patina di antichit\u00e0. Inoltre, sempre secondo il CICAP, la qualit\u00e0 e lo stile delle incisioni cambiano col tempo dei ritrovamenti. Ovvero, i dinosauri del 1966 sono intagliati pi\u00f9 approssimativamente di quelli recenti, e lo stesso vale per il metodo di incisione, che migliora col tempo dei ritrovamenti. Entrambi questi fatti sarebbero incompatibili col ritrovamento casuale di pezzi appartenenti a un unico periodo storico."}
{"id": "52008", "revid": "47767", "url": "https://it.wikipedia.org/wiki?curid=52008", "title": "Mamerto (nome)", "text": "Origine e diffusione.\nNome di scarsissima diffusione, ricordato solo per il santo cos\u00ec chiamato, risale al latino \"Mamertus\", un nome teoforico riferito al dio Mamers, l'equivalente osco di Marte; pu\u00f2 quindi essere interpretato come \"consacrato a Mamers\".\nOnomastico.\nL'onomastico viene festeggiato l'11 maggio in onore di san Mamerto, vescovo di Vienne nel V secolo."}
{"id": "52012", "revid": "123472328", "url": "https://it.wikipedia.org/wiki?curid=52012", "title": "Mariano Armellini", "text": "Biografia.\nAllievo di Girolamo Rossi, si dedic\u00f2 all'archeologia cristiana, diventando docente al Seminario Pontificio e nel Collegio di Propaganda a Roma.\nTra le sue scoperte si pu\u00f2 menzionare la cripta di Santa Emerenziana nel cimitero sulla via Nomentana presso Sant'Agnese.\nScrisse \"Gli antichi cimiteri cristiani di Roma e d'Italia\", \"Le catacombe romane\", ma divenne celebre innanzitutto per \"Le chiese di Roma dal secolo IV al XIX\", grande opera in cui elenca moltissime chiese della citt\u00e0 anche scomparse.\nSi dedic\u00f2 con acume anche alla descrizione della vita romana nel Medioevo e nel Rinascimento."}
{"id": "52013", "revid": "123490508", "url": "https://it.wikipedia.org/wiki?curid=52013", "title": "Anadiplosi", "text": "Lanadiplosi (dal greco antico \u1f00\u03bd\u03b1\u03b4\u03af\u03c0\u03bb\u03c9\u03c3\u03b9\u03c2, \"anad\u00edplosis\", 'duplicazione') o raddoppiamento, anticamente detta anche epanastrofe o reduplicatio, \u00e8 una figura retorica, che consiste nella ripetizione dell'ultimo elemento di una proposizione all'inizio della seguente, al fine di rimarcare il legame tra le due.\n\u00c8 fra le figure retoriche inconsapevolmente pi\u00f9 usate nel linguaggio orale, con la funzione di conferire coesione all'enunciato e di fissare l'attenzione del destinatario sui concetti-chiave.\nUn esempio \u00e8 in Leopardi:\nUn altro esempio \u00e8 in Cicerone:"}
{"id": "52022", "revid": "2160814", "url": "https://it.wikipedia.org/wiki?curid=52022", "title": "Antitesi", "text": "L'antitesi (dal greco \u1f00\u03bd\u03c4\u03af\u03d1\u03b5\u03c3\u03b9\u03c2) \u00e8 una figura retorica di accostamento di due parole o frasi di significato opposto. In logica, invece, un'antitesi \u00e8 una tesi che ne contraddice un'altra posta in precedenza.\nIn linguistica.\nSecondo la definizione di Lausberg, l'antitesi \u00e8 \u00abla contrapposizione di due pensieri di variabile estensione sintattica\u00bb.\nSi possono distinguere l'antitesi di frase e l'antitesi di parole singole.\nEsempi possono essere parole di senso contrario (vita/morte), contraddittorio (vitale/non-vitale), inverso (acquistare/vendere).\nUn esempio notevole \u00e8 il seguente sonetto, contenuto nei \"Rerum vulgarium fragmenta\" di Francesco Petrarca, in cui l'antitesi \u00e8 protratta per tutto il componimento:"}
{"id": "52026", "revid": "125359785", "url": "https://it.wikipedia.org/wiki?curid=52026", "title": "Passatella", "text": "La passatella \u00e8 un gioco da osteria che ha le sue origini nella Roma antica (ne parlano Catone ed Orazio), e divenne parte della tradizione romanesca nella Roma dei Papi. Lo scopo del gioco \u00e8 quello di non far bere il vino o altre bevande alcoliche leggere ad un partecipante al fine di screditarlo o umiliarlo.\nModalit\u00e0.\nAcquistata collettivamente una damigiana di vino ci si sedeva in gruppo ad un tavolo. Con una conta si eleggeva il \"Capo\" ed il \"Sottocapo\" i quali decidevano per primi - per via gerarchica - un compagno cui passare il recipiente, in base ad una motivazione narrata con una filastrocca spesso improvvisata. Scopo del gioco era far s\u00ec che il vino fosse consumato da tutti i partecipanti tranne uno detto l\"'Ormo\", deformazione romanesca dell'albero dell'olmo, allo scopo di umiliare una persona caduta in disgrazia o lo zimbello del gruppo, che viene appunto \"fatto Ormo\".\nNon vi sono documenti che attestino l'origine della locuzione, come recita tra l'altro un manoscritto anonimo in prosa romanesca di inizio Novecento. Si suppone che essa sia dovuta alla natura della pianta, caratterizzata da un legno asciutto che non d\u00e0 frutti commestibili, oppure alla metafora di mandare l'ingenuo a reggere l'albero, normalmente saldo e robusto, mentre gli altri consumano anche la sua parte. \nUn'altra ipotesi vuole la locuzione derivante dai caratteristici rami sottili dell'olmo, i quali, in passato venivano impiegati per legare la vite. L'utilizzo del termine sarebbe pertanto riconducibile al fatto che l'olmo, pur essendo a strettissimo contatto con la vite, non ne beve il vino. \nPer la sua natura crudele e l'ubriacatura dei concorrenti, il gioco degenerava spesso in risse con uso anche di armi da taglio, talvolta con esito fatale.\nA volte pu\u00f2 degenerare fino al punto di usare armi da fuoco, anche al solo fine intimidatorio.\nSpirito del gioco.\nll vero spirito della passatella era lo \"sfott\u00f2\" e da quello, che avvelenava gli animi gi\u00e0 provati dal vino, spesso scaturivano gli atti di violenza. Al gioco partecipavano non solo comitive di amici ma spesso anche rivali in affari, per campanilismo di quartiere o pi\u00f9 frequentemente in amore e seguendo le rigide regole del gioco, si approfittava delle \"dichiarazioni di permesso o negazione della bevuta\" per dire cose sgradite ai giocatori in una sorta di tacita, condivisa zona franca, ma man mano che il tasso alcolico e la pesantezza delle dichiarazioni aumentavano, diminuiva il livello di sopportazione da parte di chi era stato \"messo in mezzo\" ovvero l'\"ormo\" fino a quando, piena la misura, si scatenava la violenza, risse, duelli rusticani e a volte c'era il morto accoltellato. L'appellativo di \"ormo\" come sopra ricordato deriva dal concetto che l'albero dell'olmo forniva non soltanto i legacci della vigna ma pi\u00f9 importanti, i paletti di sostegno, con ruolo prettamente passivo rispetto al rigoglio delle piante cos\u00ec come passivo era nel gioco, il ruolo del malcapitato preso di mira cui per tutta la serata, era negato con lazzi e prese in giro, il bere.\nRiferimenti storiografici.\nSi racconta che Papa Sisto V, preoccupato dalle risse che il gioco provocava, prov\u00f2 la passatella con alcuni dei suoi cardinali ed accadde che il pontefice si trov\u00f2 ripetutamente \"fatto Ormo\" al punto da scagliarsi contro i suoi stessi cardinali che gli impedivano di bere. Solo grazie al pronto intervento di alcuni servitori si evit\u00f2 che questa \"prova\" finisse in maniera poco consona al rango di tali giocatori.\nNel gergo romano della prima met\u00e0 del Novecento, (vedasi la narrativa di Pasolini) \"ormo\" stava ad indicare una vittima ingenua di un raggiro o qualcuno cui andavano deluse le proprie speranze di un successo, per esempio con una donna.\nVarianti.\nPer estensione, il termine passatella viene utilizzato nell'Italia centro-meridionale per tutta una serie di giochi che hanno il fine di bere in compagnia, con esiti decisamente meno cruenti di un tempo. Attestate sono anche versioni del medesimo gioco che vanno sotto il nome di \"Legge\", e altre in cui la conta iniziale \u00e8 sostituita da una mano di un comune gioco di carte. In quest'ultimo caso, si usa giocare una mano in cui vince chi detiene il punto pi\u00f9 alto di primiera; dopo che il primo giocatore che detiene il punto scopre le carte, gli altri a giro lo interpellano legandosi o meno con lui nelle alleanze che poi determinano \"i giocatori\" che bevono e gli \"olmi\". \nNel comune di Cercemaggiore, la \"passatella\" \u00e8 una variante chiamata \"iev ott\", che \u00e8 un gioco derivato dal tressette. Tuttavia, il classico gioco rimane il \"fruscio e primero\", dove si pu\u00f2 partecipare anche come il quarto. In entrambi i casi, \u00e8 possibile utilizzare carte napoletane. Anche di nota \u00e8 l'evolversi del gioco dell'asso bastoni"}
{"id": "52028", "revid": "767487", "url": "https://it.wikipedia.org/wiki?curid=52028", "title": "Henryk Dembi\u0144ski", "text": "Entr\u00f2 nell'esercito polacco nel 1809, e combatt\u00e9 sotto Napoleone contro i Russi ed a Lipsia nel 1813.\nDurante la rivoluzione polacca del 1830, fu comandante in capo. Pass\u00f2 al servizio di Mehmet nel 1833. Nell'insurrezione ungherese del 1848 Lajos Kossuth lo nomin\u00f2 comandante in capo. Fu ostacolato dalla gelosia di Gorgei e dopo la disfatta di Kapolna, diede le dimissioni. Quando si dimise anche Kossuth, fugg\u00ec in Turchia, tornando per\u00f2 nel 1850 a Parigi, dove ebbe relazioni con il gruppo di esuli polacchi dell'H\u00f4tel Lambert."}
{"id": "52041", "revid": "2771", "url": "https://it.wikipedia.org/wiki?curid=52041", "title": "Solidi", "text": ""}
{"id": "52048", "revid": "466539", "url": "https://it.wikipedia.org/wiki?curid=52048", "title": "Juan Domingo Per\u00f3n", "text": "Fu presidente dell'Argentina dal 1946 al 1955 quando venne rovesciato da un colpo di Stato militare.\nRieletto alla stessa carica nel 1973, mor\u00ec l'anno dopo, venendo sostituito dalla terza moglie Isabel Mart\u00ednez de Per\u00f3n.\nI seguaci di Per\u00f3n \u2014 originariamente chiamati anche \"descamisados\", \u00abscamiciati\u00bb, a indicare simbolicamente la provenienza dagli strati popolari della societ\u00e0 \u2014 acclamavano i suoi sforzi per eliminare la povert\u00e0 e dare maggior dignit\u00e0 al lavoro, mentre i suoi oppositori politici lo hanno considerato un demagogo e un dittatore.\nDiede vita al movimento politico conosciuto come peronismo o giustizialismo (\"justicialismo\"), che si proponeva come una terza via fra il capitalismo e il socialismo.\nPer\u00f3n costru\u00ec la sua immagine anche grazie all'aiuto della seconda moglie, Evita Per\u00f3n. Il movimento peronista fu sincretico, talora definito populista unendo il socialismo, il patriottismo e la terza via economica, con alcune similitudini col fascismo italiano (sebbene egli non abbia mai dichiarato affinit\u00e0 in tal senso) senza rinnegare, perlomeno retoricamente, la democrazia, la sovranit\u00e0 popolare e il socialismo nazionale. Si ispir\u00f2 anche alle politiche economiche keynesiane e dirigiste del New Deal di Franklin Delano Roosevelt. In politica estera sostenne il distacco dell'Argentina dall'influenza degli Stati Uniti, e al contempo una politica terzomondista, di neutralit\u00e0 e di non allineamento nei confronti dei due blocchi (filosovietico e filostatunitense) della guerra fredda. Nel 1973, durante la sua seconda presidenza, l'Argentina entr\u00f2 difatti a far parte del Movimento dei paesi non allineati.\nPer\u00f3n \u00e8 stato anche descritto come un tipico \"caudillo\" (parola che nei paesi ispanofoni indica un capo carismatico che riunisce in s\u00e9 potere politico e militare), bench\u00e9 egli nei suoi scritti abbia apertamente rifiutato questa etichetta e questo ruolo. L'ideologia peronista ha permeato - e tuttora \u00e8 molto importante - la maggior parte dei partiti politici argentini odierni, sia di destra sia di sinistra. Egli \u00e8 stato uno dei presidenti argentini pi\u00f9 discussi sia per questa mancanza di un riferimento politico ben preciso, sia per aver dato asilo ai nazisti che scappavano dai processi per crimini di guerra al termine della seconda guerra mondiale.\nPer\u00f3n non aveva vicinanze ideologiche con il nazionalsocialismo hitleriano, sebbene alcuni studiosi lo affermino, mentre erano note le simpatie verso il fascismo di Benito Mussolini (e la sua personale sintesi di nazionalismo, corporativismo e sindacalismo rivoluzionario). Il peronismo non fu mai antisemita e con la Fondazione Evita Per\u00f3n aiut\u00f2 il neonato stato di Israele, gesto ricambiato con una visita ufficiale di Golda Meir in Argentina. Durante la sua vita ebbe rapporti con la massoneria europea e, secondo alcuni, tramite la terza moglie Isabelita, ebbe un legame con Licio Gelli, capo della loggia massonica P2.\nBiografia.\nPrimi anni.\nJuan Domingo Per\u00f3n nacque a Lobos l'8 ottobre 1895, figlio di Juana Sosa Toledo, di lontane origini native tehuelche, e di Mario Tom\u00e1s Per\u00f3n, di origine spagnola, scozzese e italiana (discendente di immigrati genovesi e francesi stabilitisi a Genova dove nacque il bisnonno del generale, nel quartiere della Maddalena). Aveva un fratello maggiore, Mario Avelino (1891-1955), i cui discendenti sono i parenti pi\u00f9 prossimi di Per\u00f3n tuttora viventi. La data di nascita anagrafica \u00e8 contestata da Hipolito Barreiro che, in una sua recente pubblicazione, sostiene che il generale sia nato invece il 7 ottobre 1893 a Roque P\u00e9rez.\nFormazione militare.\nJuan Per\u00f3n entr\u00f2 nella scuola militare all'et\u00e0 di 16 anni e dopo il diploma fece rapidamente carriera nei vari gradi. \nSi spos\u00f2 la prima volta nel 1929 con Aurelia Tiz\u00f3n, morta nel 1938. Probabilmente nello stesso periodo ebbe una relazione con una donna sposata ma separata dal marito, Mar\u00eda Cecilia Demarchis de Holgado. La figlia di quest'ultima, Martha Holgado (1934-2007) ha sostenuto, chiedendo il test del DNA, di essere figlia di Per\u00f3n, e il figlio Horacio lo ritiene tuttora. La Holgado afferm\u00f2 che Juan Domingo la riconobbe segretamente, sotto il nome di Luc\u00eda Victoria Per\u00f3n.\nPrest\u00f2 servizio in Italia alla fine degli anni 1930, allievo ufficiale a Chieti e, nel ruolo di osservatore militare, frequent\u00f2 la \"Scuola centrale militare di alpinismo\" di Aosta dove prese lezioni di sci e di arrampicata da Gigi Panei e Bruno Caneva. Per\u00f3n rimase colpito dalla sintesi fascista di elementi socialisti e capitalisti, esprimendo \"apprezzamento\" per Benito Mussolini; credeva per\u00f2 che la dittatura fosse solo un passaggio verso la socialdemocrazia.\nMinistro nella giunta militare e l'incontro con Eva Duarte.\nNel giugno del 1943, con il grado di colonnello, svolse un ruolo di primo piano nel golpe militare del GOU (Grupo de Oficiales Unidos) contro il governo civile di Ram\u00f3n S. Castillo. Inizialmente sottosegretario alla guerra sotto il generale Pedro Pablo Ram\u00edrez, divenne ministro del lavoro e dello stato sociale nel novembre dello stesso anno e in seguito vicepresidente del governo e segretario alla guerra con il successivo governo del generale Edelmiro Juli\u00e1n Farrell nel febbraio 1944. Il 15 gennaio 1944 la citt\u00e0 di San Juan venne distrutta da un terremoto causando pi\u00f9 di diecimila morti. Promosso sottosegretario al Departamento Nacional del Trabajo (Il Ministero del lavoro), con lo scopo di raccogliere i fondi per la ricostruzione del paese, decise di organizzare un festival affidato a una commissione di artisti, tra i quali anche Eva Duarte, la futura moglie. Il 22 gennaio 1944 durante il festival, al quale parteciparono anche militari dell'esercito e della marina, Evita e Per\u00f3n si incontrarono.\nGi\u00e0 nel febbraio seguente decisero di andare a vivere insieme nel nuovo appartamento di Evita, situato in \u201cCalle Posadas\u201d. La carriera artistica di Eva continuava ad ampliarsi e nell'arco di quell'anno venne anche nominata presidente del sindacato chiamato Associazione Radicale Argentina. Evita Per\u00f3n (1919-1952) da lui sposata il 2 ottobre 1945 e diventando quindi la sua seconda moglie, divenne in breve tempo molto famosa e le fu assegnato l'affettuoso diminutivo di \"Evita\"; aiut\u00f2 il marito con il sostegno del sindacato e dei gruppi femminili e gest\u00ec gran parte dell'attivit\u00e0 propagandistica del coniuge.\nLa \"rivoluzione peronista\".\nCostretto alle dimissioni dal governo dai suoi oppositori all'interno delle stesse forze armate, il 9 ottobre del 1945, Per\u00f3n fu arrestato poco dopo; il 16 ottobre fu internato all'ospedale militare di Buenos Aires per una malattia, vera o fittizia. Lo stesso giorno la CGT (Confederazione Generale del Lavoro) si riun\u00ec e proclam\u00f2 uno sciopero di ventiquattr'ore per il 18 ottobre ma il popolo esausto inizi\u00f2 a non dare pi\u00f9 ascolto nemmeno ai sindacati. Il 17 ottobre, senza che nessuno avesse dato l'ordine, non ci fu lo sciopero ma la rivoluzione (chiamata la \u201cmarcia dei descamisados\u201d).\nI \u201cdescamisados\u201c occuparono Plaza de Mayo esigendo la liberazione di Per\u00f3n, e gli stessi generali che lo avevano arrestato furono costretti a richiamarlo al Governo. Quel 17 ottobre, \"il giorno della lealt\u00e0\", sotto il cielo incandescente, gli uomini sudati a causa del gran caldo si erano tolti le camicie, di conseguenza la parola dispregiativa \u201cdescamisados\u201d (gli scamiciati), usata dal quotidiano \"La Prensa\", divenne la parola che da allora in poi avrebbe designato il popolo peronista..\nL'elezione a Presidente.\nDopo il matrimonio Per\u00f3n fu occupato con la campagna elettorale per le presidenziali. \nIl 26 dicembre 1945 Evita e Per\u00f3n partirono in tourn\u00e9e elettorale con un treno che venne battezzato \u201cEl Descamisado\u201d, per raggiungere il Nord del paese; a questo ne seguirono altri. La grande novit\u00e0 di quei viaggi fu soprattutto la presenza di una donna sul treno poich\u00e9 fino ad allora nessuna moglie aveva mai accompagnato il proprio marito durante una tourn\u00e9e del genere.\nEvita, durante i viaggi, non aveva mai tenuto un discorso; il 4 febbraio 1946, pochi giorni prima della fine della campagna elettorale al Centro Universitario Argentino, un'associazione di donne, organizz\u00f2 un incontro per sostenere la candidatura di Per\u00f3n. Il futuro Presidente, non sentendosi molto in forma, decise di dare ad Evita l'opportunit\u00e0 di parlare al pubblico; il risultato fu disastroso perch\u00e9 il pubblico reclam\u00f2 con rabbia la presenza di Per\u00f3n e imped\u00ec cos\u00ec ad Evita di poter pronunciare il suo discorso. Il supporto popolare gli apr\u00ec la strada per la candidatura alla Presidenza della Repubblica, che si concretizz\u00f2 con il 56% dei voti ricevuto nelle elezioni generali del 24 febbraio 1946.\nNel 1947 fond\u00f2 il \"Partito unico della rivoluzione\", che venne chiamato inizialmente Partito Peronista. Evita si occup\u00f2 di organizzare i sindacati e i gruppi femminili. Una delle battaglie combattute e vinte da Evita Per\u00f3n fu quella che port\u00f2 al riconoscimento dell'uguaglianza dei diritti politici e civili tra gli uomini e le donne con la legge 13.010 presentata il 23 settembre del 1947; il suo impegno per la dignit\u00e0 della donna fu costante e la condusse il 26 luglio del 1949 alla fondazione del Partito Peronista Femminile (PPF). Per\u00f3n, dopo la vittoria alle elezioni, deteneva molti incarichi e non poteva dedicarsi, come aveva fatto negli anni precedenti, ai diritti dei lavoratori.\nFu Eva che si interess\u00f2 a fare da intermediaria tra le richieste ed i problemi degli operai e Per\u00f3n. L'efficienza della donna venne ricompensata con l'assegnazione di un ufficio all'interno della Segreteria (ministero) del Lavoro. Fervente visitatrice di fabbriche, scuole, ospedali, sindacati, club sportivi e culturali, Eva si guadagn\u00f2 la fiducia del popolo ma in particolare dei lavoratori e dei sindacalisti, stabilendo una forte ma anche complicata relazione con loro. Un anno dopo le elezioni, Evita venne incaricata di rappresentare suo marito in un tour che comprendeva come prima tappa la Spagna, successivamente l'Italia ed il Vaticano, la Francia, il Portogallo, la Svizzera, il Brasile ed infine l'Uruguay.\nPolitica del governo Per\u00f3n.\nPer\u00f3n persegu\u00ec una politica sociale che mirava all'aumento di potere della classe operaia. Espanse enormemente il numero di lavoratori iscritti al sindacato e contribu\u00ec a rafforzare la potente Confederazione Generale del Lavoro (CGT). Dichiaratamente anti-americano e anti-britannico, cos\u00ec come anticomunista, defin\u00ec questa come la \u00abterza posizione\u00bb (definizione ripresa in seguito da numerosi movimenti antagonisti radicali europei, compresi quelli italiani di estrema destra) tra il capitalismo e il comunismo. Per\u00f3n spinse molto anche verso l'industrializzazione del paese: nel 1947 annunci\u00f2 il primo piano quinquennale per dare un aiuto alle industrie che aveva appena nazionalizzato, comprese quelle di propriet\u00e0 estera. La sua ideologia, soprannominata peronismo o giustizialismo (fusione tra \"giustizia\" e \"socialismo\"), e che ebbe come sbocco istituzionale la costituzione del Partito Giustizialista (\"Partido Justicialista\"), ebbe grande influenza tra i partiti politici argentini.\nIl primo governo Per\u00f3n godette di una congiuntura favorevole grazie alle abbondanti riserve di oro e valuta straniera, con un saldo commerciale positivo e un mercato interno in espansione. Ci\u00f2 favor\u00ec un ampio processo di redistribuzione della ricchezza ma anche una continuazione della contrapposizione peronismo-antiperonismo, visto il carattere autoritario del governo. Questo infatti oper\u00f2 una serie di arresti nei confronti dei gruppi legati al marxismo ed alla lotta di classe: i settori sindacali internazionalisti - tra cui Cipriano Reyes ed altri dirigenti che collaborarono alla sua liberazione l'anno precedente - e sciolse lo stesso Partito Laburista d'Argentina per creare quello Giustizialista.\nIl peronismo venne visto comunque come una rivoluzione delle classi sfruttate, ed Evita afferm\u00f2 che esso doveva essere rivoluzionario o non sarebbe stato nulla. Nel primo piano quinquennale argentino venne creato l'Istituto di promozione e intercambio (IAPI), si nazionalizzarono il Banco Centrale, le imprese dei servizi pubblici (ferrovie, acqua, gas, telefoni) e si diede impulso all'edilizia popolare e all'alfabetizzazione delle classi pi\u00f9 povere.\nIl sistema formatosi provoc\u00f2 l'allontanamento dei potentati economici e finanziari statunitensi ed inglesi, realizzando una sintesi tra industria nazionale e lavoratori, in una terza via interclassista tra capitalismo e comunismo simile al corporativismo del regime fascista italiano, di cui Per\u00f3n ammirava anche il progetto mai del tutto attuato della socializzazione delle industrie. Nello stesso periodo l'economia cominci\u00f2 a perdere posizioni a causa dell'esaurimento delle riserve internazionali accumulate durante la guerra, ovvero quando l'Argentina costituiva la sesta potenza economica mondiale.\nPer\u00f3n volle innovare anche l'architettura costituzionale dello Stato: la nuova Costituzione argentina del 1949, accanto al tradizionale sistema repubblicano e formalmente democratico, in polemica con la concezione capitalista e liberista, recepiva una forte impronta sociale e solidaristica, riprendendo la formulazione della funzione sociale della propriet\u00e0 in termini simili sia alla Costituzione italiana dell'anno precedente che della dannunziana Carta del Carnaro del 1920. Riconosceva inoltre il diritto di sciopero, alla salute ed all'istruzione e limitava la libera concorrenza con l'istituzione del monopolio del commercio estero da parte dello Stato; limit\u00f2 la stampa e vennero fatti chiudere i quotidiani \"La Vanguardia\", \"La Prensa\" e \"La Naci\u00f3n\".\nSuccessivamente, per\u00f2, l'ostilit\u00e0 della Chiesa cattolica, in comunione con quella angloamericana e dei potentati economico-finanziari, sindacali e dei partiti tradizionali interni determineranno il crollo del sistema peronista.\nRapporti con la Chiesa cattolica.\nLa prima fase di collaborazione.\nInizialmente i rapporti con le gerarchie ecclesiastiche furono buoni, e il peronismo non fu affatto antireligioso, ma essi si incrinarono quando Per\u00f3n facilit\u00f2 il divorzio, introducendo leggi che ostacolavano l'istruzione religiosa. In ogni caso, Per\u00f3n si mostr\u00f2 sempre contrario all'aborto ritenuto un mezzo colonialista di controllo dei paesi meno sviluppati. Il governo di Juan Domingo Per\u00f3n in un primo momento fu legato alle Forze Armate, e l'esercito e la Chiesa erano all'epoca considerati il baluardo contro le ideologie socialiste e comuniste. La Chiesa, inoltre, sosteneva la dottrina politica della \"giustizia sociale\", e condivideva col peronismo l'idea che fosse compito dello Stato mediare nei conflitti di classe e livellare le diseguaglianze sociali.\nCi furono, tuttavia, negli anni seguenti, settori della Chiesa cattolica, gi\u00e0 reduce dai provvedimenti antiecclesiastici del Messico di Calles un ventennio prima, che accusavano il peronismo di statalismo, anche per l'eccessiva interferenza del governo nazionale nella vita privata e in contesti che non gli competevano. Il motivo della critica era dovuto anche al fatto che spesso lo Stato peronista invadeva le sfere tradizionalmente di competenza della Chiesa nel momento in cui si interessava, ad esempio, dei piani di assistenza e della pubblica educazione. Molte alte gerarchie ecclesiali argentine erano rimaste alleate della vecchia oligarchia, nonostante la Costituzione del 1949 trattasse con moltissimo riguardo il cattolicesimo, rendendolo religione di Stato nell'articolo 2, e affermasse che il Presidente dovesse essere un cattolico.\nNel 1946 il Senato approv\u00f2 una legge che riaffermava e confermava tutti i decreti stabiliti dalla giunta militare del precedente governo dittatoriale. Tra questi decreti c'era anche la legge sull'istruzione religiosa obbligatoria varata nel 1943. Questa legge era stata duramente discussa alla Camera dei Deputati, ed era passata solo grazie al voto dei peronisti. Gli argomenti che apportarono a favore della legge furono nazionalistici ed antiliberali: si sottoline\u00f2 il legame esistente tra l'identit\u00e0 della nazione e il profondo cattolicesimo della Spagna, e si enfatizz\u00f2 il ruolo che la religione avrebbe avuto nella formazione delle coscienze e della societ\u00e0.\nLa rottura e la scomunica di Per\u00f3n.\nQuesta riaffermazione della legge sull'educazione religiosa, tuttavia, limit\u00f2 i poteri della Chiesa dando ragione a coloro che all'interno della stessa Chiesa tacciavano il peronismo di statalismo: i programmi scolastici e i contenuti dei libri di testo erano responsabilit\u00e0 dello Stato, il quale avrebbe potuto consultare le autorit\u00e0 ecclesiastiche qualora ce ne fosse stato bisogno; le altre materie scolastiche continuarono ad essere insegnate secondo lo spirito della \"Legge 1420\" del 1884, e quindi continuarono a seguire la tradizione laicista dello stile di formazione argentina; l'educazione scolastica divenne un mezzo di propaganda per il culto della personalit\u00e0 del Presidente e di sua moglie Eva; nel giugno 1950, infine, Per\u00f3n nomin\u00f2 Armando M\u00e9ndez San Mart\u00edn, un massone anticattolico, Ministro della Pubblica Istruzione, cominciando a guardare la Chiesa con sospetto.\nDurante il suo secondo mandato Per\u00f3n non condivise l'aspirazione della Chiesa a promuovere partiti politici cattolici. Infine, alcune leggi peroniste provocarono malumori tra i vescovi: nel 1954 il governo soppresse l'educazione religiosa nelle scuole, tent\u00f2 di legalizzare la prostituzione, di far passare una legge sul divorzio, e di promuovere un emendamento costituzionale per separare completamente Stato e Chiesa. Per\u00f3n, poi, accus\u00f2 pubblicamente il clero di sabotaggio. Il 14 giugno 1955, durante la festa del Corpus Domini, i vescovi Manuel Tato e Ram\u00f3n Novoa fecero discorsi antigovernativi. Fu il punto di rottura: durante quella stessa notte gruppi di peronisti attaccarono e bruciarono alcune chiese di Buenos Aires; Per\u00f3n divenne apertamente anticlericale e, due giorni dopo questi fatti, venne scomunicato da papa Pio XII (la scomunica sar\u00e0 revocata molti anni dopo da papa Paolo VI), che precedentemente lo aveva anche insignito dell'Ordine di Pio IX.\nLa rielezione, il golpe e l'esilio.\nPer\u00f3n rivinse le elezioni presidenziali dell'11 novembre 1951 con un ampio consenso, il 62% dei voti.\nIl paese per\u00f2 fu escluso dalle agevolazioni del piano Marshall americano per i paesi europei, con il conseguente principio di avvicinamento all'Unione Sovietica, e questo danneggi\u00f2 l'economia argentina, e in particolare il settore agricolo, tradizionale esportatore verso l'Europa. La perdita del sostegno della Chiesa, l'approfondimento di un modello di giustizia sociale e la stessa morte della moglie (nel 1952 a causa di un cancro) portarono in quegli anni a una crisi economica e sociale e a una perdita del consenso popolare. Nello stesso anno, Per\u00f3n si attribu\u00ec il titolo onorifico di \"Libertador de la Rep\u00fablica\" (che richiamava gli appellativi degli eroi sudamericani Sim\u00f3n Bol\u00edvar e Jos\u00e9 de San Mart\u00edn), mentre nomin\u00f2 Eva (circa due mesi prima della morte) \"Leader spirituale della Nazione Argentina\".\nTre anni dopo avvenne un sanguinoso tentativo di colpo di Stato da parte di un settore delle forze armate argentine, composto in particolare da militari della Marina. Il 16 giugno 1955 aerei dell'aviazione navale bombardarono Plaza de Mayo, dove il presidente avrebbe dovuto tenere un comizio, fallendo nell'obiettivo di uccidere Peron ma provocando la morte di centinaia di civili. Truppe dell'esercito, leali a Per\u00f3n, sconfissero i golpisti, molti dei quali fuggirono all'estero. Per\u00f3n cambi\u00f2 ministro dell'interno e della Marina e tent\u00f2 una democratizzazione, autorizzando i vecchi partiti a servirsi dei media, ma la cosiddetta \"Revoluci\u00f3n Libertadora\", sostenuta dai settori antiperonisti delle forze armate, da dirigenti civili radicali, conservatori e socialisti e anche da alcuni settori della Chiesa, port\u00f2 ad un nuovo colpo di Stato, realizzatosi il 19 settembre 1955. \nMentre settori del movimento giustizialista erano pronti a prendere le armi, Per\u00f3n, per evitare che nel paese scoppiasse la guerra civile, and\u00f2 in esilio in Paraguay, delegando il potere a una giunta militare con il generale Eduardo Lonardi. Il movimento peronista fu dichiarato illegale in Argentina, che di fatto avr\u00e0 elezioni non democratiche fino al 1973. Per\u00f3n si rec\u00f2 cos\u00ec in esilio in Paraguay, da dove infine ripar\u00f2 a Madrid, dove Francisco Franco gli diede asilo politico. Spos\u00f2 poi in terze nozze una famosa cantante e ballerina di un night club, Isabel Mart\u00ednez Cartas, nota anche come Isabelita Per\u00f3n. Ad una intervista della tv inglese, che gli chiese cosa intendesse fare per tornare in Argentina, Per\u00f3n rispose: \"Nulla. Faranno tutto i miei nemici\". Fu revocata la Costituzione del 1949 e riaperto il carcere di Ushuaia (chiuso nel 1947 da Per\u00f3n a causa delle sue pessime condizioni) per detenuti politici; inoltre fu messo al bando anche il Partito Comunista e reintrodotta la pena capitale anche per i civili (abolita dopo il 1916, rimase in vigore dagli anni Sessanta fino al 1984), al di fuori dell'ambito militare (dove era prevista dal Codice penale del 1951), tutte cose che Per\u00f3n aveva rifiutato di fare durante il suo governo.\nNel giugno 1956 gruppi di militari filo-peronisti tentarono un contro colpo di stato con il generale Juan Jos\u00e9 Valle, ma il tentativo fall\u00ec e molti di loro furono fucilati. In Argentina, la fine degli anni 1950 ed i anni 1960 furono segnati da frequenti cambi di governo e da un'insufficiente crescita economica, con continue rivendicazioni sociali e sindacali. I diversi governi che si succedettero, dopo elezioni in cui al partito giustizialista era vietato presentarsi, approfondirono un modello di dipendenza dalle potenze capitaliste portando l'Argentina ad un progressivo impoverimento.\nIl Partito giustizialista fu riammesso brevemente alle elezioni nel 1962. Alla fine degli anni sessanta e nei primi anni 1970, si apr\u00ec la strada al ritorno di Per\u00f3n. Il generale Alejandro Agust\u00edn Lanusse si impossess\u00f2 militarmente del potere nel marzo del 1971 e dichiar\u00f2 l'intenzione di ripristinare la democrazia costituzionale a partire dal 1973. Dall'esilio, Per\u00f3n sostenne i peronisti di sinistra e le organizzazioni sindacali pi\u00f9 attive.\nIl ritorno e la morte.\nPer\u00f3n torn\u00f2 cos\u00ec in Argentina dall'esilio il 17 novembre 1972 e vi rest\u00f2 per un mese, incontrando il leader dei radicali per lanciare un messaggio di concordia tra le forze politiche, mentre l'11 marzo del 1973 si tennero in Argentina le elezioni generali. A Per\u00f3n fu impedito di concorrere, ma fu ammesso il suo partito. Gli elettori votarono come presidente il suo candidato, H\u00e9ctor Jos\u00e9 C\u00e1mpora, peronista di sinistra, che ottenne il 49,5%. Appena entrato in carica C\u00e1mpora si dimise nel luglio dello stesso anno, spianando la strada a nuove consultazioni, dove poteva candidarsi Per\u00f3n. Per\u00f3n, dall'esilio nella Spagna franchista, aveva abbandonato i suoi propositi populisti e neosocialisti del periodo con Evita, avvicinandosi molto di pi\u00f9 alla destra, anche se di certo in maniera slegata dagli Stati Uniti e dalle dinamiche della guerra fredda. \u00c8 certo che il suo rientro fu favorito da una lunga trattativa con il governo militare di Lanusse tramite il governo spagnolo di Francisco Franco.\nPer\u00f3n aveva sostenuto il movimento dei \"montoneros\", costituito dall'ala pi\u00f9 \"socialista\" dei suoi sostenitori, i quali speravano ancora che dopo il suo rientro in Argentina avrebbe messo la nazione sulla strada per la costruzione di una \"Patria Socialista\". A capo era stato designato il peronista Jorge Ricardo Masetti, amico di Che Guevara e fondatore di Prensa Latina assieme a Fidel Castro, che organizz\u00f2 le diverse forze rivoluzionarie peroniste, ma scomparve nel nulla, probabilmente assassinato, nel 1964. Guevara e Per\u00f3n avevano un rapporto di stima reciproca: il rivoluzionario invi\u00f2 al generale, tramite Castro, una copia autografa del suo libro \"La guerra di guerriglia\" con la dedica \"\u00abDa un ex oppositore evoluto, con ogni affetto e simpatia, a Juan Domingo Per\u00f3n\u00bb\"; nel loro secondo e ultimo incontro (1967), Per\u00f3n cerco di dissuadere il Che dalla sua spedizione boliviana dove trover\u00e0 la morte con queste parole: \"\u00abNon sopravviverai in Bolivia. Sospendi questo piano. Cerca delle alternative. (...) Non suicidarti\u00bb\". Lo defin\u00ec \"il pi\u00f9 grande rivoluzionario\", anche se espresse dubbi sull'uso della guerriglia e in altre occasioni parl\u00f2 di Guevara come di \"\u00abun utopista immaturo - ma uno di noi - e sono felice che sia cos\u00ec, perch\u00e9 fa venire agli yankee un vero mal di testa\u00bb\".\nDopo la vittoria elettorale, avvenuta l'11 marzo 1973, del \"Fronte Giustizialista di Liberazione\" (costituito dal Partito Giustizialista, dal Partito Conservatore Popolare e dal Partito Socialista Unificato), Per\u00f3n, rientrato in Argentina, si stacc\u00f2 dai suoi sostenitori di sinistra e si avvicin\u00f2 sempre pi\u00f9 alla destra e all'ala conservatrice.\nIl giorno del ritorno, il 20 giugno, circa tre milioni di sostenitori si radunarono presso l'aeroporto di Ezeiza per attendere l'arrivo in aereo del loro leader, dopo 18 anni di esilio in Spagna. Alcuni cecchini, per\u00f2, spararono sulla folla inerme radunata all'aeroporto e 13 persone vennero uccise, oltre a 200 feriti. Si deline\u00f2 presto una marcata e definitiva cesura tra il peronismo di sinistra (i Montoneros, la chiesa cattolica militante e terzomondista e tutte quelle organizzazioni che avevano combattuto per riportare Per\u00f3n in patria) ed il peronismo di destra (nazionalisti, conservatori).\nPer\u00f3n vinse cos\u00ec la tornata elettorale del 23 settembre con il 62% dei consensi, divenendo presidente per la terza volta, nell'ottobre del 1973 e affidando a sua moglie Isabel il ruolo di vicepresidente. Il nuovo regime peronista per\u00f2 si disfece presto per via dei conflitti tra i sostenitori di sinistra e quelli di destra e a causa di numerosi morti negli scontri.\nNe deriv\u00f2 una vera e propria dichiarazione di guerra tra movimento e governo. Ci furono episodi di guerriglia e terrorismo da parte di gruppi armati e da parte di filogovernativi (come l'Alianza Anticomunista Argentina o Tripla A, a cui appartenevano i responsabili del massacro di Ezeiza), fedeli alle linee di Isabel Per\u00f3n. I montoneros eseguirono numerosi atti dimostrativi e anche alcuni sequestri e omicidi. Nel tentativo di ristabilire l'ordine pubblico, il governo deliber\u00f2 alcuni provvedimenti di emergenza.\nIl peronismo di governo, per influenza di Isabel e altri ministri, tra cui il potente massone Jos\u00e9 L\u00f3pez Rega, detto \"el brujo\", \"lo stregone\", anticomunista accanito, fondatore della Tripla A (che aveva contribuito a far crescere sottraendo segretamente fondi al suo ministero) e uomo di fiducia del capo della P2, il faccendiere italiano Licio Gelli, divenne un governo di centro-destra, auspicato dai militari al governo sino dal marzo '73; l'anziano Per\u00f3n fu usato per accreditarsi presso il popolo. I gruppi peronisti radicali, come i montoneros, ne divennero nemici, e lo stesso Presidente li critic\u00f2 pesantemente, dopo che essi assassinarono alcuni uomini politici vicini a Per\u00f3n, tra cui il suo collaboratore Jos\u00e9 Ignacio Rucci. Essi continueranno ad accreditare la tesi di un Per\u00f3n \"usato\" dall'ala conservatrice, nonostante gli eventi degli ultimi mesi di vita del Presidente.\nDurante le celebrazioni della festa dei lavoratori, il 1\u00ba maggio 1974, il presidente Per\u00f3n, a fronte di una piazza gremita per la met\u00e0 di simpatizzanti dei Montoneros, a seguito dei cori e degli slogan della piazza, rinunci\u00f2 al suo discorso sul sindacalismo e si lanci\u00f2 in una violenta invettiva contro il movimento montonero. I rappresentanti ed i sostenitori del movimento se ne andarono sbigottiti da Plaza de Mayo, dove aveva avuto luogo il discorso, e dopo la morte di Per\u00f3n, avvenuta esattamente due mesi dopo, l'organizzazione si diede alla clandestinit\u00e0 e annunci\u00f2 il ritorno alla lotta armata per fronteggiare il peronismo ufficiale, in un caos di violenza.\nIl vicino Cile aveva sub\u00ecto intanto la reazione degli Stati Uniti alle sue politiche anti-imperialiste, che pilotarono un golpe anticomunista contro il socialista Salvador Allende (orchestrato peraltro dagli stessi ministri militari da lui imbarcati nel 1972 dopo aver perso l'appoggio dei democristiani), preludio a quello che sarebbe successo pi\u00f9 tardi in Argentina. Bench\u00e9 Allende avesse avuto buoni rapporti con i peronisti e il politico giustizialista non vedesse di buon occhio le ingerenze americane, Per\u00f3n non pot\u00e9 schierarsi contro Pinochet, a causa della fragilit\u00e0 della situazione interna, o non volle farlo a causa del suo anticomunismo. Il leader argentino incontr\u00f2 pubblicamente il dittatore cileno nel 1974, come l'anno precedente aveva incontrato lo stesso Allende.\nIl presidente soffriva da tempo di numerosi problemi di salute, complicati da una polmonite, al punto che dovette subito demandare alla moglie gran parte del lavoro politico, e negli ultimi mesi fu privo ormai di poteri decisionali, accentrati nelle mani di Isabel; in particolare era affetto da una cardiopatia ischemica cronica con insufficienza cardiaca. Juan Domingo Per\u00f3n mor\u00ec improvvisamente il 1\u00ba luglio 1974 nella villa di Quinto de Olivos (periferia di Buenos Aires), colpito, durante una broncopatia, da infarto miocardico acuto.. Una folla imponente partecip\u00f2 ai funerali a Buenos Aires. Il corpo di Per\u00f3n venne sepolto temporaneamente nella cripta ricavata sotto la villa, in attesa della costruzione di un mausoleo.\nLa successione.\nCon molti problemi politici ancora non risolti, a lui succedette la consorte Isabel che, in qualit\u00e0 di vicepresidente, venne automaticamente nominata Presidente \"ad interim\" fino alla fine del mandato. La vedova ed erede organizz\u00f2 imponenti funerali di stato e fece imbalsamare il corpo di Per\u00f3n, ponendolo temporaneamente nella cappella della sua casa presidenziale, in attesa della costruzione di un mausoleo - il quale, a causa degli sconvolgimenti politici successivi, non sarebbe stato completato - dove avrebbe dovuto essere trasferito anche il corpo di Evita.\nIsabelita Per\u00f3n, appoggiata dall'esercito, inizi\u00f2 una pesante repressione degli oppositori (che avrebbe portato poco dopo al fenomeno dei \"desaparecidos\"), ma si dimostr\u00f2 incapace di controllare il governo, concedendo molto potere a L\u00f3pez Rega e agli anticomunisti pi\u00f9 estremi, finch\u00e9 stante una situazione politica ed economica disastrosa, fu rovesciata, analogamente ad Allende, da un golpe, organizzato dagli stessi militari il 24 marzo 1976, ed in seguito esiliata in Spagna.\nIl suo esecutivo fu sostituito da una giunta militare (durata fino al 1983), presieduta fino al 1981 dal tenente generale Jorge Rafael Videla, che applicando semplicemente alla lettera il decreto 261/75, promulgato dalla stessa Per\u00f3n (detto decreto dell'\"annientamento dell'azione di sovversione\"), intensific\u00f2 i metodi di repressione di Isabelita e diede inizio agli anni del terrorismo di stato; durante questo periodo furono sequestrati, torturati, uccisi e fatti scomparire da 30.000 a 40.000 argentini, la maggioranza cittadini comuni (operai, sindacalisti, studenti), tra gli oppositori molti comunisti, democratici e moltissimi peronisti, soprattutto di sinistra (in buona parte montoneros).\nIl Partito Comunista Argentino, fedele alle direttive sovietiche che non volevano rompere i rapporti con Buenos Aires, si schier\u00f2 tuttavia contro i peronisti (peraltro ormai percepiti come un movimento di destra), non prendendo posizione contro il governo. I montoneros rimasero in balia della repressione, considerati come \"guerriglieri marxisti\" e massacrati cos\u00ec insieme a migliaia di cittadini. Durante la dittatura militare vennero proibiti, oltre ai riferimenti comunisti, riferimenti pubblici al peronismo, quali lodare o inneggiare a Per\u00f3n o ad Evita, cosa considerata \"azione sovversiva\".\nI dubbi sulle origini.\nL'esatta data e il luogo di nascita di Peron sono state messe a volte in discussione. L'anagrafe \u00e8 contestata da Hipolito Barreiro, che nella sua pubblicazione \"Juancito Sosa, un indio Tehuelche\" sostiene che Juan Per\u00f3n non \u00e8 nato a Lobos l'8 ottobre 1895, ma a Roque P\u00e9rez il 7 ottobre 1893, e che fosse per met\u00e0, da parte di madre, un nativo americano della Patagonia, e non soltanto di lontane origini imparentato con questa etnia. Barreiro ha sostenuto che fosse inoltre un figlio nato prima del matrimonio e poi legittimato con le nozze, fatto che fu tenuto nascosto con un falso certificato di battesimo e un falso atto di nascita ottenuti per vie traverse dalla nonna, in modo che potesse essere ammesso al collegio militare, dato che all'epoca l'esercito argentino accettava solo figli legittimi di genitori cattolici ed escludeva anche gli aspiranti cadetti di diretta origine \"india\".\nLa teoria \"sarda\".\nSecondo una teoria pseudostorica, sostenuta e argomentata da alcuni giornalisti sardi (Peppino Canneddu, Gabriele Casula e Giovanni Maria Bellu), Per\u00f3n sarebbe stato, in realt\u00e0, un emigrato sardo, tale Giovanni Piras di Mamoiada, inventatosi natali argentini per sfuggire alla coscrizione durante la prima guerra mondiale. La notizia del Per\u00f3n sardo appare per la prima volta nel marzo del 1951.\nIl ricercatore Raffaele Ballore pare demolire per\u00f2 scientificamente la teoria sarda, anche ripercorrendo le orme del vero immigrato.\nInoltre sono sottolineate le gravi lacune nella ricerca e la confusione delle vite del Piras e del presidente Juan Per\u00f3n. I cognomi, con diverse grafie, \"Per\u00f3n\", \"Per\u00f2n\" e \"Peron\" sono diffusi rispettivamente in paesi di lingua spagnola, in Francia e in Italia. Il cognome Per\u00f2n risulta essere comune soprattutto nella regione francese della Bretagna, mentre Peron \u00e8 diffuso in Italia, ma in Veneto e non in Sardegna, soprattutto nelle province di Padova e Vicenza.\nSecondo un giardiniere della Casa Rosada, di origine sarda, Per\u00f3n avrebbe, invece, confidato di avere un nonno proveniente dal Regno di Sardegna (che all'epoca comprendeva anche Piemonte e Liguria). Teorie a parte, lo stesso Juan Per\u00f3n dichiar\u00f2 pubblicamente di avere origini sarde, fatto riportato anche in alcune biografie. Suo bisnonno, tale Tom\u00e1s Mario Per\u00f3n (1803-1856), nato a Genova da padre francese e madre ligure, emigr\u00f2 in Argentina nel 1831. (Genealogia franco-italiana documentata completa nel capitolo 7 del libro digitale gratuito http://www.mamoiada.org/_pdf/LetteraAperta.pdf)\nLa scrittrice argentina Luisa Valenzuela, haromanzato un ipotetico legame fra Piras e Per\u00f3n nel romanzo \"La m\u00e1scara sarda\", pubblicato in Argentina da Seix Barral.\nProfanazione della tomba e traslazione della salma.\nIl corpo di Per\u00f3n venne in seguito riesumato e tolto dalla cripta della residenza di Olivos, rimanendo poi a lungo nel cimitero della Chacharita a Buenos Aires, dove i militari lo avevano fatto seppellire nel 1976, quando il dittatore Videla aveva ordinato la distruzione del mausoleo in costruzione. Nel giugno del 1987 degli ignoti, utilizzando una copia delle chiavi, trafugarono le mani del presidente argentino, mutilandone cos\u00ec il corpo tramite una sega elettrica, rubando anche alcuni oggetti sepolti con lui (come la spada ornamentale della sua uniforme militare e una poesia scritta dalla moglie Isabel) e chiedendo un riscatto pari a otto milioni di dollari al Partito Giustizialista, il cui segretario rifiut\u00f2 di pagare. Della vicenda non se ne seppe pi\u00f9 nulla, nonostante vi siano stati alcuni indagati e perfino morti misteriose, tra cui quella del giudice titolare dell'inchiesta; una ricerca di Damian Nabot e David Cox ha sostenuto che la P2 di Licio Gelli fosse coinvolta nella dissacrazione del corpo di Per\u00f3n, per una sorta di atto rituale.\nC'\u00e8 chi disse, tra cui lo stesso magistrato che si era occupato del caso, che le impronte digitali di Per\u00f3n (o un anello particolare che portava al dito, su cui secondo i ricercatori era inciso forse un codice bancario) servissero alla P2 per accedere ai presunti conti segreti svizzeri dell'ex presidente e di Evita (conti a cui per\u00f2 secondo altri, lo stesso Per\u00f3n non aveva pi\u00f9 potuto accedere dopo la morte della moglie e il sequestro del cadavere mummificato); tali conti avrebbero contenuto parte dei cospicui pagamenti che i nazisti in fuga avrebbero versato all'Argentina per ottenere i passaporti.\nUn'altra ipotesi \u00e8 che fosse semplicemente opera di criminali comuni, che speravano di ottenere un cospicuo riscatto, o ancora di antiperonisti che volevano lanciare un segnale intimidatorio, poich\u00e9 le mani di Per\u00f3n facevano parte dell'immaginario collettivo in quanto egli era uso ad alzarle entrambe per salutare la folla, e il fatto di amputarle (come accaduto alle mani di Che Guevara), era di certo un atto di sfregio diretto all'anima peronista profonda dell'Argentina. Fu ipotizzato infine anche un coinvolgimento dei militari.\nIl 17 ottobre 2006, anniversario del \"giorno della lealt\u00e0\" e festa annuale della rivoluzione peronista, sotto la presidenza di N\u00e9stor Kirchner, peronista di sinistra e, come la moglie Cristina Fern\u00e1ndez, ex simpatizzante dei Montoneros durante la dittatura, il feretro di Per\u00f3n, avvolto nella bandiera argentina, \u00e8 stato traslato con una grande cerimonia civile nella sua definitiva sistemazione, una tomba costruita appositamente in un terreno di propriet\u00e0 del defunto leader e della seconda moglie Evita; la sepoltura si trova all'interno della tenuta della sua villa \"Quinta 17 de Octubre\", situata a San Vicente (provincia di Buenos Aires). Durante la cerimonia di trasferimento ci sono stati scontri armati e proteste da parte di antiperonisti e oppositori del governo kirchnerista. Anche alcuni parenti di Per\u00f3n hanno criticato o tentato di impedire questa scelta. Nel nuovo mausoleo, secondo il progetto originario, avrebbe dovuto essere traslato anche il corpo di Evita, sepolto al cimitero della Recoleta, cosa finora non avvenuta.\nLa figura di Per\u00f3n fuori dall'Argentina.\nLa sua posizione ideologica ebbe in Italia un'accoglienza calorosa, alla sua assunzione di potere in Argentina. Nei manifesti politici dell'epoca, infatti, sia il Partito Comunista Italiano, sia il Movimento Sociale Italiano esaltarono la sua ascesa, sottolineando le affinit\u00e0 ideologiche che l'avrebbero collegato potenzialmente a questa o quella formazione politica italiana. Il Peronismo riscosse successo e simpatia sia nella destra che nella sinistra radicale. Tuttavia il PCI, in occasione del viaggio di Evita in Italia, organizz\u00f2 manifestazioni di protesta contro \"la moglie del fascista Per\u00f3n\".\nLotta Continua, movimento comunista extraparlamentare fondato da Adriano Sofri, sul proprio quotidiano definisce il peronismo come \"uno dei fenomeni sociali, politici e ideologici pi\u00f9 incompresi del nostro secolo\". Il congresso del Movimento Sociale Italiano a Roma nel 1949 si apre con tutti i delegati che gridano \u00abViva Per\u00f3n!\u00bb, mentre il settimanale di destra \"Il Borghese\" si schiera apertamente in favore del presidente argentino anche nella lotta contro il Vaticano, in quella che ritiene \u00abla battaglia per impedire che la formula della DC si estenda anche al Sud America\u00bb.\nTerza Posizione, movimento di estrema destra, guard\u00f2 con simpatia alla lotta dei Montoneros, movimento rivoluzionario peronista di ispirazione socialista nazionale e nazionalista di sinistra, nato durante l'esilio del Presidente Per\u00f3n. Per\u00f3n in una sua dichiarazione ad un giornale inglese afferm\u00f2: \"Gli argentini sono al 30 per cento socialisti, al 20 per cento conservatori, un altro 30 per cento \u00e8 di radicali [...]\"; al che il giornalista lo interruppe domandandogli: \"E i peronisti?\". \"No, no, peronisti sono tutti quanti\", afferm\u00f2 il Presidente argentino con estrema naturalezza.\nSulla matrice politica del peronismo, peraltro, taluni autori vedono il movimento argentino come la risultante dell'apporto di diverse idee politiche, portate da intellettuali cattolici e socialisti, come da esponenti della stessa classe operaia, forze che, d'altronde, furono alla base dello stesso fascismo italiano, sebbene il peronismo sotto Per\u00f3n o dopo, a differenza di alcuni movimenti precedenti di estrema destra argentina attivi negli anni '30, non adott\u00f2 mai la simbologia fascista (come il fascio littorio, il saluto romano o la camicia nera, tipici, con varianti locali, di quasi tutti i fascismi del mondo) o il tipico militarismo bellicista mussoliniano, rimanendo neutro da questo punto di vista."}
{"id": "52051", "revid": "1699816", "url": "https://it.wikipedia.org/wiki?curid=52051", "title": "Cilindro", "text": ""}
{"id": "52058", "revid": "76963", "url": "https://it.wikipedia.org/wiki?curid=52058", "title": "Joe Hisaishi", "text": "\u00c8 noto per aver collaborato con i due pi\u00f9 famosi cineasti giapponesi del tardo novecento, ovvero Hayao Miyazaki e Takeshi Kitano, dei quali ha scritto le colonne sonore di quasi tutti i film (la collaborazione con Takeshi Kitano si \u00e8 interrotta dopo Dolls, del 2002).\nBiografia.\nJoe Hisaishi nasce in Giappone, a Nagano, nel 1950. Scopre la sua passione per la musica all'et\u00e0 di 5 anni, prendendo le prime lezioni di violino. Nel 1969 si iscrive al Kunitachi College, diplomandosi in composizione. Da quel momento, prende ufficialmente avvio la sua luminosa carriera di star mondiale.\nDopo aver collaborato con artisti minimalisti come compositore tipografico, nei primi anni settanta scrive la musica di un piccolo cartone animato intitolato \"Gyatoruzu, \"e delle serie anime \"Sasuga no Sarutobi\" e \"Futari Taka.\"\nLe composizioni di Hisaishi vengono influenzate dal J-pop (musica popolare giapponese), dalla musica elettronica (soprattutto grazie al gruppo Yellow Magic Orchestra) e dalla new age, generi musicali che si diffondono in Giappone negli anni '70. Hisaishi crea nel corso degli anni uno stile davvero inconfondibile, sperimentando diversi generi musicali.\nHisaishi compone inoltre numerosi album da solista. Il suo debut album, MKWAJU, \u00e8 datato 1981. Un anno pi\u00f9 tardi esce il gioiello minimalista \"Information\" e successivamente vengono distribuiti \"Piano Storie\"s, \"My Lost City\", \"Etude - a Wish to the Moon\", \"Asian XTC\", \"Another Piano Stories (The End of the World)\". Nello stesso periodo si affaccia alla composizione per il cinema.\nCome nome d'arte sceglie \"Joe Hisaishi\" in onore di Quincy Jones, infatti gli ideogrammi del cognome possono essere letti sia \"hisaishi\" sia \"kuishi\" quest'ultimo simile alla traslitterazione in giapponese di , il nome J\u014d (riportato in Occidente come \"Joe\") \u00e8 legato a sua volta a \"Jones\".\nHisaishi diventa amico di Hayao Miyazaki e firma la colonna sonora di 10 dei suoi film, tra i quali \"Nausica\u00e4 della Valle del vento\" (1984), \"La citt\u00e0 incantata\" (2001), \"Ponyo sulla scogliera\" (2008) e \"Si alza il vento\" (2013). Negli anni '80 e '90, diventa uno dei maggiori compositori di colonne sonore di serie televisive anime, tra le quali \"Futari Taka\", Alpen Rose, \"Il mago di Oz\", \"Kiko soseiki Mospeada\", \"Mobile Suit Gundam\", \"Arion\", \"Robot Carnival\" e \"Venus Wars\". Compone inoltre le musiche lungo tutti gli anni '90 per i film di Kitano, tra cui Sonatine (1993), \"Hana-bi - Fiori di fuoco\" (1997), L'estate di Kikujiro (1999) e per \"Departures\" (2008) di Takita Yojiro, vincitore dell'Oscar per il Miglior Film Straniero agli Academy Awards del 2009 e distribuito in Italia nel 2010 dalla friulana Tucker Film.\nLe sue composizioni ricevono numerosi riconoscimenti, tra cui ben sei Japan Academy Awards for Best Music, facendogli conquistare una posizione di primissimo piano sul fronte dell'industria musicale nipponica. Nel 2001 debutta anche come regista e co-sceneggiatore di \"Quartet\", un film che riceve ottime recensioni e che viene presentato al Montreal World Film Festival. Nel 2004 diventa inoltre il primo musicista giapponese a dirigere l'orchestra del Festival di Cannes (accompagnamento live del capolavoro comico \"Come vinsi la guerra\" di Buster Keaton).\nNel 2006 Hisaishi collabora con le migliori orchestre filarmoniche di 5 citt\u00e0 per un tour asiatico di enorme successo. Sempre nel 2006 lavora per il film coreano \"Welcome to Dongmakgol\", migliore colonna sonora ai Korean Film Awards, e per il film cinese \"The Postmodern Life of My Aunt\", vincitore della migliore colonna sonora agli Hong Kong Academy Awards. Nel 2008, in occasione del super evento \"Joe Hisaishi in Budokan\u00a0\u201325 years with the Animations of Hayao Miyazaki\", dirige un'orchestra di 1200 elementi.\nDopo l'uscita dell'album \"Minima Rhythm\" realizzato nel 2009 con la London Philharmonic Orchestra, Hisaishi \u00e8 protagonista di un tour che tocca 12 citt\u00e0 del Giappone. Lo stesso anno, viene premiato con la Medaglia d'Onore per meriti artistici dal governo giapponese."}
{"id": "52062", "revid": "697352", "url": "https://it.wikipedia.org/wiki?curid=52062", "title": "Periodo di rivoluzione", "text": "Il periodo di rivoluzione \u00e8 il tempo che un corpo orbitante, ad esempio un pianeta, impiega per compiere un'orbita completa durante il suo moto di rivoluzione.\nTipologia.\nPer gli oggetti intorno al Sole, il periodo di rivoluzione pu\u00f2 essere calcolato in diversi modi: \nRelazione tra periodo siderale e sinodico.\nNiccol\u00f2 Copernico concep\u00ec una formula matematica per calcolare il periodo siderale di un pianeta partendo dal suo periodo sinodico. \nUsando le abbreviazioni \nDurante il tempo \"S\", la Terra si sposta di un angolo di (360\u00b0/\"E\")\"S\" (presumendo un'orbita circolare) e il pianeta si muove (360\u00b0/\"P\")\"S\". \nConsideriamo il caso di un pianeta interno, (un pianeta con orbita pi\u00f9 interna di quella della Terra: Mercurio e Venere). \ned usando l'algebra otteniamo \nPer un pianeta esterno, similmente: \nLe formule qui sopra possono essere facilmente comprese considerando le velocit\u00e0 angolari della Terra e dell'oggetto: l'apparente velocit\u00e0 angolare dell'oggetto, \u00e8 la sua vera (siderale) velocit\u00e0 angolare meno quella della Terra, e il periodo sinodico \u00e8 semplicemente un cerchio completo diviso da quell'apparente velocit\u00e0 angolare. \nTabella di periodi sinodici dei pianeti e di altri corpi celesti del sistema solare, relativi alla Terra: \nCalcolo del periodo siderale.\nIn astrodinamica.\nIn astrodinamica il periodo di rivoluzione formula_7 di un oggetto con massa trascurabile in orbita (circolare o ellittica) ad un corpo centrale \u00e8: \ncon \ndove: \nDa notare che, per tutte le ellissi con un determinato semiasse maggiore, il periodo orbitale \u00e8 lo stesso, qualunque sia l'eccentricit\u00e0. \nPer la Terra come corpo centrale (e per altri corpi sfericamente simmetrici con la stessa densit\u00e0 media) otteniamo \ne per un corpo di acqua \n\"T\" espresso in ore, \"R\" \u00e8 il raggio del corpo. \nIn questo modo, in alternativa all'usare un numero molto piccolo come \"G\", la forza di gravit\u00e0 universale pu\u00f2 essere descritta usando alcuni materiali di riferimento, come l'acqua: il periodo di rivoluzione di un'orbita appena sopra la superficie di un corpo sferico d'acqua \u00e8 3 ore e 18 minuti. Di contro, questo pu\u00f2 essere usato come sorta di unit\u00e0 \"universale\" di tempo. \nPer il Sole come corpo centrale otteniamo semplicemente \n\" T \" in anni, \"a\" in AU.\nIn meccanica celeste.\nNella meccanica celeste, quando le masse di entrambi i corpi orbitanti devono essere prese in considerazione, il periodo orbitale formula_2 pu\u00f2 essere calcolato come segue: \ndove: \nIl periodo orbitale \u00e8 indipendente dalle dimensioni: in un modello in scala sarebbe lo stesso, se le densit\u00e0 sono le stesse. \nIn una traiettoria parabolica o iperbolica il moto non \u00e8 periodico, e la durata della traiettoria completa \u00e8 infinita."}
{"id": "52064", "revid": "2207", "url": "https://it.wikipedia.org/wiki?curid=52064", "title": "Periodo orbitale", "text": ""}
{"id": "52066", "revid": "122796324", "url": "https://it.wikipedia.org/wiki?curid=52066", "title": "Avelignese", "text": "Avelignese o Haflinger \u00e8 una razza equina che deve il proprio nome al paese di Avelengo, in provincia di Bolzano, apparendo anche sullo stemma della citt\u00e0.\nIn tedesco il paese \u00e8 chiamato \"Hafling\" e il cavallo \u00e8 quindi conosciuto con il nome Haflinger.\nTutti gli avelignesi sudtirolesi portano il marchio della stella alpina con la lettera H al centro e, per questo, sono spesso chiamati \"Pony Edelweiss\".\nQuesta razza si distingue per il suo mantello sauro, con coda e criniera chiare (da non confondere con il mantello \"palomino\"). All'inizio selezionato come animale da soma e lavori agricoli, alcuni esemplari trovarono impiego anche nelle scuole di equitazione.\nAllevamento.\nIl nucleo dell'allevamento di questo pony gravita intorno ad Avelengo, presso il centro di monta Jenesien. \nIl vero capostipite della razza fu \"Folie 249\", nato nel 1874, dallo stallone arabo El Bedavi XXII, e una cavalla locale (forse vicina al Norico).\nQuesto cavallo \u00e8 ritenuto un \"soggetto a sangue freddo\" ossia con un carattere docile e tranquillo; \u00e8 molto robusto e ha un piede sicuro sui terreni pi\u00f9 impervi; grazie alla sua resistenza, veniva solitamente usato per lavori di carattere agricolo-forestale.\nPer questa ragione, \"Haflinger\" \u00e8 anche il nome assegnato a un veicolo fuoristrada, utilizzato sia in ambito militare sia civile, lo Steyr Puch Haflinger 700 AP.\nL'Avelignese oggi.\nA partire dagli anni '90 sono stati rivisti i criteri di selezione per rendere l'avelignese pi\u00f9 \"moderno\", cio\u00e8 pi\u00f9 adatto allo sport e al turismo equestre. L'introduzione di moderni strumenti di selezione (scheda lineare, indici genetici) ha dato ottimi risultati nel giro di pochi anni. Oggi l'avelignese-Haflinger \u00e8 cambiato, con un notevole miglioramento della morfologia (pi\u00f9 alto e pi\u00f9 longilineo) e delle andature.\nMorfologia.\nNegli standard di razza sono ammesse le balzane, ma non sono molto apprezzate. Invece sono gradite le marcature bianche sul muso.\nStoria.\nNella zona di Hafling (Avelengo) secondo la tradizione esistevano dei cavalli da montagna caratterizzati da un corpo robusto e non molto alto. Questo tipo di cavalli discendeva da un allevamento di cavalli importati dal regno dei Borgognoni. L\u2019imperatore Lodovico IV diede in dono uno di questi cavalli al figlio Lodovico (Margravio di Brandeburgo) per onorare le sue nozze con la principessa del Tirolo Margherita Maultasch. Il ruolo principale di questo tipo di cavalli fu quello di trasportare le merci attraverso le Alpi. All\u2019inizio del XIX secolo, il cavallo da soma non fu abbastanza robusto per il tiro, quindi venne incrociato con altri tipi di cavallo pesanti. \nNel 1873 il Governo Austriaco introdusse un nuovo tipo di cavallo chiamato El Bedavi XXII (cavallo nato nel 1868 proveniente dalla Bucovina, fu discendente del arabo puro El Bedavi nato nel 1837 proveniente dall\u2019Ungheria). Da un accoppiamento di El Bedavi XXII con un cavallo locale appartenente a Josef Folie di Val Venosa nacque nel 1874 un cavallo di nome Folie. Folie ebbe le caratteristiche di un cavallo di montagna degli Haflinger e un\u2019eleganza orientale. Folie venne utilizzato nella stazione di Laas per 19 anni. La razza Haflinger nacque quindi con Folie. Il Governo austriaco acquist\u00f2 tutti i cavalli con le stesse caratteristiche di Folie. Il cavallo Haflinger venne salvato dalla trasformazione in cavallo pesante e divent\u00f2 quasi un cavallo adatto alla cavalcatura.\nIl 7 aprile 1896 in occasione della festa organizzata per festeggiare l\u2019inaugurazione della strada della Val Passiria ci furono le prime corse del cavallo Hafliger al galoppo. Tutt\u2019ora nel mese di ottobre e ogni Lunedi di Pasqua vanno in scena delle corse con i cavalli Haflinger all\u2019ipodromo di Merano. Nel 1897 vennero registrati per la prima volta 220 cavalli Haflinger e nel 1898 venne riconosciuta la razza Haflinger. Dal 1899 il Governo Austriaco incoraggi\u00f2 l\u2019allevamento dei cavalli Haflinger concedendo contributi agli allevatori pubblici e privati. \nNel 1904 il registro genealogico dei cavalli Haflinger venne aggiornato e inoltre vennero registrate le nascite a cura del Deposito di stalloni di Stadl Lampach in Austria. Questo tipo di cavalli vennero schierati durante la prima guerra mondiale a fianco dell\u2019esercito Austriaco. Questo contribu\u00ec a far diminuire la quantit\u00e0 e qualit\u00e0 dei cavalli. Nel 1921 grazie al Conte Hartig e Piero de Paoli venne insediata la Commissione Ippica Provinciale Straordinaria che grazie agli incentivi anteguerra impost\u00f2 nuovamente l\u2019allevamento degli Hafliger. \nNel 1922 venne organizzata la prima esposizione e nel 1924 venne fondata la Societ\u00e0 di Incoraggiamento del Cavallo Avelignese. La famiglia reale acquist\u00f2 gli Haflinger per la caccia e il Principe Umberto di Savoia fu ospite nel 1923 alle corse al galoppo. Quindi gli Hafliger in questo periodo fecero molta propaganda. Nel 1929,1000 fattrici Hafliger vennero analizzate, e 330 cavalle vennero iscritte al primo libro genealogico pubblicato in seguito nel 1931 con il titolo \u201cLibro delle Origini della Razza Avelignese in Italia\u201d. Nella prima met\u00e0 del 900 questo tipo di cavalli si diffuse in tutte le regioni italiane. In Trentino vennero usati per lavori agricoli legati alla viticoltura. \nNel 1931 per la prima volta vennero utilizzati i riproduttori Haflinger in Basilicata per diffondere la razza anche in quelle zone. Dal 1932 i cavalli di questo tipo si diffusero in Lombardia e in Toscana nel dopoguerra. Durante la Seconda Guerra Mondiale le sette linee di sangue (A, B, M, N, S, ST, W), vennero create individuando gruppi di stalloni discendenti dai capostipiti (Anselmo, Bolzano, Massimo, Nibbio, Stelvio, Student e Willi) tutti discendenti di Folie. Le linee di sangue trasmettevano certe caratteristiche e servivano per evitare il problema della consanguineit\u00e0 e per aiutare gli allevatori per la scelta degli stalloni da accoppiare con le proprie fattrici. Ancora oggi gli allevatori utilizzano le linee di sangue come un cognome. Durante la Seconda Guerra Mondiale gli allevamenti persero i loro migliori cavalli a causa appunto della guerra. \nNel 1953 nacque la Federazione Provinciale degli Allevatori di Cavalli di Razza Avelignese dell\u2019Alto Adige che ebbe il compito di promuovere la razza. Il 20 dicembre 1971 nacque l\u2019Associazione Nazionale Allevatori Cavalli di razza Avelignese, rinominata nel 2000 come Associazione Nazionale Allevatori del Cavallo di Razza Haflinger-Italia, la quale prese il compito di gestire il Libro Genealogico a partire dal 1977. \nIl primo regolamento venne emanato nel 1973 dal Ministero dell\u2019Agricoltura e delle Foreste il quale fiss\u00f2 in principio il regolamento per l\u2019iscrizione della razza al libro. Questo libro venne modificato in seguito e attualmente \u00e8 riconosciuto come \u201cDisciplinare di Libro Genealogico\u201d.\nNel 1990 venne introdotto l\u2019Indice Genetico per l\u2019Altezza al Garrese (I.G.H). Nel 1991 la Commissione Tecnica Centrale dell\u2019Associazione decise di effettuare una revisione al parco stalloni per curare la riproduzione della specie. Grazie ai moderni strumenti come scheda lineare e codici genetici l\u2019Haflinger \u00e8 attualmente diffuso con una grande consistenza in tutte le regioni italiane.\nNel 1996 venne introdotta la Scheda di Valutazione Morfologia Lineare e successivamente a completare gli Indici c'\u00e8 l'Indice di Merito Totale (I.M.T).\nL\u2019indice genetico.\nL\u2019indice genetico indica una stima del valore genetico di un animale per un determinato carattere. La misura di un carattere dipende da una componente genetica trasmissibile alla discendenza, e da una componente ambientale che non pu\u00f2 essere trasmessa, per\u00f2 pu\u00f2 essere modificata nel tempo. L\u2019alimentazione \u00e8 uno dei fattori pi\u00f9 comuni che possono influire sull\u2019indice genetico.\nGli indici genetici sono:\nAnimal model.\nBLUP -Animal Model \u00e8 un modello utilizzato per il calcolo degli indici genetici. \u201cBLUP\u201d (Best Linear Umbiased Prediction) \u00e8 il metodo di calcolo che garantisce una probabilit\u00e0 altissima di valutare secondo il carattere e mettere in graduatoria gli animali. Mentre \u00e8 detto \"Animal Model\" perch\u00e9 si valutano contemporaneamente stalloni e fattrici considerando tutte le informazioni di parentela.\nScheda lineare.\nIn questo tipo di scheda il cavallo viene semplicemente descritto, mentre nella parte finale viene valutato dall\u2019ispettore Nazionale di Razza. Nella scheda ci sono le misure biometriche, ossia l\u2019altezza al garrese, la circonferenza toracica e lo stinco e inoltre le seguenti caratteristiche:\nCon queste caratteristiche valutate singolarmente con un voto da 1 a 10 possiamo avere una completa visione del cavallo. Infine viene emesso un giudizio confrontando la descrizione lineare del cavallo e le caratteristiche desiderate per i cavalli Haflinger. Questo giudizio \u00e8 relativo a particolari voci:\nInoltre a queste voci possono essere assegnate delle valutazioni come: insufficiente, sufficiente, discreto, buono, molto buono e ottimo. Tutte queste valutazioni prendono un valore compreso da 1 a 5. Con la somma delle voci possiamo calcolare un punteggio totale che verr\u00e0 successivamente tradotto in una qualifica morfologica finale.\nCaratteri.\nI caratteri per la valutazione di un cavallo Halfinger sono 5 e sono:\nAl momento dell\u2019iscrizione al Libro Genealogico, a ogni carattere viene attribuito un valore che varia da insufficiente a ottimo.\nEreditabilit\u00e0.\nL\u2019ereditabilit\u00e0 \u00e8 una misura di quanto della misura osservata dipende dal valore genetico, i caratteri valutati hanno diverse ereditabilit\u00e0. Tutti i caratteri solitamente sono legati tra loro da un grado di correlazione. Le correlazioni genetiche indicano una misura del legame tra due caratteri."}
{"id": "52067", "revid": "125477666", "url": "https://it.wikipedia.org/wiki?curid=52067", "title": "Rivoluzione verde", "text": "Il termine Green revolution \u00e8 stato coniato per indicare un approccio innovativo ai temi della produzione agricola che, attraverso l'impiego di variet\u00e0 vegetali geneticamente selezionate, fertilizzanti, fitofarmaci, acqua e altri investimenti di capitale in forma di nuovi mezzi tecnici e meccanici, ha consentito un incremento significativo delle produzioni agricole in gran parte del mondo tra gli anni quaranta e gli anni settanta del secolo scorso. \nTale processo di innovazione delle tecniche agrarie inizi\u00f2 in Messico nel 1944, ad opera dello scienziato statunitense Norman Borlaug (Premio Nobel per la pace nel 1970), con l'obiettivo di selezionare nuove variet\u00e0 in grado di soddisfare le crescenti richieste alimentari e ridurre le aree a rischio di carestia. Oggi le tecniche sviluppate e i caratteri selezionati sono diffusi in tutti i continenti. Tra le nazioni dove questo nuovo modo di fare agricoltura ha dato i migliori risultati si annoverano l'India e il sud-est asiatico e il Centro-Sud America. A causa delle condizioni climatiche e della complessa situazione geo-politica meno significativi sono risultati gli sforzi condotti nell'Africa sub-sahariana, che ancora oggi soffre di carestie endemiche.\nStoria.\nL'inizio della rivoluzione verde si fa comunemente risalire al 1944, quando la Rockefeller Foundation fond\u00f2 un Istituto per incrementare la produttivit\u00e0 agricola delle fattorie messicane. Ci\u00f2 produsse risultati sorprendenti: il Messico pass\u00f2 dal dover importare met\u00e0 del suo frumento all'autosufficienza nel 1956, fino all'esportazione di mezzo milione di tonnellate di frumento nel 1964. In realt\u00e0, questo approccio al miglioramento genetico fu inizialmente messo in atto da parte di un ricercatore italiano, Nazareno Strampelli, nei primi anni del Novecento. Le sue variet\u00e0 ibride di frumento furono uno degli elementi decisivi che consentirono di vincere la cosiddetta battaglia del grano lanciata in quegli anni da Benito Mussolini.\nGran parte del merito della trasformazione agricola viene dato ad ogni modo ad un allora giovane genetista americano, Norman Borlaug, che incrociando frumenti bassi e frumenti altamente produttivi, ottenne frumenti di taglia contenuta, il cosiddetto \"grano nano\", capace di grandi produzioni. Altro obbiettivo del lavoro di Borlaug fu quello di creare variet\u00e0 di grano in grado di adattarsi o comunque di produrre di pi\u00f9, in condizioni climatiche avverse. Per il suo lavoro e l'impegno nella lotta alla fame nel 1970 gli fu assegnato il Premio Nobel per la pace.\nDopo le sperimentazioni degli anni quaranta, le tecnologie furono esportate all'estero, trovando applicazione in tutto il mondo. Il successo nei rendimenti crescenti fu indiscutibile. La crescita dei rendimenti era tale da consentire all'agricoltura di tener testa alla crescita della popolazione, scongiurando le fosche previsioni di Malthus. La produzione pro capite aument\u00f2 ogni anno dopo il 1950.\nL'uso dell'ingegneria genetica in agricoltura, con la creazione di piante geneticamente modificate, che possiedano specifiche caratteristiche agronomiche, esalta il ruolo del progresso genetico ottenuto dalla rivoluzione verde, ma si colloca in un contesto specifico e indipendente che pone problematiche differenti.\nRisultati nei Paesi in via di sviluppo.\nProduzione.\nDall'inizio della Rivoluzione Verde, verso la fine degli anni 1960, il raccolto medio di riso in India ammontava a 1,5-1,6\u00a0tonnellate per ettaro. Da allora furono sviluppati oltre 1000 tipi moderni di riso (oltre la met\u00e0 da parte dell'IRRI e dei suoi \"partner\"), il che port\u00f2 ad un forte incremento della produzione di questo cereale. Nel 1980 la resa per ettaro delle risaie sal\u00ec a 2\u00a0tonnellate, nel 1990 raggiunse le 2,6\u00a0tonnellate e 3\u00a0tonnellate nel 2000. Inoltre nuove specie a maturazione precoce abbreviarono il periodo di coltivazione e consentirono una seconda semina e relativo raccolto nella stagione. La specie \"IR36\", ad esempio, consente un raccolto a 105\u00a0giorni dalla semina, mentre le specie tradizionali necessitano di 170\u00a0giorni. La produzione di riso in India sal\u00ec dai 60\u00a0milioni di tonnellate nel 1970 ai 135 nell'anno 2000.\nLe Filippine raddoppiarono la loro produzione di riso in due decenni dall'introduzione della specie \"IR8\". Analoghi risultati si verificarono in altri paesi del sud-est asiatico. L'Indonesia che nel 1960, era un importatore netto di riso, nel 1984 era diventata autosufficiente. Il Vietnam, che negli anno '60 mostrava un deficit di produzione alimentare rispetto alla domanda interna, negli anni ottanta aveva gi\u00e0 raggiunto un \"surplus\" produttivo di queste risorse.\nAnche la produzione di cereali nel sud-est asiatico sal\u00ec tra il 1965 e il 1995 di 66\u00a0milioni di tonnellate, cio\u00e8 moltiplicando di oltre 5 volte la produzione originale. In totale, in quattro decenni, furono sviluppati oltre 3000 tipi diversi di piantine di riso, tutte ad alta resa.\nSenza la Rivoluzione verde, inoltre, la superficie coltivata nei paesi in via di sviluppo sarebbe oggi di circa il 3-5 % maggiore di quella che effettivamente \u00e8.\nLotta contro la fame.\nLa produzione cerealicola dell'Asia si elev\u00f2 complessivamente dai 385\u00a0milioni di tonnellate del 1965 a oltre un miliardo di tonnellate nel 2005. Questo forte incremento va attribuito all'adozione di nuove specie. La diffusione di queste ultime nei paesi in via di sviluppo \u00e8 salita del 20% per il frumento e del 30 % nel 1970 e del 70 % per entrambi i tipi di cereali dal 1990 in poi.\nIl problema dell'alimentazione legato al raddoppio della popolazione fu \"superato\" grazie alla crescita della produzione cerealicola: nel 1965 si producevano 207\u00a0kg di cereali \"pro capite\", nel 2005, 275\u00a0kg. Il consumo di calorie a persona \u00e8 salito, tra il 1981 e il 2003, di oltre il 40 % (da 1891 a 2695\u00a0kcal per giorno/persona). Sono anche degni di nota i progressi nell'aspettativa di vita e nella mortalit\u00e0 infantile. Le dimensioni della sottonutrizione sono chiaramente diminuite. La regressione pi\u00f9 elevata ebbe luogo nell'Asia dell'est e del sud-est (dal 43 % del 1969/1971 al 13 % nel 1996/1998); in Africa, al contrario, la percentuale \u00e8 scesa di poco.\nSenza la Rivoluzione Verde nei paesi in via di sviluppo oggi i raccolti sarebbero del 22 % pi\u00f9 bassi, si avrebbe un'importazione del 29 % superiore all'attuale e una disponibilit\u00e0 calorica \"pro capite\" del 14 % in meno, cos\u00ec come risulterebbe un maggior numero di sottoalimentati pari a 187\u00a0milioni di persone.\nTecnologie.\nLe tecnologie della rivoluzione verde si suddividono in due categorie. La prima \u00e8 la produzione di nuove variet\u00e0 di piante; la seconda \u00e8 lo sviluppo di nuove tecniche agricole.\nMiglioramento genetico.\nLa maggior parte dei raccolti consumati dal pubblico di massa delle nazioni industrializzate \u00e8 costituita da raccolti derivati da sementi della rivoluzione verde. La progettazione di ibridi, realizzati mediante impollinazione incrociata fra piante appartenenti a linee pure ottenute da selezione individuale nell'arco di pi\u00f9 generazioni, per produrre la combinazione desiderata di caratteristiche in una singola variet\u00e0, era motivata dal desiderio in primo luogo di aumentare il rendimento del raccolto, e anche di estendere la durata per il trasporto e la longevit\u00e0 per la conservazione. La maggior resa degli ibridi si basa sul fenomeno genetico dell'eterosi, comunemente detto \"vigore degli ibridi\".\nIl miglioramento del rendimento dei raccolti si accompagna ad un incremento dell'uso di combustibili fossili: infatti, gli ibridi sono pi\u00f9 efficienti nello sfruttamento dei mezzi tecnici usati e si avvalgono della meccanizzazione in agricoltura.\nTecniche agricole.\nLe tecniche messe a punto e sviluppate dalla rivoluzione verde sono, in breve:\nProduttivit\u00e0.\nLe variet\u00e0 sviluppate nella rivoluzione verde sono chiamate comunemente variet\u00e0 ad alta resa (\"High Yielding Varietis\", HYV), spesso, in quegli anni, definite anche \u00absemi miracolo\u00bb: questa definizione tuttavia \u00e8 scorretta o quantomeno incompleta, perch\u00e9 la caratteristica principale delle variet\u00e0 della rivoluzione verde \u00e8 quella di aumentare la produzione di quelle parti della pianta che possono essere usate in modo efficiente nella produzione industriale (e quindi vendibili sul mercato o esportabili) a scapito delle altre: le piante, cio\u00e8, si pu\u00f2 dire che concentrino le proprie energie nello sviluppo di certe parti piuttosto che di altre (tipicamente, nell'esempio del granturco, la pannocchia invece delle foglie e del gambo), . \nDel resto, come sottolineato da Angus Wright, dal punto di vista scientifico parlare di miracolo \u00e8 sempre errato e sospetto.\nLa resa, del resto, \u00e8 alta se non si considerano i casi sfavorevoli (nella supposizione che siano eliminati dalla gestione diretta di ogni fase della vita della pianta), cio\u00e8 solo in funzioni delle alte immissioni (\"input\") di nutrienti e prodotti vari (fertilizzanti e fitofarmaci in genere e acqua), mentre in loro mancanza le variet\u00e0 tradizionali indigene hanno rese maggiori, motivo per cui l'autore dello studio su quindici Paesi in cui si \u00e8 visto il fenomeno citato, il dottor Palmer, dell'Istituto di ricerca per lo sviluppo sociale dell'ONU, propone l'espressione \u00abvariet\u00e0 ad alta risposta\u00bb in sostituzione di quella \u00abvariet\u00e0 ad alta resa\u00bb.\nNel caso del riso, secondo un esempio di M. S. Swaminathan, due variet\u00e0, una ad alta resa e l'altra ad alto fusto precedente la rivoluzione verde, possono produrre entrambe 1000\u00a0kg di materia secca, ripartendole per\u00f2 rispettivamente in 500 e 500 o 700 e 300\u00a0kg di paglia e grani di riso: come si vede dalla tabella 1 (studio del 1944 sull'area di Hebbal condotto da A. K. Yegna Narayan Aiyer), in generale una variet\u00e0 pu\u00f2 produrre molti grani ma poca paglia o viceversa.\nNell'agricoltura industriale, la perdita della paglia non \u00e8 considerata una riduzione della produttivit\u00e0 perch\u00e9 la paglia non pu\u00f2 essere venduta convenientemente, tuttavia essa potrebbe essere usata in loco in moltissimi modi: tradizionalmente, per nutrire gli animali (a loro volta utili come fonte di energia a basso costo e letame per la concimazione), ma anche per reintegrare i nutrienti nel terreno oppure, in prospettiva, produrre energia con una delle varie tecnologie sviluppate per le biomasse.\nLe variet\u00e0 indigene, spesso, se trattate adeguatamente (sviluppando l'irrigazione e con un uso minimo di fertilizzanti chimici per integrare i metodi di coltivazione tradizionali) possono dare risultati paragonabili a quelle delle variet\u00e0 ad alta resa (oltre i 3705\u00a0kg per ettaro): Richaria riferisce che circa il 9% di tutte le variet\u00e0 coltivate in Uttar Pradesh rientrano nella categoria ad alta resa, con rese costanti oltre i 4000\u00a0kg per ettaro per la variet\u00e0 \"Modko\" a Bastar e 4400 per la \"Chinnar\" (un riso profumato) nella zona di Dhamtari (Raipur), con un concime detto FYM, integrato talvolta con basse dosi di fertilizzante azotato. \nMolte altre variet\u00e0 vengono sviluppate di continuo con semplici incroci.\nNello studio del 1944 di cui sopra, si riferisce di una gara indetta dal governo centrale indiano in cui la resa minima fu di 5300 libbre/acro, con un massimo di 12000 a Salem.\nUn altro esempio, nell'ambito della silvicoltura, \u00e8 l'eucalipto, una variet\u00e0 principe della rivoluzione verde, per la sua crescita rapida, che tuttavia \u00e8 fortemente compromessa nelle zone dove viene attaccato dagli infestanti o con suoli poveri e scarsit\u00e0 d'acqua, e spesso non \u00e8 paragonabile a quella delle variet\u00e0 indigene nemmeno in condizioni favorevoli: in tabella 2 si vedono molte variet\u00e0 presenti sul suolo indiano che hanno una produzione di biomassa superiore a quella dell'eucalipto, che come si vede dalla tabella 3 in condizioni sfavorevoli non produce quasi nulla, e in ogni caso ha un calo progressivo di produttivit\u00e0 dopo il quinto o sesto anno.\nLa crescita dell'eucalipto, e in generale di tutte le variet\u00e0 per la silvicoltura industriale, a differenza di quella degli altri alberi \u00e8 concentrata nel tronco: la chioma si sviluppa scarsamente, cos\u00ec come le foglie e i frutti prodotti sono scarsi (da qui la minore biomassa totale). Soprattutto nelle zone molto piovose, la scarsit\u00e0 della chioma pu\u00f2 esporre il suolo al dilavamento, non proteggendolo dalle forti piogge, e in quelle aride la scarsit\u00e0 delle foglie riduce la produzione di \"humus\", il che (unito agli alti fabbisogni di acqua dell'eucalipto) porta all'inaridimento del suolo.\nNelle zone aride indiane l'\u00abagroforesta decentrata\u00bb, costituita di molte variet\u00e0 di alberi (fra cui \"honge\", tamarindo, artocarpo, mango, \"jola, gobli, kagli\", bamb\u00f9) in equilibrio e perfettamente integrati, distribuiti in aree in parte private e in parte comunitarie, e controllati dagli uomini, \u00e8 sempre stata usata per produrre tutto il necessario per integrare l'agricoltura: cibo e foraggio per gli animali, fertilizzante e biocidi, combustibile e piccolo legname. \nDi l\u00e0 dal caso specifico, una variet\u00e0 specializzata nella produzione rapida di legname da tronco pu\u00f2 risultare meno conveniente di un'altra pi\u00f9 adatta alle condizioni locali e che comunque produce una biomassa superiore o pi\u00f9 varia, utile per altri scopi (anche solo come legna da ardere).\nCritiche.\nLa rivoluzione verde \u00e8 stata criticata sotto molti aspetti, ma il primo argomento \u00e8 ambientale. La rivoluzione verde, sostengono i critici, \u00e8 difettosa per diversi conti:\nInoltre, vi \u00e8 anche una dimensione sociale importante, che deve essere presa in considerazione. La rivoluzione verde ha introdotto grandi cambiamenti in un mondo dove la maggior parte delle persone dipende ancora dall'agricoltura per la sopravvivenza. Il risultato di molte di queste tecniche \u00e8 stato l'incoraggiamento di un'agricoltura di vasta scala ai danni di piccoli contadini, che non erano capaci di competere con l'alta efficienza delle sementi della rivoluzione verde. I risultati sono stati spostamenti di massa e urbanizzazione e povert\u00e0 crescenti presso questi contadini e la perdita della loro terra a vantaggio di grandi aziende agricole, che sono molto pi\u00f9 abili nella gestione delle imprese notevoli legate all'effettiva applicazione delle tecniche della rivoluzione verde. Ci\u00f2 viene paragonato, dai sostenitori acritici della rivoluzione verde alle proteste dei Luddisti circa la rivoluzione industriale.Una voce critica della rivoluzione verde \u00e8 quella della scrittrice e attivista indiana Vandana Shiva."}
{"id": "52068", "revid": "21880", "url": "https://it.wikipedia.org/wiki?curid=52068", "title": "HERA", "text": ""}
{"id": "52069", "revid": "709565", "url": "https://it.wikipedia.org/wiki?curid=52069", "title": "Thor Heyerdahl", "text": "Biografia.\nBiologo, specializzato all'Universit\u00e0 di Oslo in antropologia delle isole del Pacifico, divenne in realt\u00e0 famoso per la sua attivit\u00e0 da archeologo. Infatti mise in discussione le teorie contemporanee sulla diffusione umana via mare sul pianeta, non esitando ad organizzare ardite navigazioni con natanti rudimentali per dimostrare la possibilit\u00e0 di viaggi transoceanici in epoca antica.\nI suoi progetti navali si basavano su precise documentazioni storiche o protostoriche ed erano eseguiti con l'aiuto di maestranze indigene abili in lavorazioni simili a quelle antiche. I dubbi della comunit\u00e0 scientifica dell'epoca si riferivano generalmente all'uso di materiali poco noti e ritenuti inaffidabili quali legno di balsa, papiro e giunco.\nFu anche autore di documentari sulle sue spedizioni. \"Kon-Tiki\" ricevette l'Oscar al miglior documentario nel 1952, mentre \"Ra\" (\"The RA Expeditions\") fu candidato allo stesso premio nel 1972.\nNel 1970, con un'imbarcazione di papiro come quelle usate dagli antichi Egizi, il \"Ra II\", attravers\u00f2 l'oceano Atlantico dal Marocco alle Antille. Nel 1977 un'altra imbarcazione di Giunchi, il \"Tigris\", navig\u00f2 dalle rovine di Babilonia (Iraq) alle Maldive e da l\u00ec a Gibuti.\nGrazie alla spettacolarit\u00e0 delle sue imprese, documentate ed esposte nel Kon-Tiki Museet di Oslo, molte delle sue teorie, soprattutto sulle origini delle popolazioni polinesiane, risultarono le pi\u00f9 diffuse, anche pi\u00f9 di quanto meritassero in termini di conferma. Se, da un lato, gli sviluppi successivi dell'archeologia e della genetica (l'analisi del DNA mitocondriale ha rivelato che le popolazioni polinesiane sono arrivate da Occidente: Corno d'Africa, Centro Asia, India, Indonesia, Australia) sembrano smentire la sua teoria della discendenza delle popolazioni polinesiane e dell'Isola di Pasqua anche da popolazioni amerinde, dall'altro \u00e8 certo che il suo contributo \u00e8 indiscutibile sotto molti aspetti.\nAd esempio, la stagione di scavi del 1955 presso l'Isola di Pasqua, in assoluto la prima vera campagna archeologica, ha permesso di chiarire molti aspetti, rendendo possibili gli studi successivi, anche quelli che hanno prodotto smentite di alcune sue conclusioni. I suoi studi e le sue spedizioni hanno comunque dimostrato che in epoche molto antiche le rotte marine erano solcate abitualmente e che gli scambi culturali erano molto pi\u00f9 fiorenti di quanto si pensasse.\nAcquist\u00f2 una casa a Colla Micheri, frazione di Andora nella riviera ligure, dove mor\u00ec il 18 aprile 2002. La Norvegia gli tribut\u00f2 funerali di Stato.\nCampagne e spedizioni.\nPolinesia (1937-1938).\nQui sent\u00ec da un vecchio indigeno le leggende che ispireranno il viaggio del Kon-Tiki. Incontr\u00f2 un altro norvegese, Henry Lie, residente a Fatu Hiva da trent'anni, che gli mostr\u00f2 delle statue di pietra simili ad altre trovate in Colombia. Scopo originale della spedizione era capire come gli animali avessero potuto raggiungere un'isola precedentemente deserta. Il periodo trascorso sull'isola di Fatu Hiva venne poi narrato nel suo primo libro \"Paa Jakt efter Paradiset\" (1938), che fu pubblicato in Norvegia ma, per l'incombere della seconda guerra mondiale, non fu mai tradotto. Molti anni dopo, a seguito della fama raggiunta con i suoi libri e documentari, Heyerdahl pubblic\u00f2 una rielaborazione di questo libro sotto il titolo di \"Fatu Hiva\" (1974), incorporandovi la sua vena salutista.\nColumbia britannica.\nNel 1939 part\u00ec in cerca di una rotta dall'Asia alla Polinesia; la spedizione era finalizzata alla ricerca di contatti tra civilt\u00e0 asiatiche, polinesiane e pre-colombiane. Elabor\u00f2 una prima ipotesi di origine \"nordamericana\" delle popolazioni polinesiane.\nPer\u00f9 e Polinesia (1947).\nIl 28 aprile 1947 Heyerdahl salp\u00f2 da Callao con un'imbarcazione di legno di balsa d'ispirazione incaica, il \"Kon-Tiki\", trasportato dalla Corrente di Humboldt. Il 30 luglio l'equipaggio avvist\u00f2 l'isola di Puka Puka, nell'arcipelago delle Tuamotu, e dopo un'altra settimana riusc\u00ec ad approdare sull'atollo di Raroia. Questa spedizione dimostr\u00f2 la possibilit\u00e0 tecnica per le popolazioni sudamericane di raggiungere e colonizzare la Polinesia, anche se tale ipotesi non ha trovato pieno riscontro in verifiche effettuate con mezzi moderni, quali le analisi genetiche, che hanno per\u00f2 dimostrato il flusso inverso, tecnicamente analogo dal punto di vista della navigazione.\nGal\u00e1pagos (1952).\nI detrattori della sua teoria sostenevano che prima di raggiungere la Polinesia, le popolazioni sudamericane avrebbero dovuto raggiungere le Gal\u00e1pagos, pi\u00f9 vicine ma disabitate. Nessun archeologo aveva mai studiato quelle isole, considerate disabitate. Con questa spedizione Heyerdahl dimostr\u00f2 che le Gal\u00e1pagos erano state punto di approdo di navigatori provenienti dalle Americhe in epoca precolombiana. Individu\u00f2 l'isola come possibile attracco delle zattere pre-incaiche preistoriche, ritrovamento di abitazioni precolombiane con resti di centinaia di vasi in ceramica pre-incaici dell'Ecuador e del Per\u00f9 settentrionale. Le isole avrebbero potuto essere uno scalo migratorio dal Sud America verso la Polinesia.\nIsola di Pasqua (1955).\nStabilitosi a Rapa Nui per un anno, Heyerdahl analizz\u00f2 scientificamente le possibili tecniche di costruzione e trasporto dei moai. Dimostr\u00f2 che molti di essi erano sepolti dentro la collina e pi\u00f9 grandi del previsto, e che in origine recavano sul capo una sorta di copricapo in pietra rossa.\nAiutato da archeologi professionisti, effettu\u00f2 un'analisi stratigrafica sulla colonizzazione dell'isola, risalente almeno al 380. Tramite l'analisi dei pollini nelle stratificazioni in un lago paludoso, dimostr\u00f2 definitivamente che alcuni secoli prima dell'arrivo degli Europei, l'isola era coperta da una fitta vegetazione arborea.\nVennero confutate, con un efficace esperimento pratico, le teorie legate all'impossibilit\u00e0 per un popolo primitivo di scolpire ed erigere statue di quelle dimensioni e quel materiale senza una tecnologia avanzata. Durante l'esperimento, con una speciale tecnica e strumenti rudimentali, sei uomini riuscirono in soli tre giorni a scolpire interamente una statua di dodici tonnellate in tufo vulcanico e trasportarla utilizzando 180 uomini, muniti di funi e di un'enorme slitta di legno. Un'altra statua pesante trenta tonnellate, rimasta a terra per secoli, venne issata su un'alta piattaforma di muratura, mediante un apposito basamento di pietre.\nRa.\nNel 1969 part\u00ec dalla citt\u00e0 fenicia di Safi, in Marocco, con un'imbarcazione costruita da maestranze del lago Ciad. Il progetto si basava su documentazioni di tipiche antiche imbarcazioni egizie in papiro, eccessive per navigare solo sul Nilo. Dopo 56 giorni, naufrag\u00f2 a circa una settimana di navigazione dalla meta. Del ridotto equipaggio, anche per la successiva traversata della RA II, fece parte l'esploratore documentarista e alpinista italiano Carlo Mauri.\nRa II.\nNel 1970, sempre dal Nord Africa, part\u00ec con un'imbarcazione costruita da amerindi Aymara del lago Titicaca, percorse in 57 giorni miglia, raggiungendo l'isola di Barbados. Con questa impresa dimostr\u00f2 la fattibilit\u00e0 tecnica, gi\u00e0 nell'antichit\u00e0, di viaggi dal vecchio verso il nuovo mondo, suggerendo che la somiglianza culturale tra i popoli precolombiani e le popolazioni assiro-babilonesi, potrebbe non essere dovuta al caso.\nIraq (1977).\nCon una nave di giunchi percorre , discendendo il fiume Tigri fino al Golfo Persico, poi nell'Oceano Indiano fino alla valle dell'Indo in Pakistan e verso ovest fino al Bab el-Mandeb, l'imboccatura del Mar Rosso. Con questa impresa, dimostr\u00f2 la possibilit\u00e0 di scambi culturali e commerciali in epoche molto antiche a opera dei popoli mesopotamici, anche se la tecnica di costruzione della sua imbarcazione era mutuata da indigeni del Lago Titicaca, in Sudamerica, e non dalle antiche tecniche sumeriche.\nMaldive.\nDal 1981 al 1984 fu alle Maldive: durante questa spedizione archeologica scopr\u00ec reperti che dimostrano come le isole, gi\u00e0 anni prima di Cristo, fossero punto di passaggio per navigatori provenienti dalla terraferma e diretti in India.\nNuovi scavi sull'Isola di Pasqua.\nTorn\u00f2 sull'Isola di Pasqua dal 1986 al 1987: comp\u00ec nuovi esperimenti che dimostrarono ulteriormente la facilit\u00e0 di trasporto delle statue da parte di una squadra di soli 15 uomini.\nEsplorazioni successive.\nStudi\u00f2 le piramidi di T\u00facume`(Per\u00f9) nel 1988; dal 1992 al 1995 esegu\u00ec scavi nelle isole Canarie; s'interess\u00f2 alle piramidi di G\u00fc\u00edmar, dimostrando che non sono ammassi casuali di pietre, ma opera dell'uomo.\nEsegu\u00ec scavi ad Azov, in Russia, nel 2002, alla ricerca delle origini dei popoli vichinghi, ossia la mitica terra dell'\u00c1saheimr; gli scavi furono per\u00f2 interrotti dal peggioramento della sua salute.\nPremi e riconoscimenti.\nNel 1950 ricevette la \"Retzius Medal\" dalla Royal Swedish Society for Antropology and Geography\u201d. Nel 1952 venne premiato con l'Oscar al miglior documentario per il resoconto sul viaggio della zattera \"Kon-Tiki\".\nNel 1960 viene eletto quale membro della Norwegian Academy of Sciences, nel 1962 fu insignito della \"Lomonosov Medal\" dall'universit\u00e0 di Mosca, della Gold Medal Royal geographical di Londra, della Medaglia Norvegese St. Hallvardsmedaljen e del Bradford Washburn Award dal museo della Scienza di Boston.\nFu di nuovo candidato nel 1972 all'Oscar per la categoria Documentari, ricevette dottorati \"Honoris causa\" dall'Universit\u00e0 di Lima e da quella di Cuba.\nOltre a questo a Heyerdhal \u00e8 stato intitolato un asteroide che ruota fra i pianeti Marte e Giove: 2473 Heyerdahl \u00e8 un piccolo asteroide della fascia principale, scoperto da Nikolaj Stepanovi\u010d \u010cernych nel 1977.\nIl 18 gennaio 2011 la Marina Norvegese ha immesso in servizio la fregata F314 Thor Heyerdahl (classe Nansen), rendendo omaggio al nome di uno dei pi\u00f9 illustri esploratori norvegesi."}
{"id": "52070", "revid": "1305772", "url": "https://it.wikipedia.org/wiki?curid=52070", "title": "Athena (rivista)", "text": "Athena \u00e8 stata una rivista ideata e diretta da Renato Fondi nella prima decade del Novecento.\nLa rivista pistoiese, gi\u00e0 dal primo numero, si proponeva di diffondere \"\u201cin modo generoso e salutare il movimento intellettuale contemporaneo, fuori dal codazzo dei modernisti scamiciati e dei classicisti misoneici\u201d\" e riteneva che \"\u201cla combriccola dei futuristi insegna alla giovent\u00f9 d'Italia di rinnegare il culto e la lingua di Dante per quella di Victor Hugo\u201d\". \nTra i collaboratori figurano Raffaello Melani, Adelmo Damerini, Renato Fucini e Giuseppe Lipparini. "}
{"id": "52071", "revid": "125917579", "url": "https://it.wikipedia.org/wiki?curid=52071", "title": "Fahrenheit 451 (film 1966)", "text": "Fahrenheit 451 \u00e8 un film del 1966 diretto da Fran\u00e7ois Truffaut, tratto dall'omonimo romanzo fantascientifico-distopico di Ray Bradbury.\nPer la prima volta Truffaut si cimenta col colore e con una produzione straniera che gli garantisce un budget elevato. Il risultato \u00e8 un film destinato al mercato internazionale, distribuito dalla Universal, da cui traspare l'interesse del regista per il cinema di Alfred Hitchcock, sottolineato dalla presenza della musica di Bernard Herrmann, e dal prospettato coinvolgimento di Tippi Hedren, eroina hitchcockiana, nel ruolo della protagonista, poi assegnato a Julie Christie.\nFilm predittivo, al pari di \"Nel 2000 non sorge il sole\", di fantapolitiche svolte della societ\u00e0 futura, sottolinea lo strapotere mediatico assunto dal mezzo televisivo. In tutta la vicenda l'onnipresente schermo casalingo costringe la popolazione a una ebete sudditanza nei confronti del potere. I libri, sovversivi per definizione, a meno che non siano come da normativa, non stampati, costituiscono una possibile via di fuga verso nuovi orizzonti.\nGirato dal 12 gennaio al 22 aprile 1966 nei Pinewood Studios e nei dintorni di Londra, fu proiettato in pubblico per la prima volta il 16 settembre 1966. Il film fu trasmesso per la prima volta dalla televisione italiana nel 1971.\nTrama.\nUna pattuglia di pompieri dall'aspetto futuribile esce dalla caserma e si dirige verso un appartamento, dove l'uomo che vi abita riceve una telefonata che l'esorta a scappare; i pompieri entrano alla ricerca di libri e il primo che trovano \u00e8 \"Don Chisciotte\", nascosto in una lumiera, e durante la perquisizione trovano molti altri libri, anche all'interno di un finto televisore, e dopo averli accumulati in cortile li incendiano con un lanciafiamme.\nMontag, uno dei pompieri della squadra, prima del rientro alla base, riceve la notizia che \u00e8 prossimo a una promozione; egli \u00e8 un tipo riservato e taciturno, e il capitano lo apprezza proprio per queste sue doti; rientrato a casa comunica la novit\u00e0 alla moglie ma lei \u00e8 molto interessata ad uno spettacolo interattivo in televisione, nel quale gli spettatori possono recitare insieme ai protagonisti, e alle sue pillole.\nI pompieri, infatti, hanno il compito di distruggere i libri, che sono stati proibiti e aboliti in quanto rendono la vita triste: la filosofia cambia come la moda delle gonne lunghe e corte, dando agli uomini il libero arbitrio o la vita predestinata; i romanzi invece fanno credere che le vite immaginarie dei protagonisti possano essere vissute anche dai lettori, causando frustrazione, e solo bruciandoli tutti gli uomini saranno veramente uguali e felici. I libri sono stati sostituiti dalla televisione, che fa sia da sostituto dei libri scolastici, sia da fonte di divertimento.\nUna vicina di casa cerca di far conoscere a Montag il mondo della lettura, e gli chiede se ha mai letto qualcuno dei libri che ha bruciato. La curiosit\u00e0 lo spinge a provare, e il primo libro che questi legge \u00e8 \"David Copperfield\" di Charles Dickens al quale seguiranno molti altri fino a prendere coscienza del buio in cui lui e tutti i componenti della societ\u00e0 sono stati rinchiusi. Egli cercher\u00e0 di combattere il sistema ma verr\u00e0 tradito dalla moglie e obbligato a usare il lanciafiamme contro i propri libri ma, prima di farlo, indirizza il lanciafiamme verso il proprio letto e verso la tv, in segno di disprezzo per il tradimento perpetrato dalla moglie, e poi, incitato dal capitano, verso i libri.\nEgli cerca di salvare un libro ma il capitano se ne accorge e gli punta la pistola contro ma Montag riesce a ucciderlo con il lanciafiamme; inizia cos\u00ec la sua fuga da ricercato e alla fine si unir\u00e0 agli \"uomini libro\", che cercano di preservare il contenuto dei libri imparandone a memoria il testo e in seguito bruciandoli per evitare che gli siano tolti."}
{"id": "52072", "revid": "1762097", "url": "https://it.wikipedia.org/wiki?curid=52072", "title": "Max Bunker", "text": "\u00c8 noto per aver creato famosi personaggi come Alan Ford, Maxmagnus, Kriminal e Satanik, sempre in coppia con il disegnatore Magnus, ritenuti dei classici del fumetto italiano e dai quali vennero tratti film e cartoni animati. Max Bunker \u00e8 lo pseudonimo di Luciano Secchi usato per firmare la sua produzione fumettistica mentre per quella letteraria \u00e8 solito usare il nome reale.\nBiografia.\nDopo aver completato gli studi in letteratura e storia, si trasferisce a Parigi per studiare alla Sorbona, dove si era iscritto come auditore e dove poteva consultare l'archivio per approfondire i suoi studi. Tornato in Italia, esordisce come scrittore alla fine degli anni 50 scrivendo romanzi gialli. \nInsieme al cognato Andrea Corno fonda a Milano nel 1960 l'Editoriale Corno, una casa editrice di fumetti che esordisce lo stesso anno con due testate antologiche contenenti materiale americano. Il debutto come autore avviene l'anno successivo quando crea una serie western, Maschera Nera, e una fantascientifica, Atomik, entrambe firmate con lo pseudonimo \"Esselle\". Nel 1964, con il nuovo pseudonimo di Simplex, firma invece La Primula Verde. Lo pseudonimo definitivo di Max Bunker verr\u00e0 inaugurato poco dopo, quando crea nuovi e numerosi personaggi di vario genere e qualit\u00e0; essi si caratterizzano per l'attenzione rivolta alla societ\u00e0 e alle mode, come i fumetti neri Kriminal e Satanik disegnati da Magnus, che raggiungeranno un notevole successo, e che con Diabolik delle sorelle Giussani rivoluzioneranno il fumetto in Italia.\nSia Kriminal che Satanik evolveranno poi dal genere puramente nero in un giallo pi\u00f9 tradizionale; questo anche a causa delle denunce, sequestri, processi e persecuzioni della stampa a causa delle quali Luciano Secchi deve affrontare una ventina di processi contro la morale pubblica, da cui esce per\u00f2 sempre assolto; nonostante l'esito positivo, queste esperienze lo spingono ad autocensurarsi.\nSulla scia di linus fonda e dirige la rivista contenitore Eureka, sulla quale pubblica anche storie da lui scritte, come Fouch\u00e9 e Maxmagnus. Quest'ultimo pone le basi per il successivo Alan Ford che esordisce poco dopo nel 1969 e che, nonostante un esordio deludente, dopo due anni raggiunge un successo tale da divenire un altro apice della collaborazione con Magnus.\nNel 1970 scopre i supereroi americani della Marvel, che pubblica tramite l'Editoriale Corno inizialmente con la testata dedicata all'Uomo Ragno. Dopo lo scioglimento nel 1974 del connubio artistico con Magnus, Max continua a creare nuovi personaggi fino alla crisi dei primi anni ottanta, che porta alla chiusura della casa editrice Corno nel 1984. Decide di fondarne una propria, la Max Bunker Press, con la quale continua a pubblicare Alan Ford a altri suoi personaggi, oltre a ristampare vecchi successi del passato come Kriminal e Satanik. L'attivit\u00e0 di editore termina nel 2013 quando la figlia Raffaella subentra alla gestione del padre, che con la stessa continua a pubblicare la serie di Alan Ford.\nLa sua attivit\u00e0 come romanziere \u00e8 incentrata soprattutto sul personaggio dell'investigatore Riccardo Finzi, protagonista di una serie di romanzi, da uno dei quali viene tratto il film \"Agenzia Riccardo Finzi... praticamente detective\", diretto da Bruno Corbucci ed interpretato da Renato Pozzetto e Enzo Cannavale.\nElenco dei personaggi a fumetti.\nDi seguito l'elenco dei personaggi creati da Max Bunker e l'anno della loro creazione:"}
{"id": "52075", "revid": "9", "url": "https://it.wikipedia.org/wiki?curid=52075", "title": "Isafj\u00f6rdur", "text": ""}
{"id": "52076", "revid": "287204", "url": "https://it.wikipedia.org/wiki?curid=52076", "title": "David Oddsson", "text": ""}
{"id": "52078", "revid": "834", "url": "https://it.wikipedia.org/wiki?curid=52078", "title": "Luciano Secchi", "text": ""}
{"id": "52079", "revid": "339392", "url": "https://it.wikipedia.org/wiki?curid=52079", "title": "DDR", "text": ""}
{"id": "52080", "revid": "125944138", "url": "https://it.wikipedia.org/wiki?curid=52080", "title": "Repubblica Democratica Tedesca", "text": "La Repubblica Democratica Tedesca (RDT) (in tedesco: \"Deutsche Demokratische Republik\", abbreviato in DDR), comunemente indicata come Germania Est o Germania Orientale (\"Ostdeutschland\"), fu uno Stato socialista esistito dal 1949 al 1990 sul territorio corrispondente alla zona di occupazione della Germania assegnata all'Unione Sovietica alla fine della seconda guerra mondiale. \nSorse in contrapposizione alla Repubblica Federale di Germania, allora nota anche col termine colloquiale di \"Germania Ovest\", che includeva le altre tre zone di occupazione in cui era stato suddiviso il territorio germanico; fu parte del Patto di Varsavia e del Comecon.\nLa capitale era posta nel settore orientale di Berlino.\nStoria.\nLa RDT venne proclamata nel settore sovietico di Berlino il 7 ottobre 1949, facendo seguito alla proclamazione della Repubblica Federale di Germania ad opera del blocco occidentale pochi mesi dopo la fine del Blocco di Berlino attuato dai sovietici, queste due proclamazioni sancirono l'inizio della divisione della Germania. Nel 1953 una rivolta cominciata da rivendicazioni economiche operaie cerc\u00f2 di rovesciare il governo comunista, il quale per\u00f2 rimase ben saldo. Nel 1957 la RDT venne riconosciuta formalmente dall'URSS e dichiarata pienamente sovrana, ma truppe sovietiche vi rimasero stanziate, in base agli accordi della Conferenza di Potsdam, motivando la loro presenza come protezione della nazione dalla minaccia statunitense durante la guerra fredda.\nLa RDT ader\u00ec al Patto di Varsavia fin dal 1956. Venne ammessa all'ONU insieme alla Germania Ovest solo il 18 settembre 1973. (\"Germania centrale\"), poich\u00e9 la locuzione \"Germania Orientale\" designava le regioni della Prussia Orientale, della Pomerania e della Slesia, annesse agli Stati della Polonia e URSS dopo la seconda guerra mondiale. La DDR era spesso indicata anche come \"SBZ\" (\"Sowjetische Besatzungszone\", \"Zona di occupazione sovietica\").\nCon la salita al potere di Erich Honecker e la quasi contemporanea elezione a cancelliere di Willy Brandt in Germania Ovest, inizi\u00f2 un periodo di riavvicinamento tra le due Germanie (Ostpolitik) con la creazione di rappresentanze diplomatiche permanenti e con visite ufficiali di capi di Stato e primi ministri, tra cui quella del presidente del Consiglio Italiano Bettino Craxi. L'Ostpolitik venne proseguita in misura assai pi\u00f9 limitata dal successore Helmut Schmidt e cess\u00f2 del tutto con l'ascesa al potere del conservatore Helmut Kohl.\nA seguito dell'apertura delle frontiere tra Ungheria e Austria (l'11 settembre 1989) e della successiva caduta del Muro di Berlino seguita dalle elezioni libere, fu riunificata alla Germania Ovest il 3 ottobre 1990 nell'attuale Germania. Infatti, dal 9 novembre 1989 il Muro di Berlino, eretto dal governo comunista nel 1961 per impedire i massicci trasferimenti all'Ovest dei suoi cittadini, che si spostavano con la speranza di ottenere migliori condizioni di vita, poteva per la prima volta essere attraversato senza pericolo.\nOrdinamento politico.\nL'ordinamento della Germania Est era in parte assimilabile a quello degli altri Stati socialisti, ma caratterizzato da significative specificit\u00e0 determinate dal contesto tedesco e dal modo in cui lo Stato aveva avuto origine.\nLa posizione dominante nel sistema politico era affidata alla \"Sozialistische Einheitspartei Deutschlands\" (SED, Partito Socialista Unificato di Germania), formato dalla fusione forzata dei comunisti della KPD coi socialisti della SPD, con la finalit\u00e0 della costruzione di una societ\u00e0 senza classi. Questo partito per\u00f2, contrariamente a quanto avveniva in altri regimi comunisti, non si vedeva attribuito dalla Costituzione il ruolo di partito guida. Esso non era l'unico partito ammesso. La SED era infatti affiancato da altri quattro partiti: i democratico-cristiani dell'Unione Cristiano Democratica, gli agrari del Partito Democratico Rurale, i liberaldemocratici del Partito Liberal-Democratico di Germania e i nazionaldemocratici del Partito Nazional-Democratico.\nIl ruolo di questi quattro partiti era quello di raggruppare le classi piccolo-borghesi e contadine intorno al progetto politico operaio della SED. Un deputato della CDU ricopr\u00ec, ad esempio, per oltre sette anni la presidenza del Parlamento; un funzionario del partito presiedette per anni il Tribunale Superiore. Raccolti nel Fronte Nazionale, i cinque partiti controllavano ogni aspetto della vita politica, economica e sociale, centrale e locale, del Paese.\nLa Costituzione, approvata il 30 maggio 1949 ed entrata in vigore il 7 ottobre dello stesso anno, istituiva un Parlamento con bicameralismo imperfetto diviso tra la \"Volkskammer\" (Camera del Popolo), composta da 400 membri eletti ogni 4 anni, a cui spettava il potere legislativo, e la \"L\u00e4nderkammer\" (Camera dei \"L\u00e4nder\"), avente funzione consultiva e di veto nelle questioni attinenti ai \"Land\". Sei anni dopo la trasformazione dei \"Land\" in \"Bezirk\" (1952), distretti provinciali soggetti ad un molto pi\u00f9 stretto controllo da parte del potere centrale, la \"L\u00e4nderkammer\" venne abolita e il Parlamento divenne unicamerale.\nLe elezioni per la \"Volkskammer\" si svolgevano sulla base della Lista unica redatta dal Congresso del Fronte Nazionale. La suddivisione dei seggi parlamentari era prefissata, sulla base di una concezione secondo la quale i deputati non rappresentavano il popolo, come nella tradizione occidentale, perch\u00e9 dotati di un mandato politico espresso dai cittadini elettori, ma perch\u00e9 rispecchianti socialmente il peso numerico dei ceti componenti l'elettorato. Al SED erano dunque assegnati d'ufficio il 25% dei seggi parlamentari, agli altri quattro partiti il 10,4% ciascuno, ai sindacati (FDGB) il 13,4%, l'8% sia all'organizzazione giovanile della Libera Giovent\u00f9 Tedesca (FDJ) sia all'Associazione Democratica delle Donne (DFD), mentre i restanti seggi erano appannaggio dell'Unione delle Associazioni Culturali, comprendente artisti, scienziati e docenti universitari.\nI poteri del capo dello Stato spettavano invece allo \"Staatsrat\", il Consiglio di Stato, organo di direzione politica composto da 24 membri da cui dipendevano il Consiglio dei ministri e il Consiglio Nazionale di Difesa. La funzione egemone del SED si manifestava in un Diritto di Direttiva, praticamente vincolante, del \"Politb\u00fcro\" del partito verso lo \"Staatsrat\" e soprattutto nell'usuale unificazione nella stessa persona delle cariche di Segretario Generale del SED, di Presidente dello \"Staatsrat\" e di Presidente del Consiglio di Difesa, che in situazioni d'emergenza poteva fra l'altro emanare provvedimenti e leggi senza l'autorizzazione parlamentare.\nGeografia antropica.\nSuddivisioni amministrative.\nAmministrativamente la Germania Est era divisa, dal 1952 al 1990, in 14 distretti (\"Bezirke\"): Rostock, Schwerin, Neubrandenburg, Magdeburgo, Potsdam, Francoforte sull'Oder, Halle, Lipsia, Cottbus, Erfurt, Gera, Suhl, Karl-Marx-Stadt e Dresda. La capitale era Berlino Est.\nForze armate e di polizia.\nLe forze armate della RDT prendevano il nome di \"Nationale Volksarmee\", mentre quelle di polizia \"Volkspolizei\". Vi era poi la Stasi, la polizia politica segreta nonch\u00e9 agenzia di spionaggio e controspionaggio.\nSociet\u00e0.\nPopolazione.\nLa popolazione tedesco-orientale era nettamente inferiore a quella della Germania Ovest, data anche la sua minore estensione (circa i 2/5). L'urbanesimo era assai accentuato, visto che il 72% degli abitanti viveva in centri con oltre abitanti (il 21% in centri con oltre abitanti).\nLe principali citt\u00e0, oltre Berlino Est (1\u00a0088\u00a0000 abitanti nel 1990), erano Lipsia (581\u00a0000 abitanti nel 1990), Dresda (504\u00a0000 abitanti nel 1990), Halle, Erfurt, Jena, Rostock e Karl-Marx-Stadt.\nLingue.\nLa lingua ufficiale era il tedesco. Inoltre, esisteva una minoranza linguistica soraba riconosciuta e tutelata dalla legge.\nReligione.\nA livello religioso, come negli altri stati socialisti, non veniva professato per legge l'ateismo di Stato ma solo uno stato fortemente laico e aconfessionale; pur non essendoci una politica antireligiosa ufficiale, vi fu in certi periodi una certa attenzione e diffusione dell'ateismo da parte di istituzioni culturali pubbliche. Il protestantesimo non venne mai particolarmente ostacolato e il cattolicesimo venne dichiarato compatibile con l'edificazione del socialismo, mentre ci furono frizioni tra il governo della DDR e la chiesa cattolica. Il governo comunista ricostru\u00ec molti edifici di culto distrutti durante la seconda guerra mondiale, come il duomo di Berlino, di confessione luterana.\nTra il 46% e il 59% dei cittadini tedeschi del territorio della DDR (sia vissuti sotto la DDR sia i loro figli) si dichiarano atei e il 72% si dichiarano irreligiosi. Secondo molti studi e censimenti la ex Germania Est \u00e8 la macroregione pi\u00f9 atea nel mondo.\nTelevisione e radio.\nLa televisione e la radio della RDT erano controllate dallo Stato. \"Rundfunk der DDR\" (Radiodiffusione della DDR) \u00e8 stata l'organo ufficiale di radiodiffusione dal 1952 fino alla riunificazione tedesca. La struttura aveva sede presso \"Funkhaus Nalepastra\u00dfe\" a Berlino Est. \"Deutscher Fernsehfunk\" (DFF), a partire dal 1972-1990 nota come \"Fernsehen der DDR\" o \"DDR-FS\", \u00e8 stata l'emittente televisiva di Stato dal 1952.\nGran parte della DDR (ad eccezione di Dresda, l'isola di R\u00fcgen e la foce dell'Oder) poteva ricevere tuttavia le TV pubbliche dell'Ovest ARD e ZDF. \nLa DT64 fu una radio emblema della cultura dei giovani dell\u2019ex-Germania Est, nata nel '64 durante il raduno della Libera Giovent\u00f9 Tedesca allo storico campo estivo Deutschlandrtreffen der Jugenddiede di gruppi musicali anche dell'Ovest, doveva trasmettere soltanto per 99 ore, durante il festival, ma per il grande successo venne confermata come emittente fissa. DT64 venne spesso presa di mira da parte dei pi\u00f9 influenti personaggi politici del tempo. Nonostante ci\u00f2, la stazione continu\u00f2 a trasmettere i suoi contenuti fino al 1991 sovvenzionata dallo Stato e autonomamente fino al 1993, l\u2019annuncio della chiusura della radio produsse proteste talmente animate che la fine della DT64 fu ritardata di due anni. DT64 diede voce alla voglia di cambiamento di migliaia di tedeschi, i suoi programmi furono uno spazio in cui le nuove generazioni ai tempi della DDR (Repubblica Democratica Tedesca) si riconoscevano e ascoltavano la loro musica preferita.\nLa casa discografica di Stato, l'unica peraltro in quanto gli LP e le cassette estere non erano ammesse all'importazione, era la Amiga, controllata direttamente dalla \"Rundfunk der DDR\". Oltre alla produzione discografica interna, soprattutto musica classica e musica pop cantata solamente in lingua tedesca, l'Amiga stampava anche dischi di artisti e complessi esteri famosi, sempre su licenza, come ad esempio The Beatles, Pink Floyd, ABBA e Amanda Lear. Famosi sono le stampe Amiga dei dischi di gruppi non appartenenti alla DDR, tagliati (di tre album originali l'Amiga ricavava un unico prodotto commerciale). Gli artisti Pop pi\u00f9 quotati della DDR venivano proposti anche per il mercato discografico della Germania Ovest tramite le stampe della Pool Record, sussidiaria della Teldec (Telefunken-Decca West Germany). L'Amiga esiste ancora oggi ma \u00e8 stata privatizzata nel 1992, appartiene al gruppo discografico BMG (Bertelsmann Music Group) che ha riproposto negli ultimi anni quasi tutti gli album musicali della DDR in formato CD.\nIl problema dell'espatrio.\nGi\u00e0 pochi anni dopo l'instaurazione del regime, la Germania Est fu interessata da un notevole flusso migratorio verso la Germania Ovest. Nel 1961 pertanto il SED procedette alla chiusura delle frontiere con la RFT e all'edificazione del muro di Berlino, per impedire l'emigrazione verso la parte occidentale della citt\u00e0. L'art. 10 della Costituzione, che garantiva il diritto di espatrio, venne abrogato, mentre l'espatrio fu ribattezzato \"fuga dalla Repubblica\" e inserito, quale nuova fattispecie del codice penale, nella stessa sezione relativa ai delitti contro lo Stato. Le guardie di frontiera, (\"Grenztruppen der DDR\"), avevano l'ordine di arrestare chi, non autorizzato, tentasse di varcare il confine.\nFormalmente l'espatrio non era vietato in maniera assoluta. Anzitutto l'impedimento riguardava solo i confini terrestri con la Germania Ovest e quelli marittimi nel mar Baltico con Danimarca e Svezia. Si poteva invece espatriare verso gli stati del Patto di Varsavia, anche perch\u00e9 il divieto di espatrio verso gli stati occidentali fu adottato da ciascuno di essi. I pensionati potevano espatriare per trascorrere nell'Ovest le vacanze o incontrare i parenti. Chi voleva lasciare il Paese per trasferirsi all'estero incontrava molti pi\u00f9 ostacoli: occorreva infatti inoltrare un'apposita richiesta al Ministero degli Esteri, la cui approvazione era per\u00f2 assai difficile. Oltretutto chi inoltrava la domanda rischiava di essere inserito negli elenchi dei sospetti della polizia segreta, la \"Stasi\" (\"Staatssicherheit\"). Reiterarla pi\u00f9 volte, in caso di mancata risposta o a seguito di rifiuto, poteva anche comportare il carcere.\nLa chiusura dei confini dur\u00f2 fino al 1989. Agli inizi dell'anno nulla lasciava pensare all'abrogazione del divieto di espatrio: nonostante la \"glasnost\"' avviata dal presidente sovietico Michail Gorba\u010d\u00ebv, il presidente tedesco-orientale Erich Honecker dichiar\u00f2 che il muro avrebbe diviso Berlino per altri 100 anni, mantenendo saldamente il regime su posizioni totalitarie. Ma al contempo l'Ungheria decise di aprire le frontiere con l'Austria: ci\u00f2 permetteva ai cittadini della RDT di poter raggiungere la RFT, passando per Cecoslovacchia, Ungheria e Austria. Fu cos\u00ec che la DDR si vide costretta ad abrogare il divieto di espatrio e lasciar abbattere, il 9 novembre, il muro.\nEconomia.\nNella RDT il controllo del regime sull'economia fu forse il pi\u00f9 forte tra tutti gli altri Paesi del Patto di Varsavia. Di fronte a un Paese devastato dalla seconda guerra mondiale, il SED riusc\u00ec fin dalla fine degli anni quaranta a creare un sistema economico molto industrializzato e competitivo. Un'agricoltura autosufficiente, una sviluppata industria chimica e siderurgica in un territorio ricco di lignite e di potassa, un sistema stradale e ferroviario, per quanto limitato in assoluto, comunque superiore a quello dei Paesi fratelli, resero la RDT ai primi anni sessanta il fiore all'occhiello industrializzato del mondo comunista e il pi\u00f9 avanzato sul piano economico.\nIl diritto a un lavoro era sancito per legge. Per raggiungere questo obiettivo era lo Stato a creare posti di lavoro. La maggior parte delle persone lavoravano in aziende statali oppure in consorzi. I salari e gli stipendi non erano uguali per tutti, ma le differenze erano minime. Un commesso guadagnava 600-800 marchi al mese, un ingegnere al massimo 1200 marchi. Alcuni artigiani guadagnavano pi\u00f9 delle persone con un titolo di studio. Il sistema scolastico (come quello sanitario) era gratuito per tutta la popolazione: ci\u00f2 comportava che tutti i bambini avevano la possibilit\u00e0 di andare all'asilo nido. Le madri avevano diritto a ricevere una sovvenzione economica per la maternit\u00e0 nel periodo compreso tra sei settimane prima del parto e sei settimane dopo. Gli appartamenti avevano affitti alla portata di tutti, ma soprattutto non subivano aumenti per decenni. Un appartamento di quattro stanze costava 94,80 marchi, incluso il costo del riscaldamento. Nella media un metro quadrato al mese costava 1 marco. C'erano alcune scomodit\u00e0 per\u00f2, come il fatto che la qualit\u00e0 costruttiva fosse scarsa e la manutenzione scadente. Diversa era la situazione per i condomini riservati alle famiglie delle alte figure politiche. L'assegnazione degli appartamenti avveniva da parte dell'amministrazione comunale in base alla situazione familiare. Gli studenti non ricevevano quasi mai un appartamento proprio ma vivevano in alloggi comuni. Con il matrimonio una coppia aveva il diritto di avere un appartamento, pi\u00f9 piccolo per i primi tempi, pi\u00f9 grande successivamente.\nIl livello di benessere della popolazione era tuttavia di gran lunga inferiore a quello della RFT e forse fu questo confronto coi \"cugini\" dell'Ovest ad indurre i dirigenti orientali a rafforzare la morsa sul panorama economico. In un primo tempo il divario tra le due Germanie fu imputato all'ingente debito che la RDT aveva con l'URSS per gli aiuti di ricostruzione. Ma gi\u00e0 nel 1969, di fronte ad uno spaventoso deficit pubblico, lo Stato non seppe modernizzare l'economia alle esigenze reali della popolazione. Ne risult\u00f2 una crisi dei beni di consumo, oltre all'arretratezza che l'assenza di una competizione tra imprese generava nell'economia tedesco-orientale. Ad esempio, i cittadini dovevano attendere anni prima di acquistare automobili, che potevano peraltro essere solo le \"Trabant\" (oggi divenute veri pezzi da collezione per gli appassionati di auto), le Wartburg e pochi altri modelli. Il tempo di attesa per un'automobile poteva anche oltrepassare i 10 anni.\nOccasionalmente viene ribadito un alto reddito medio pro capite nella Germania Est; secondo una fonte divulgativa italiana nel 1987 sarebbe stato di 7180 $ contro i 6390 $ dell'Italia. Un tale confronto \u00e8 per\u00f2 basato sulla parit\u00e0 rispetto al Marco Occidentale, mentre al cambio la valuta non convertibile otteneva nella media degli anni il 20% del valore nominale. Anche il valore d'acquisto non \u00e8 direttamente paragonabile, dato che da una parte molti prezzi al consumatore erano sovvenzionati, dall'altra molti prodotti non potevano essere acquistati con la valuta ufficiale. Un indice piuttosto preciso \u00e8 il \"Richtungskoeffizient\", adottato dalla stessa RDT per contabilizzare internamente il commercio con gli Stati occidentali, giunto nel 1988 al fattore di 1:4,4.\nDopo la riunificazione, la Treuhand, organismo incaricato della privatizzazione del \u00abpatrimonio del popolo\u00bb (nome dato alle imprese pubbliche nella RDT), si trova alla testa di 8.000 societ\u00e0 e dei loro 32.000 stabilimenti e di un impero immobiliare. In pochi anni, circa 13.000 imprese sono vendute, per la stragrande maggioranza, a investitori e imprese della Germania occidentale. Nel luglio 1991 la produzione industriale \u00e8 diminuita del 43,7% rispetto all'anno precedente, del 51,9% in agosto e di quasi il 70% alla fine dell'anno. Il numero ufficiale di disoccupati sale da appena 7.500 nel gennaio 1990 a 1,4 milioni nel gennaio 1992, e pi\u00f9 del doppio contando i lavoratori in disoccupazione tecnica, in riconversione o in prepensionamento. Nei cinque anni successivi alla caduta del muro di Berlino, la disoccupazione avrebbe colpito l'80 % degli attivi.\nLe donne hanno incontrato ulteriori difficolt\u00e0. Per aumentare le loro possibilit\u00e0 di ritrovare un lavoro, sono state molte a farsi sterilizzare. Mentre il centro ospedaliero di Magdeburgo aveva praticato 8 sterilizzazioni nel 1989, queste sono passate a 1200 nel 1991\u00bb, rilevano i sociologi Fritz Vilmar e Gislaine Guittard. Dal 1989 al 1992, il numero di dipendenti della ricerca, dell'istruzione superiore, compresa quella industriale, scende da oltre 140.000 a meno di 38.000. Molti centri di ricerca e accademie scientifiche sono chiusi. Circa il 72% degli scienziati dell'ex RDT \u00e8 stato destituito in tre anni. Il personale rimanente \u00e8 stato sottoposto a test per valutare le sue convinzioni politiche. Questa eliminazione della maggior parte degli scienziati \u00e8 giustificata da imperativi ideologici: \u00abBisogna sradicare l'ideologia marxista procedendo a cambiamenti di strutture e di personale\u00bb. indica un documento dell'Accademia delle scienze nel luglio 1990.\nSport.\nIl calcio.\nIl massimo campionato di calcio della Germania Est era la DDR-Oberliga, istituita nel 1948 e soppressa nel 1991.\nLa DDR nella memoria dei tedeschi dell'est.\nNel 2006 a Berlino ha aperto il \"DDR Museum\", un museo interattivo che racconta aspetti politici, culturali e di vita quotidiana nella \"DDR\".\nCultura.\nNella RDT la cultura e l'istruzione venivano promosse e regolamentate in base alla dottrina statale. La costituzione del 1968 propagandava una cultura socialista, una vita ricca di cultura per i lavoratori e uno stretto legame degli artisti con la vita del popolo. \"Cultura del corpo, sport e turismo sono elementi della cultura socialista votato ad un pieno sviluppo fisico e spirituale dei cittadini.\"\nTeatro e cabaret erano diffusi nella RDT e a Berlino esisteva una scena culturale attiva. La celebre Semper Oper di Dresda, distrutta durante la seconda guerra mondiale, venne riaperta nel 1985. Il Friedrichstadt-Palast a Berlino fu l'ultimo grande edificio culturale eretto nella RDT.\nPeculiare nella cultura della RDT \u00e8 l'esistenza di un ampio spettro di gruppi musicali di rock tedesco. La loro gamma va dal dichiarato \"rock di Stato\" come quello dei Puhdys fino a gruppi musicali pi\u00f9 critici come Tilly e Renft. Alcune formazioni come Karat o City hanno festeggiato anche successi internazionali."}
{"id": "52081", "revid": "71155", "url": "https://it.wikipedia.org/wiki?curid=52081", "title": "Ghiaccio", "text": "Ghiaccio \u00e8 il nome comune usato per designare l'acqua allo stato solido. \u00c8 un solido cristallino trasparente: a pressione atmosferica standard (101\u00a0325 Pa) la transizione di fase avviene quando l'acqua liquida viene raffreddata sotto lo 0\u00a0\u00b0C (273,15\u00a0K, 32\u00a0\u00b0F).\nDescrizione.\nSolidificazione.\nL'acqua pu\u00f2 rimanere allo stato liquido anche sotto 0\u00a0\u00b0C a causa del fenomeno di sopraffusione (fino a -42\u00a0\u00b0C) oppure con pressioni superiori a quella normale (fino a -30\u00a0\u00b0C); viceversa il ghiaccio pu\u00f2 formarsi anche a temperature superiori a 0\u00a0\u00b0C con pressioni inferiori a quella normale. Esistono 15 differenti fasi solide dell'acqua, ma la pi\u00f9 comune \u00e8 la Ih, che \u00e8 l'unica presente nella biosfera, a parte una piccola percentuale di Ic rintracciabile nell'alta atmosfera. Le varie fasi del ghiaccio formate a pressioni differenti da quella normale hanno una struttura cristallina differente da quella del ghiaccio comune.\nGhiaccio, acqua e vapore acqueo possono coesistere al punto triplo, che per questo sistema \u00e8 posto alla temperatura di 273,16\u00a0K (0,01\u00a0\u00b0C) e alla pressione di 611,73\u00a0Pa.\nPeculiarit\u00e0.\nUna caratteristica insolita del ghiaccio \u00e8 che il solido ha una densit\u00e0 che \u00e8 circa dell'8% inferiore a quella dell'acqua liquida. A 0\u00a0\u00b0C e a pressione atmosferica, il ghiaccio ha una densit\u00e0 di 0,917\u00a0g/cm\u00b3, l'acqua di 0,9998\u00a0g/cm\u00b3. L'acqua liquida raggiunge il massimo di densit\u00e0, esattamente 1\u00a0g/cm\u00b3, a 4\u00a0\u00b0C e a partire da questo valore diventa meno densa mentre la temperatura scende verso gli 0\u00a0\u00b0C quando le sue molecole iniziano a disporsi nelle geometrie esagonali che daranno luogo alla formazione del ghiaccio. Ci\u00f2 \u00e8 dovuto ai legami che si formano tra le molecole d'acqua per mezzo degli atomi di idrogeno, che allineano le molecole in maniera meno efficiente, in termini di volume, quando l'acqua congela. \nUna delle conseguenze \u00e8 che il ghiaccio galleggia sull'acqua, un fattore importante per il clima della Terra e essenziale per la vita acquatica (e per la vita in generale) perch\u00e9, bloccando i fenomeni di convezione, impedisce che l'acqua sottostante continui a raffreddarsi e congeli tutta.\nScivolosit\u00e0.\nUn corpo che si muove sul ghiaccio si sposta \"scivolando\", cio\u00e8 senza diminuire in maniera consistente la propria velocit\u00e0. Ci\u00f2 \u00e8 dovuto al fatto che un corpo poggiato sul ghiaccio \u00e8 soggetto alla forza peso che lo spinge verso il basso; tale forza si manifesta come una pressione che agisce sulla superficie di contatto tra il corpo in questione e il ghiaccio sottostante, e provoca una parziale fusione del ghiaccio, con la formazione di un sottile strato di acqua che aderisce al corpo e ne permette lo scivolamento.\nGrazie alla formazione del suddetto sottile strato d'acqua, le due superfici solide (il corpo che scivola e la superficie ghiacciata) non sono direttamente a contatto, per cui il movimento viene rallentato dall'attrito viscoso (che si esplica tra l'acqua e le superfici solide), che \u00e8 nettamente inferiore all'attrito radente che si avrebbe se le superfici solide fossero direttamente a contatto. \nInoltre, la pressione \u00e8 data dal rapporto tra la forza applicata e l'area della superficie di contatto (p = F/A), per cui diminuendo l'area della superficie di contatto aumenta la pressione e di conseguenza il ghiaccio sottostante fonde pi\u00f9 facilmente, per cui l'attrito \u00e8 minore. Per tale motivo le lame dei pattini da ghiaccio devono essere molto sottili.\nL'attrito inoltre genera calore, il quale contribuisce in parte alla formazione dello straterello di acqua.\nPerch\u00e9 si possa scivolare sul ghiaccio infine la superficie del ghiaccio deve essere abbastanza liscia; tale condizione viene ad esempio soddisfatta se il ghiaccio si forma per lenta solidificazione di uno specchio d'acqua.\nLa teoria precedente non spiega comunque perch\u00e9 anche piccoli oggetti leggeri riescano a scivolare sul ghiaccio. Per tale motivo, tale teoria \u00e8 stata superata da un'altra teoria secondo la quale il principale motivo della riduzione dell'attrito \u00e8 legato al fatto che le molecole prossime alla superficie hanno una maggiore mobilit\u00e0 delle molecole del \"bulk\" (la parte del solido abbastanza lontana dalle regioni del solido stesso in cui avvengono gli scambi di materia, quantit\u00e0 di moto e calore, da non percepirne gli effetti), per cui permettono lo scivolamento.\nTipi di ghiaccio.\nIl ghiaccio e la neve con cui abbiamo a che fare normalmente ha una struttura cristallina esagonale definita ghiaccio Ih. Solo leggermente meno stabile (metastabile) della forma esagonale \u00e8 quella cubica (ghiaccio Ic). Raffreddando ulteriormente il ghiaccio Ih si ottiene la formazione di una diversa configurazione nella quale si dispongono i protoni, la fase ghiaccio XI.\nSfruttando il raffreddamento e la pressione possono essere prodotti ulteriori tipi di ghiaccio, in funzione del diagramma di fase del ghiaccio. Finora sono note quindici fasi diverse che, oltre a quelle gi\u00e0 citate comprendono la II, III, V, VI, VII, VIII, IX e X. Con attenzione tutti questi tipi (eccetto la fase X) possono essere riportati a temperatura ambiente. I vari tipi differiscono per la loro struttura cristallina, ordinamento e densit\u00e0. \nDue fasi del ghiaccio sono metastabili: la IV e la XII. Il ghiaccio XII venne scoperto nel 1996. Nel 2006 sono state scoperte le fasi XIII e XIV. Il ghiaccio XI, XIII e XIV sono forme ordinate rispettivamente del ghiaccio Ih, V e XII. Nel 2009 fu trovato il ghiaccio XV a pressioni estremamente elevate alla temperatura di \u2212143\u00a0\u00b0C. Si ritiene che a pressioni ancora pi\u00f9 elevate il ghiaccio assuma una struttura metallica; la pressione necessaria \u00e8 stimata attorno a 1,55 TPa o 5,62 TPa.\nOltre alla fase cristallina, l'acqua solidificata pu\u00f2 esistere in stati amorfi: acqua solida amorfa, ghiaccio amorfo a bassa densit\u00e0, ghiaccio amorfo ad alta densit\u00e0, ghiaccio amorfo ad altissima densit\u00e0 e acqua vetrosa sottoraffreddata.\nLa brina \u00e8 un tipo di ghiaccio che si forma per brinamento (che \u00e8 appunto il termine tecnico per il passaggio diretto dallo stato aeriforme a quello solido) del vapore presente nell'aria a contatto con oggetti freddi. Essa contiene un'alta porzione di aria intrappolata, che la fa apparire bianca invece che trasparente e le conferisce una densit\u00e0 che \u00e8 circa un quarto di quella del ghiaccio puro. La galaverna si forma invece per il congelamento delle gocce d'acqua contenute nella nebbia sulle superfici, quando la temperatura \u00e8 inferiore a 0\u00a0\u00b0C.\nIl ghiaccio pu\u00f2 anche formare ghiaccioli, simili come aspetto alle stalattiti, quando l'acqua gocciola e si ricongela.\nI clatrati idrati sono forme di ghiaccio che contengono molecole di gas intrappolate nella sua struttura cristallina. Il \"Pancake ice\" \u00e8 una formazione di ghiaccio creata generalmente in zone con condizioni meno calme.\nAlcune miscele di ghiaccio e segature di legno, chiamate \"pykrete\", esibiscono maggiori doti di resistenza meccanica rispetto al ghiaccio comune.\nAlcune altre sostanze (in particolare forme solide di sostanze che si trovano solitamente come fluidi) vengono anch'esse chiamate \"ghiaccio\": il ghiaccio secco, ad esempio, \u00e8 il termine con cui ci si riferisce comunemente al biossido di carbonio allo stato solido.\nIl ghiaccio sulla Terra.\nLe scorte di acqua dolce terrestri sono contenute per pi\u00f9 del 90% nei ghiacci.\nSono costituite di ghiaccio le precipitazioni solide dell'atmosfera terrestre quali i cristalli di ghiaccio ottenuti per cristallizzazione del vapore acqueo sui germi cristallini che si aggregano nei comuni fiocchi di neve, la grandine per solidificazione diretta delle goccioline d'acqua di nube, la galaverna, la brina, il gelicidio, il vetrone e il vetrato. Proprio dalla neve attraverso il processo di metamorfismo dei cristalli di ghiaccio si forma il ghiaccio puro compatto dei ghiacciai e delle calotte polari, mentre le banchise si originano direttamente per solidificazione dell'acqua marina. L'insieme dei ghiacci terrestri forma la criosfera. La disciplina che studia il ghiaccio come componente della crosta terrestre \u00e8 la glaciologia.\nEffetti e importanza.\nIl disgelo dei ghiacciai e delle nevi montane alimenta i fiumi e i laghi a valle. Quasi tutti i ghiacciai della Terra stanno per\u00f2 arretrando. Le bianche superfici ghiacciate del nostro pianeta riflettono nello spazio il calore solare e riducono l'effetto serra. Quasi in ogni loro localit\u00e0 anche le calotte polari e le banchise si stanno riducendo. L'aumento della superficie oceanica (sia a discapito delle calotte polari, sia per l'innalzamento del livello del mare nelle zone equatoriali) fa assorbire pi\u00f9 calore solare e contribuisce al riscaldamento ed alla fusione globale dei ghiacci (\"feedback\").\nInoltre la fusione dei ghiacciai causa l'esposizione al calore solare delle rocce pi\u00f9 scure sottostanti assorbendo quindi pi\u00f9 calore e provocando anche in questo caso un feedback.\nRelazione con gli esseri umani.\nQuando il ghiaccio fonde, assorbe una quantit\u00e0 di energia (il calore latente di fusione) pari a quella necessaria ad innalzare la temperatura di una massa equivalente d'acqua di 80\u00a0\u00b0C, mentre la sua temperatura rimane costante a 0\u00a0\u00b0C. Di conseguenza, il ghiaccio \u00e8 stato per lungo tempo usato come efficace mezzo di raffreddamento. Fino a tempi recenti, l'edificio del Parlamento ungherese usava ghiaccio raccolto in inverno dal Lago Balaton come risorsa principale per il condizionamento dell'aria. Le ghiacciaie venivano usate per immagazzinare ghiaccio durante l'inverno in modo da preservare i generi deperibili durante l'estate, e i primi frigoriferi funzionavano con un blocco di ghiaccio conservato al loro interno. La produzione e l'uso di cubetti di ghiaccio o di ghiaccio tritato \u00e8 comune per raffreddare le bevande.\nL'uomo riusc\u00ec per la prima volta a far ghiacciare artificialmente una massa d'acqua, e quindi a produrre del ghiaccio in assenza di basse temperature esterne, ben prima dell'invenzione del frigorifero, esattamente nel 1775. Lo scozzese William Cullen ci riusc\u00ec aspirando l'aria da un serbatoio contenente dell'acqua, questo port\u00f2 ad una diminuzione della pressione interna che caus\u00f2 l'innalzamento della temperatura di solidificazione dell'acqua fino a superare la temperatura del liquido stesso, con la conseguente solidificazione in ghiaccio.\nIl ghiaccio gioca un ruolo importante anche nelle attivit\u00e0 ricreative invernali, soprattutto con sport come il pattinaggio su ghiaccio, l'hockey su ghiaccio, il curling, e l'alpinismo sui ghiacciai.\nIl ghiaccio pu\u00f2 anche essere un ostacolo; per i porti vicini ai poli geografici, essere liberi dal ghiaccio \u00e8 una necessit\u00e0 vitale. Esempi sono Murmansk (Russia), Pe\u010denga (Russia, in precedenza in Finlandia) e Vard\u00f8. I porti che non sono liberi dal ghiaccio vengono aperti usando delle apposite navi rompighiaccio.\nLetteratura.\nUn fittizio \"ghiaccio-nove\" compare nel racconto di Kurt Vonnegut intitolato \"Ghiaccio-nove\". In realt\u00e0 in chimica con la dizione ghiaccio IX (e altri numeri romani) si indica una fase solida con caratteristiche specifiche, stabile solo entro un certo campo di pressioni e temperature. A temperature e pressioni diverse la fase pu\u00f2 esistere ancora, ma diviene metastabile, ovvero tende a trasformarsi spontaneamente nella fase stabile, tanto pi\u00f9 rapidamente quanto pi\u00f9 le condizioni si discostano dalla propria zona stabile. Per fare un esempio, scaldando l'acciaio fino a portarlo in fase austenitica e poi temprandolo, ovvero raffreddandolo rapidamente per bloccare la trasformazione, si ottiene una fase metastabile a pressione e temperatura ambiente. Questa fase metastabile \u00e8 molto resistente e duttile. In particolare il vero ghiaccio IX non ha le propriet\u00e0 dell'immaginario Ghiaccio-nove di Vonnegut e non \u00e8 stabile a pressione e temperatura ambiente.\nNel romanzo \"Il senso di Smilla per la neve\" la protagonista, grazie alla sua profonda conoscenza dei tipi di neve e ghiaccio, riesce a risolvere un caso di omicidio.\nNel maggio 2007 attorno alla stella nana rossa GJ 436 \u00e8 stato individuato un pianeta extrasolare formato d'acqua. Sotto la superficie gassosa di questo pianeta si presume che dovrebbe esistere del ghiaccio in forma solida in configurazioni come la VIII o la X che sulla Terra sono riproducibili solo in laboratorio."}
{"id": "52083", "revid": "1123126", "url": "https://it.wikipedia.org/wiki?curid=52083", "title": "Celso", "text": ""}
{"id": "52084", "revid": "4175", "url": "https://it.wikipedia.org/wiki?curid=52084", "title": "Nelson Piquet", "text": "Durante la sua carriera in Formula 1, che si \u00e8 sviluppata principalmente nel corso degli anni ottanta, si \u00e8 confrontato con diverse generazioni di piloti: agli inizi ha avuto come compagno di team il gi\u00e0 pluricampione Niki Lauda, da cui, per sua stessa ammissione, ha potuto apprendere molto sulla messa a punto della vettura; successivamente, \u00e8 riuscito a emergere nel confronto con piloti che avevano animato il decennio precedente, come Carlos Reutemann. Nella parte centrale della sua carriera ha rivaleggiato con Alain Prost, Ayrton Senna e Nigel Mansell, mentre a fine carriera si \u00e8 trovato ad avere come compagno di squadra l'esordiente Michael Schumacher.\nAveva uno stile di guida equilibrato: non freddamente calcolatore come Lauda o Prost, ma nemmeno eccessivo e irruente come Mansell. Pilota versatile, ha vinto con vetture e motorizzazioni molto differenti, dalle wing-car a motore aspirato fino alle vetture turbo con le quali \u00e8 stato il primo a diventare campione del mondo; ha dimostrato grande capacit\u00e0 di adattamento su circuiti nuovi, vincendo le prime edizioni dei Gran Premi svolti sui circuiti di Imola e dell'Hungaroring, ma ha avuto un rapporto negativo con il circuito di Montecarlo dove avrebbe desiderato vincere ma ha ottenuto solo tre piazzamenti. Riteneva che \"correre a Monaco \u00e8 come andare in bici in cucina\".\nIl ricordo lasciato da Piquet non pu\u00f2 essere circoscritto alle sole capacit\u00e0 velocistiche: la goliardia e la fama di \"tombeur de femme\" gli hanno dato una grande popolarit\u00e0, ma anche le polemiche facevano parte del suo repertorio; ha infatti saputo attrarre l'attenzione dei mezzi di comunicazione con uscite sensazionalistiche.\nNelson Piquet ha disputato 204 Gran Premi di Formula 1, con 23 vittorie, 24 pole position, 23 giri pi\u00f9 veloci in corsa e 485,5 punti, di cui 481,5 validi a fini della classifica; si \u00e8 classificato 100 volte nei primi sei (60 sul podio), ed \u00e8 partito 43 volte in prima fila. \u00c8 inoltre il padre dei piloti Nelson Piquet Jr e Pedro Piquet.\nCarriera.\nGli inizi.\nNelson Piquet \u00e8 l'ultimo figlio di Est\u00e1cio Gon\u00e7alves Souto Maior e Clotilde Piquet; nato a Rio de Janeiro, trascorse la sua infanzia nella nuova capitale Brasilia per via dell'attivit\u00e0 politica del padre, medico, che divenne ministro della sanit\u00e0 nel governo di Jo\u00e3o Goulart. Il padre era stato campione regionale di tennis e vedendo che anche il figlio aveva buone doti lo incoraggi\u00f2 su questa strada: a 12 anni Nelson era uno dei tennisti brasiliani junior pi\u00f9 promettenti. Ma presto il tennis pass\u00f2 in secondo piano e a 14 anni cominci\u00f2 ad appassionarsi ai motori, incominciando a gareggiare con un go-kart acquistato in societ\u00e0 con tre amici, tuttavia a causa della disapprovazione del padre corse di nascosto con lo pseudonimo \"Piket\" derivato dal cognome della madre. Le vittorie nei kart (campione brasiliano nel 1971 e 1972) gli impedirono di continuare a nascondere la sua passione e il padre per evitare che continuasse a correre lo mand\u00f2 a studiare in California. Nelson dopo un anno torn\u00f2 a casa.\nNel 1974 il padre mor\u00ec e Piquet partecip\u00f2 alle gare di Formula Super Vee; nello stesso anno, al Gran Premio del Brasile, ebbe il primo contatto con la Formula 1; non essendoci le attuali rigide limitazioni all'ingresso, riusc\u00ec a entrare ai box e avvicin\u00f2 il tecnico della Brabham Gordon Murray chiedendogli di poter fare qualcosa: Murray gli permise di sbrigare alcune faccende all'interno dei box e quando si mise a pulire il casco di Carlos Reutemann questi lo allontan\u00f2 sbrigativamente. L'episodio fu poi ricordato da entrambi quando si trovarono in lotta per il titolo mondiale nel 1981.\nVinse il campionato brasiliano di Formula Super Vee nel 1976 e, per proseguire la carriera, chiese consiglio alla celebrit\u00e0 nazionale Emerson Fittipaldi, primo brasiliano campione del mondo di Formula 1 e, su indicazione di questi, nel 1977, decise di andare a correre in Europa. Quindi si trasfer\u00ec in Italia, a Novara, e partecip\u00f2 al campionato europeo di Formula 3, vincendo due gare e arrivando terzo nella classifica finale. Nel 1978 pass\u00f2 alla F3 inglese, che era suddivisa in due campionati la cui titolazione era data dalle differenti sponsorizzazioni; Piquet si aggiudic\u00f2 il campionato British Petroleum e arriv\u00f2 secondo nel Vandervell. Complessivamente partecip\u00f2 a 26 gare nei 2 campionati vincendone 13 (7 nel BP e 6 nel Vandervell), preparandosi per il passo in Formula 1.\nFormula 1.\nI primi anni.\nCampionato 1978.\nPiquet esord\u00ec in Formula 1 nel Gran Premio di Germania del 1978, alla guida di una Ensign-Ford N177 MN. Qualificatosi 21\u00ba, il brasiliano dovette ritirarsi al 31\u00ba giro per la rottura del propulsore mentre occupava la dodicesima posizione. Fu la sua unica gara con l'Ensign, in quella stessa stagione partecip\u00f2 alle 3 gare successive con una vecchia McLaren M23 del team privato \"Ligget Group B&amp;S Fabrication\".\nMa fu durante il week-end del Gran Premio d'Italia che Piquet riusc\u00ec a dare una svolta decisiva alla sua carriera: superando la concorrenza di Elio De Angelis si accord\u00f2 con Bernie Ecclestone per partecipare all'ultima gara stagionale con una terza vettura ufficiale della Brabham, schierata per l'occasione, e soprattutto ottenne l'ingaggio come seconda guida per la stagione entrante. A suo favore gioc\u00f2, oltre ai buoni risultati nelle formule minori e l'appoggio finanziario di uno sponsor (la birra brasiliana \"Brahma\"), cose che anche De Angelis poteva offrire, l'interesse della Parmalat, sponsor della Brabham, per il mercato brasiliano e il fatto di aver accettato un contratto triennale percependo un modestissimo compenso, pari allo stipendio di un impiegato.\nCampionato 1979.\nAl volante della Brabham-Alfa Romeo nel 1979, Piquet si rivel\u00f2 come pilota di grandi doti e in breve tempo fu in grado di competere con il titolato compagno di squadra Niki Lauda, ma essendo l'ultimo anno della collaborazione tra il costruttore inglese e la casa italiana, ormai scesa in pista con una propria monoposto, a risentirne fu l'affidabilit\u00e0 della vettura e ci\u00f2 non gli permise di andare oltre un quarto posto al Gran Premio d'Olanda. Nel corso delle prove del Gran Premio del Canada Lauda decise di ritirarsi dalle corse, anche se poi torn\u00f2 alla guida della McLaren nel e Piquet ebbe l'occasione di diventare il pilota di punta della squadra. Nelle ultime due gare della stagione la Brabham si schier\u00f2 con la nuova vettura a motore Cosworth e nella gara conclusiva, il Gran Premio degli Stati Uniti-Est, Piquet part\u00ec in prima fila e conquist\u00f2 il giro pi\u00f9 veloce in gara.\nCampionato 1980.\nIl 1980 fu l'anno della consacrazione. Sin dal Gran Premio di apertura in Argentina in cui sal\u00ec per la prima volta sul podio, arrivando secondo dietro ad Alan Jones, sulla cui vettura ci furono per\u00f2 dubbi di irregolarit\u00e0 per sottopeso. Infatti, a gara finita, Jones non port\u00f2 subito la vettura al parco chiuso per i controlli, dando adito al sospetto che nel frattempo fosse stata aggiunta zavorra per far rientrare la vettura nel peso minimo regolamentare, ma al controllo la macchina risulter\u00e0 regolare. Piquet vinse la sua prima gara, il Gran Premio degli Stati Uniti-Ovest sul circuito cittadino di Long Beach e al Gran Premio di Monaco conquist\u00f2 il terzo posto che gli permise di andare, per la prima volta, in testa alla classifica del campionato.\nNella parte centrale della stagione sub\u00ec la maggior forza della Williams di Jones, ma fu favorito dai dissidi tra l'associazione dei costruttori (FOCA) e la federazione internazionale (FISA), la cosiddetta guerra FISA-FOCA, che portarono alla diserzione del Gran Premio di Spagna da parte dei team non aderenti alla FOCA: Renault, Ferrari e Alfa Romeo, con il successivo annullamento dello stesso Gran Premio, che era stato vinto da Jones. Recuper\u00f2 nel finale di stagione vincendo i Gran Premi d'Olanda e d'Italia e grazie a questi successi torn\u00f2 in testa al mondiale.\nTutto si gioc\u00f2 nel successivo Gran Premio del Canada, penultimo della stagione: Piquet part\u00ec dalla pole-position e and\u00f2 subito in testa ma, pochi metri dopo il via, Jones lo coinvolse in un incidente, che giustific\u00f2 dicendo di essere stato toccato a sua volta. La gara fu sospesa e si ripart\u00ec da zero, ma la vettura di Piquet era stata danneggiata e dovette ripartire con l'auto di riserva che non era stata messa a punto. Alla seconda partenza Didier Pironi part\u00ec in anticipo e venne penalizzato di un minuto, Piquet battagli\u00f2 con Jones e Pironi poi and\u00f2 al comando e ci rimase per 23 giri finch\u00e9 non si ruppe il motore, a questo punto Jones vinse senza problemi anche se sul traguardo fu preceduto da Pironi.\nPiquet arriv\u00f2 quindi all'ultima gara in ritardo di otto punti, ma, a causa della regola allora in vigore secondo cui si contavano solo i 5 migliori risultati di ciascuna delle due met\u00e0 della stagione, anche vincendo e prendendo 9 punti avrebbe dovuto scartare i 2 del quinto posto in Austria e dunque non poteva pi\u00f9 raggiungere la testa della classifica. A ogni modo, Jones legittim\u00f2 il titolo, vincendo la successiva gara di Watkins Glen. Nel 1980 Piquet vinse, succedendo all'ex-compagno di squadra Lauda, la seconda e ultima edizione del Campionato ProCar, un monomarca riservato alle BMW M1, che si svolgeva nel week-end di alcuni Gran Premi come gara di contorno e alla quale partecipavano diversi piloti di Formula 1, che correvano anche il Gran Premio a poche ore di distanza.\nI due titoli mondiali e gli ultimi anni in Brabham.\nCampionato 1981.\nLa stagione cominci\u00f2 con l'annullamento del Gran Premio del Sud Africa, vinto da Carlos Reutemann con Piquet secondo, per il proseguire della polemica tra FISA (sostenuta dalle squadre italiane e dalla Renault che disertarono la gara) e FOCA. Si cominci\u00f2 il campionato dopo essere giunti a un accordo che band\u00ec le minigonne e richiese un'altezza minima da terra, della vettura, di 6\u00a0cm escluse le gomme. Dopo un terzo posto nel Gran Premio degli Stati Uniti-Ovest, Piquet part\u00ec in pole-position nella gara di casa, il Gran Premio del Brasile, ma, con la pista bagnata, punt\u00f2 su un rapido miglioramento della situazione atmosferica e mont\u00f2 gomme slick ottenendo invece di compromettere la sua gara.\nAl successivo Gran Premio d'Argentina la Brabham aggir\u00f2 la regola dell'altezza minima adottando un correttore d'assetto che, pur facendo risultare la vettura regolare alle verifiche, la faceva abbassare durante la corsa facendola ridiventare una Wing-car. La superiorit\u00e0 della monoposto fu tale che Piquet stravinse e persino il suo compagno di squadra H\u00e9ctor Rebaque, che normalmente navigava nelle retrovie, riusc\u00ec a mantenere il secondo posto fino all'uscita di pista che ne provoc\u00f2 il ritiro. Si pass\u00f2 a Imola dove si corse con la nuova titolazione di Gran Premio di San Marino e quasi tutte le squadre adottarono la novit\u00e0 portata in Argentina dalla Brabham. Piquet part\u00ec male, ma dopo una rimonta sotto la pioggia si aggiudic\u00f2 il Gran Premio.\nAl Gran Premio del Belgio dopo che alla partenza venne investito, non mortalmente, un meccanico a cui era stata rischiosamente permessa la presenza sulla griglia per riparare la vettura di Riccardo Patrese, la gara riprese con una seconda partenza e Piquet and\u00f2 al comando, ma al decimo giro Jones, con un contatto, lo costrinse al ritiro, la gara venne vinta da Reutemann, che cominci\u00f2 ad allungare al comando della graduatoria generale. Piquet ebbe la possibilit\u00e0 di recuperare al Gran Premio di Francia dove domin\u00f2 fino al 58 giro, quando un improvviso temporale port\u00f2 all'interruzione della gara, a quel punto gli organizzatori decisero di aspettare la fine della pioggia per far proseguire la gara e dopo 45 minuti, alla ripartenza, Alain Prost apparve molto pi\u00f9 competitivo dopo gli interventi meccanici effettuati durante la sosta e vinse il suo primo Gran Premio relegando Piquet al terzo posto; nella gara seguente, il Gran Premio di Gran Bretagna, Reutemann arrivando secondo raggiunse il massimo vantaggio di 17 punti in classifica.\nPiquet conquist\u00f2 il mondiale con una grande rimonta che cominci\u00f2 con la vittoria al Gran Premio di Germania, mentre Reutemann veniva osteggiato all'interno del suo team dove si preferiva che a vincere fosse l'anglofono Jones. Il brasiliano arriv\u00f2 all'ultimo Gran Premio un punto dietro Reutemann, A Las Vegas nel Gran Premio finale, che si svolse nel parcheggio del Caesars Palace, Piquet giunse quinto ottenendo i 2 punti necessari per la vittoria finale, mentre il rivale argentino, che per la delusione lascer\u00e0 di l\u00ec a poco l'automobilismo, chiuse solo ottavo a causa di problemi alle gomme.\nSempre nel 1981, partecip\u00f2 saltuariamente anche al Campionato mondiale Endurance al volante di una BMW M1 e vinse, in coppia con Hans-Joachim Stuck, la 1000 km del N\u00fcrburgring, vittoria che per\u00f2 fu dovuta al fatto che Piquet si trov\u00f2 in testa per aver evitato il grave incidente che port\u00f2 all'interruzione della gara, gara che poi fu terminata al momento dell'incidente senza percorrere la distanza prevista di 1000\u00a0km. Queste partecipazioni nell'Endurance erano propedeutiche all'accordo tra Brabham e BMW per la collaborazione tecnica cominciata in Formula 1 nel 1982.\nCampionato 1982.\nIl 1982 fu un anno di transizione. La Brabham concluse un accordo per avere il motore turbo BMW, ma la scarsa affidabilit\u00e0 del motore condizion\u00f2 pesantemente la stagione di Piquet gi\u00e0 dalla prima gara, che si risolse in un ritiro dopo pochi giri. Dopo un risultato cos\u00ec modesto si decise di partecipare ai 3 Gran Premi seguenti con il vecchio motore Ford Cosworth. Nelson si aggiudic\u00f2 subito il Gran Premio del Brasile, che lo vide protagonista di una estenuante lotta con Keke Rosberg e Gilles Villeneuve: lo sforzo fisico fu tale da portarlo allo svenimento sul podio. La sua vettura, per\u00f2, come quelle di altri team motorizzati Ford era sottopeso: si stava cercando di forzare il regolamento, dato che il peso minimo era considerato con acqua e olio a bordo, imbarcando a fine gara qualche decina di litri d'acqua in un apposito serbatoio per far rientrare la vettura nel peso minimo regolamentare di 580\u00a0kg.\nLa manovra era cos\u00ec plateale che veniva a essere, in effetti, un attacco politico dei team FOCA per l'abbassamento del peso minimo, contro Ferrari e Renault che, usando motori turbo, avevano vetture decisamente pi\u00f9 pesanti. Nel successivo Gran Premio degli Stati Uniti-Ovest la Ferrari rispose con un alettone posteriore sdoppiato, ognuno delle due parti rispettava le dimensioni massime regolamentari ma complessivamente veniva raddoppiata la superficie alare: a questo punto la FISA intervenne, anche per evitare lo snaturamento di tutte le regole e squalific\u00f2 Piquet e Rosberg che erano arrivati primo e secondo al Gran Premio del Brasile e la Ferrari di Villeneuve terza al Gran Premio degli Stati Uniti-Ovest; per protesta quasi tutti i team FOCA disertarono il Gran Premio di San Marino. Dal Gran Premio del Belgio funestato dalla morte di Villeneuve, mentre il compagno di squadra Patrese continu\u00f2 per qualche Gran Premio a usare il motore Ford e in seguito vinse il Gran Premio di Monaco, Piquet torn\u00f2 a usare il turbo BMW e lo port\u00f2 con fatica al traguardo conquistando il sesto posto, che divenne poi quinto grazie alla squalifica della McLaren di Lauda.\nAl GP degli USA-Est, sul nuovo circuito cittadino di Detroit, dopo che le prove del venerd\u00ec erano state annullate, nell'unica sessione di prove il motore si ruppe e Piquet non riusc\u00ec, per la prima volta in carriera, a qualificarsi. Il riscatto arriv\u00f2 solo sette giorni dopo, nel GP del Canada Piquet si aggiudic\u00f2 la gara, ottenne poi il secondo posto nel successivo Gran Premio d'Olanda. Dal Gran Premio di Gran Bretagna la Brabham introdusse una nuova strategia di gara: le vetture partivano con meno carburante per fare rifornimento e cambio gomme a met\u00e0 gara, questo permetteva di accumulare vantaggio nella prima parte della competizione e dopo una sosta, in cui si perdeva solo parte del vantaggio, si poteva disporre di gomme ancora fresche. Tuttavia, i frequenti ritiri per problemi meccanici vanificarono l'efficacia della strategia.\nNelle prove del Gran Premio di Germania Pironi, che con la Ferrari era lanciato in testa alla classifica mondiale, sub\u00ec un grave incidente che pose fine alla sua carriera automobilistica, Piquet fu il primo a fermarsi per soccorrerlo e ne rimase scosso; nella gara della domenica, mentre era in testa, ebbe una collisione con Eliseo Salazar che stava doppiando e, appena abbandonate le vetture incidentate, Piquet prese a pugni Salazar: il suo comportamento fu anomalo perch\u00e9 raramente Piquet ha mai mostrato delusione a causa di un ritiro; lui stesso si giustific\u00f2 con la preoccupazione per la propria incolumit\u00e0 che l'incidente di Pironi gli aveva evocato. In seguito all'incidente di Pironi, Piquet dichiar\u00f2 che le Ferrari sono macchine pericolose: questo gli causer\u00e0 l'inimicizia di Enzo Ferrari che nel suo libro \"Piloti, che gente...\" non si dilungher\u00e0 sulle sue capacit\u00e0 di pilota, limitandosi a scrivere che \u00e8 \"capace di imprese bellissime\", ma rimarcher\u00e0 il fatto che nonostante quella dichiarazione Piquet si fosse offerto di guidare per la scuderia del Cavallino. Nel finale di stagione una lunga serie di ritiri per problemi meccanici imped\u00ec a Piquet di andare oltre l'undicesimo posto finale in classifica.\nCampionato 1983.\nA causa degli incidenti mortali del 1982 nella nuova stagione vennero definitivamente bandite le Wing-car e il direttore tecnico della Brabham Gordon Murray - che aveva gi\u00e0 preparato la Brabham BT51 a effetto suolo - decise di ripartire da zero e realizz\u00f2 in soli 4 mesi la BT52, la vettura dalla forma a freccia fu subito vincente con Piquet in Brasile primo Gran Premio della stagione, lasciando stupito lo stesso pilota. Dopo una battuta a vuoto Piquet arriv\u00f2 secondo in Francia, dove ben sette team adottarono la strategia del rifornimento che la Brabham aveva introdotto l'anno prima, ma rimaneva perplesso sull'affidabilit\u00e0 della vettura: infatti su 6 partenze le Brabham, sua e di Patrese, erano arrivate in fondo solo 2 volte.\nAl Gran Premio di San Marino rest\u00f2 fermo alla partenza e venne fatto partire a spinta dopo che tutti gli altri concorrenti erano gi\u00e0 passati, tent\u00f2 la rimonta ma venne fermato da un cedimento meccanico, mentre Patrese, a pochi giri dal termine, and\u00f2 al comando ma usc\u00ec di pista poco dopo lasciando la vittoria alla Ferrari di Patrick Tambay. A Monaco arriv\u00f2 secondo in una gara condizionata dalla variabilit\u00e0 atmosferica e torn\u00f2 solo al comando della classifica, ma da quel momento cominci\u00f2 la fase negativa: al Gran Premio del Belgio, nel finale, quando era secondo, si ruppe la quinta marcia e fin\u00ec quarto, la vittoria and\u00f2 ad Alain Prost che guadagn\u00f2 la testa della graduatoria, poi nel Gran Premio degli USA-Est Piquet domin\u00f2 fino a quando l'afflosciamento di uno pneumatico lo costrinse a una sosta imprevista relegandolo ancora quarto.\nNella fase centrale della stagione furono Prost e Ren\u00e9 Arnoux ad alternarsi nel vincere i gran premi lasciando a Piquet due soli piazzamenti a podio, in Gran Bretagna, secondo e in Austria dove arriv\u00f2 terzo a causa un calo di potenza del motore mentre era in testa. In Olanda ebbe l'occasione per vincere: partendo dalla pole-position per la prima volta nella stagione tenne il comando fino a met\u00e0 gara, poco prima del rifornimento Prost si avvicin\u00f2 e cominci\u00f2 ad attaccarlo a ogni giro alla frenata della curva Tarzan dopo il traguardo, ma Piquet rintuzzava abilmente gli attacchi finch\u00e9 all'inizio del 41\u00ba giro Prost prov\u00f2 a entrare troppo deciso e fren\u00f2 troppo tardi speronando Piquet e facendo terminare la corsa di entrambi. Piquet non se ne ebbe a male e per via di questo comportamento che colp\u00ec Prost, cominci\u00f2 una breve amicizia tra i due che per\u00f2 sar\u00e0 destinata a finire con il termine del campionato e la vittoria finale di Piquet.\nPiquet torn\u00f2 in lotta per il titolo mondiale vincendo le due gare seguenti, il Gran Premio d'Italia a Monza e il Gran Premio d'Europa sul circuito inglese di Brands Hatch. Nell'ultima gara in Sudafrica doveva vincere per essere sicuro di superare Prost in classifica e rispett\u00f2 la consegna dominando la prima parte della gara ma, una volta ritirati i rivali Arnoux e Prost, per vincere il campionato gli sarebbe bastato arrivare quarto, quindi per non rischiare rallent\u00f2, lasciando la vittoria del gran premio al compagno Patrese e limitandosi a portare la vettura al traguardo giungendo sul gradino pi\u00f9 basso del podio. Fu il primo titolo mondiale per un pilota al volante di una vettura a motore turbo; a campionato finito ci furono delle contestazioni sulla regolarit\u00e0 delle benzine usate dalle Brabham, ma successivamente il titolo venne confermato dalla FISA.\nCampionato 1984.\nFresco campione del mondo, con la nuova regola che limitava la capienza dei serbatoi delle vetture a 220 litri e vietava i rifornimenti in gara, Piquet partiva favorito nella nuova stagione perch\u00e9 si pensava che il 4 cilindri BMW avrebbe sofferto meno dei motori a 6 cilindri per la minore quantit\u00e0 di benzina. I test invernali sembrarono confermare le aspettative, infatti la vettura ottenne ottimi tempi, ma con l'inizio della stagione ufficiale si evidenziarono nuovamente limiti di affidabilit\u00e0. L'unica nota positiva che venne dal fronte motori fu l'approntamento di motori speciali per le prove, che erano accreditati di oltre 900 CV di potenza e permisero a Piquet di eguagliare quello che allora era il record di pole-position in un anno: nove, gi\u00e0 detenuto da Lauda e da Ronnie Peterson.\nLa serie di pole-position gli permise anche di fare collezione di scooter Vespa che la Piaggio donava, a scopo promozionale, al pilota che realizzava il primo tempo in prova. La stagione fu dominata dalle McLaren con motore TAG-Porsche; Piquet, dopo vari ritiri, riusc\u00ec a tornare al vertice in Canada dove la Brabham present\u00f2 un curioso radiatore aggiuntivo sul musetto che abbruttiva la vettura ma permise di migliorare l'affidabilit\u00e0. Vinse il Gran Premio ma il radiatore supplementare si scald\u00f2 a tal punto che Piquet dovette soffrire negli ultimi giri per premere sull'acceleratore e si scott\u00f2 il piede destro, and\u00f2 sul podio con il piede nudo dopo aver ricevuto le prime cure.\nVinse anche a Detroit nel successivo Gran Premio: la gara cominci\u00f2 con una carambola al via che coinvolse un gran numero di partecipanti, venne interrotta e si diede luogo a una seconda partenza. Piquet coinvolto, dovette usare la vettura di riserva, ma alla Brabham, memori dei problemi avuti in Canada nel 1980, preparavano l'auto di riserva come quella da gara e Piquet riusc\u00ec a vincere. Prima del termine della stagione ottenne anche una piazza d'onore in Austria e nella classifica finale fu quinto.\nCampionato 1985.\nNel 1985 Piquet ottenne una sola vittoria, al Gran Premio di Francia dove riport\u00f2 al successo dopo 28 anni una vettura con gomme Pirelli, mentre perse l'occasione di aver ottenuto la pole al Gran Premio d'Olanda, l'ultima con la Brabham, per aver fatto spegnere il motore al momento del via. Infatti gi\u00e0 a met\u00e0 stagione, a causa degli scarsi risultati ottenuti e per la possibilit\u00e0 di ottenere ingaggi migliori, la permanenza del brasiliano nel team inglese era in discussione. Piquet ebbe contatti con il team McLaren, salvo poi accasarsi alla Williams, per l'anno seguente, che gli offr\u00ec un ingaggio triplo rispetto al milione di dollari che percepiva in Brabham. Con l'addio alla Brabham si ruppe anche l'intesa perfetta tra Piquet e il tecnico Murray, intesa che andava oltre le corse, ma riguardava anche il comune stile di vita libertario e che, nel prosieguo della carriera, Piquet non riusc\u00ec a instaurare con gli altri tecnici con cui si trov\u00f2 a lavorare.\nIl passaggio alla Williams.\nCampionato 1986.\nNel 1986 il brasiliano lasci\u00f2 la Brabham, per passare alla Williams-Honda, team in grande crescita alla fine del 1985 (tre vittorie nelle ultime tre gare) dove nelle sue intenzioni avrebbe dovuto recitare un ruolo di prima guida assoluta. A detta di Piquet gli accordi verbali con Frank Williams su questo punto erano chiari, ma poco prima dell'inizio della stagione Williams sub\u00ec un grave incidente automobilistico che lo tenne lontano dalla squadra per molto tempo e gli caus\u00f2 una disabilit\u00e0 motoria permanente; la squadra venne cos\u00ec diretta dal tecnico e socio di Williams Patrick Head: questi, vedendo che anche l'altro pilota del team, il connazionale Nigel Mansell, era in grado di lottare per il titolo, cominci\u00f2 a occuparsi direttamente della messa a punto della macchina di Mansell lasciando assistere Piquet dal secondo tecnico del team Frank Dernie, nonostante il brasiliano fosse primo pilota per contratto e disponesse di diritto del muletto. Questo provoc\u00f2 una guerra \"fratricida\" che penalizz\u00f2 entrambi; Piquet in particolare commise degli errori per il nervosismo creatosi nel team.\nLa stagione di Piquet cominci\u00f2 bene dominando il Gran Premio del Brasile; si ritir\u00f2 nella gara seguente, poi al Gran Premio di San Marino Piquet arriv\u00f2 secondo dietro a Prost. Il finale fu emozionante: alla curva Rivazza dell'ultimo giro il \"professore\" rallent\u00f2 perch\u00e9 rimasto senza benzina, procedette a zig-zag e lo scuotimento fece arrivare un po' di carburante al motore, tanto che riusc\u00ec a tagliare il traguardo davanti a Piquet.\nVerso met\u00e0 stagione il connazionale ed ex-campione del mondo Emerson Fittipaldi, che dopo essersi ritirato dalla Formula 1 era tornato ai vertici nelle gare Indycar, valut\u00f2 che Piquet non commetteva pi\u00f9 gli errori di guida dei primi anni e al momento lo giudic\u00f2 come il miglior pilota al mondo. Per\u00f2 in questa fase della stagione Piquet tra ritiri e arrivi i posizioni di rincalzo si trov\u00f2 distaccato in classifica, dopo il Gran Premio di Gran Bretagna si trov\u00f2 indietro di 18 punti rispetto a Mansell, torn\u00f2 alla vittoria in Germania, dove durante la premiazione diede sfogo alla sua goliardia: la coppa per il vincitore era insolitamente piccola e Piquet dopo averla sollevata finse di non riuscire a reggerne il peso, simulando lo sforzo per sostenerla e facendo sembrare che la coppa lo stesse schiacciando.\nNel successivo Gran Premio di Ungheria, che si stava disputando per la prima volta, si rese artefice di un duello memorabile con Ayrton Senna. Senna, conscio di avere una macchina inferiore ma contando sulla difficolt\u00e0 di sorpasso sul circuito dell'Hungaroring, punt\u00f2 a partire in pole-position e poi, ottenuta la prima posizione in prova, prepar\u00f2 la vettura con un assetto che penalizzava il tempo sul giro ma favoriva la velocit\u00e0 di punta in modo da rendere quasi impossibile, a chi segue, il sorpasso sul lungo rettilineo di partenza/arrivo. La gara si svolse con Senna al comando e Piquet secondo, ma verso gli ultimi giri Piquet ruppe gli indugi e attacc\u00f2 alla fine del rettilineo: al primo tentativo di sorpasso Piquet usc\u00ec troppo largo dal tornante che segue il rettilineo permettendo a Senna di riprendere il comando. Dopo qualche giro Piquet effettu\u00f2 uno dei pi\u00f9 bei sorpassi della storia della Formula 1, entr\u00f2 al tornante in condizione sfavorevole ma sorpass\u00f2, controsterz\u00f2 per controllare la macchina e tenne la posizione, la vittoria fu sua; l'ex-campione del mondo Jackie Stewart comment\u00f2: \"\u00c8 stato come fare un looping con un Boeing 747\".\nPiquet vinse anche il Gran Premio d'Italia, riducendo a 5 punti lo svantaggio da Mansell che per\u00f2 vinse la gara seguente e si fece recuperare solo un punto nella successiva. Al Gran Premio d'Australia, ultima gara della stagione, si arriv\u00f2 con Mansell favorito a cui bastava un terzo posto per essere campione, mentre Prost e Piquet dovevano vincere e sperare che Mansell arrivasse al massimo quarto.\nLa Goodyear, fornitore unico degli pneumatici assicur\u00f2 che le gomme potevano percorrere senza problemi l'intera gara ma non fu cos\u00ec, la corsa fu tutta tra le Williams di Mansell e Piquet e le McLaren di Prost e Rosberg, Prost rest\u00f2 indietro a causa di problemi con le gomme che lo costrinsero alla sostituzione, ma fu la sua fortuna. A gara in fase avanzata Rosberg si ritir\u00f2 a causa dello scoppio di una gomma, qualche giro dopo anche Mansell fu vittima dello scoppio di uno pneumatico e sub\u00ec un incidente pericoloso, perch\u00e9 lo scoppio avvenne mentre era in piena velocit\u00e0, fortunatamente senza conseguenze; a questo punto Piquet si ferm\u00f2 a sostituire le gomme ma cos\u00ec facendo lasci\u00f2 la testa della gara a Prost e negli ultimi giri non ebbe pi\u00f9 tempo per recuperare: il campionato venne vinto da Prost, mentre Piquet fu terzo nella classifica finale\nCampionato 1987.\nLa superiorit\u00e0 della Williams nel 1987, fu tale da non permettere a nessun'altra scuderia di poter lottare per il titolo, tuttavia Piquet non disput\u00f2 una delle sue stagioni pi\u00f9 memorabili, condizionato da un grave incidente. Durante le prove del Gran Premio di San Marino usc\u00ec alla curva del Tamburello e sbatt\u00e9 violentemente contro il muro all'esterno della curva, secondo Adri\u00e1n Campos che lo seguiva, l'incidente si pu\u00f2 spiegare solo con un cedimento meccanico, Piquet ne usc\u00ec fisicamente illeso, tuttavia gli venne prudenzialmente impedito di partecipare alla corsa. Gli venne offerto dalla RAI di unirsi a Mario Poltronieri e Clay Regazzoni per commentare la gara, Piquet, che intratteneva rapporti amichevoli con l'inviato ai box della RAI Ezio Zermiani, accett\u00f2 improvvisandosi telecronista; ma al di l\u00e0 della breve esperienza giornalistica, Piquet lament\u00f2, a fine anno, il fatto che l'incidente gli avesse lasciato forti strascichi a livello psicologico e che gli avesse causato l'insonnia.\nIl compagno Mansell nella prima parte della stagione risult\u00f2 pi\u00f9 competitivo, Piquet prov\u00f2 a rimediare con tattiche di gara diverse, in Francia prov\u00f2 a fare un cambio gomme in pi\u00f9 rispetto a Mansell, mentre in Gran Bretagna partito in testa prov\u00f2 a non fare soste, ma in entrambi i casi la scelta fu errata e Piquet si dovette accontentare della piazza d'onore. Recuper\u00f2 vincendo i gran premi di Germania, d'Ungheria e d'Italia, ma anche grazie al maggior numero di ritiri per guasti meccanici occorsi a Mansell. La lotta con l'inglese si chiuse al penultimo Gran Premio in Giappone, dove questi fu protagonista di un incidente durante le prove, che gli imped\u00ec la partecipazione agli ultimi due gran premi. Piquet, che era gi\u00e0 in vantaggio e a cui sarebbe bastato un mancato arrivo di Mansell per vincere il campionato, ottenne il terzo titolo di campione del mondo.\nGli ultimi anni in Formula 1.\nLotus.\nCampionato 1988.\nDopo aver vinto il terzo titolo, primo brasiliano a riuscire nell'impresa, a Piquet fu intitolato il circuito di Jacarepagu\u00e1 su cui si correva il Gran Premio del Brasile, perci\u00f2 cominci\u00f2 la stagione entrante correndo sul circuito che portava il suo nome. Nel 1988, terminato il contratto biennale con la Williams e considerati i rapporti non idilliaci con Head e il fatto che la Honda avrebbe abbandonato la squadra per fornire i suoi motori a Lotus e McLaren, Piquet approd\u00f2 alla Lotus con un contratto da dodici miliardi di lire annui, venendo a essere il quarto pilota (dopo Juan Manuel Fangio, Denis Hulme e Niki Lauda) a cambiare squadra subito dopo aver vinto il mondiale.\nAll'inizio della stagione Piquet fece scalpore rilasciando un'intervista a \"Playboy\" versione brasiliana in cui accusava Mansell di essere sfuggito dal confronto in pista, per via dell'incidente a Suzuka; nella stessa occasione fece varie accuse personali a Senna, Prost e a Enzo Ferrari, ma in seguito spieg\u00f2 i suoi intenti ridimensionando la portata delle accuse. Dal punto di vista sportivo la stagione fu dominata dalle McLaren e nel team che fu di Colin Chapman; il brasiliano ebbe solo delusioni e la scarsa intesa con il tecnico G\u00e9rard Ducarouge che stravedeva per il suo ex-pilota Senna passato alla McLaren, contribu\u00ec al peggiorare continuo dei risultati e a fine stagione la Lotus si trov\u00f2 in difficolt\u00e0 tecnica per l'abbandono del tecnico e per la perdita dei motori Honda.\nCampionato 1989.\nLa seconda stagione in Lotus fu ancora pi\u00f9 disastrosa: Piquet riusc\u00ec a portare in squadra Frank Dernie, il suo tecnico di fiducia ai tempi della Williams, ma la vettura non fu particolarmente innovativa; inoltre i nuovi motori aspirati Judd erano poco competitivi. I risultati furono modesti: in una gara Piquet non riusc\u00ec nemmeno a qualificarsi e il massimo che riusc\u00ec a ottenere furono tre quarti posti.\nBenetton.\nCampionato 1990.\nDopo due stagioni fallimentari, bollato dall'opinione pubblica come pilota ormai in declino, Piquet, nel 1990, dovette accettare un contratto con la Benetton, in cui veniva pagato in base ai punti conquistati. Invece visse una sorta di seconda giovinezza, con una stagione molto positiva in cui si aggiudic\u00f2 le due ultime gare e arriv\u00f2 terzo nella classifica finale. La prima delle due vittorie al Gran Premio del Giappone fu anche la prima doppietta per la Benetton, infatti la seconda posizione venne occupata dall'altra Benetton guidata dal connazionale e amico Roberto Moreno, che aveva sostituito Alessandro Nannini dopo che questi aveva avuto un grave incidente in elicottero. Tuttavia un risultato cos\u00ec positivo era stato favorito dai ritiri delle Ferrari e delle McLaren, in particolare Senna e Prost, che erano in lotta per il titolo e che avevano avuto una collisione alla prima curva. Mentre la seconda vittoria al Gran Premio d'Australia, sia pure favorita dal ritiro dell'imprendibile McLaren di Senna, fu determinata da una gara tutta all'attacco in cui Piquet risal\u00ec diverse posizioni e negli ultimi giri con gomme usurate, per aver fatto una sosta in meno, riusc\u00ec a resistere agli attacchi della \"Rossa\" di Mansell.\nCampionato 1991.\nMeno positiva fu invece la stagione successiva dove comunque Nelson riusc\u00ec ad aggiudicarsi, sia pure in maniera un po' rocambolesca, il Gran Premio del Canada, approfittando del ritiro a due curve dalla fine del leader Nigel Mansell. Al Gran Premio del Belgio esord\u00ec al volante di una Jordan il giovane Michael Schumacher mostrando subito grandi capacit\u00e0, tanto che Flavio Briatore - allora direttore del team Benetton - lo mise subito sotto contratto e dalla gara seguente Schumacher corse con la Benetton sostituendo Moreno.\nIl finale di stagione fu un confronto tra il vecchio e il giovane campione in cui Piquet non sfigur\u00f2 ottenendo prestazioni vicine e alcune volte migliori di quelle di Schumacher: in futuro, il tedesco sar\u00e0 sempre nettamente superiore al proprio compagno di squadra fino al suo primo ritiro nel 2006. A fine anno la Benetton decise di puntare su Schumacher mentre Piquet, non trovando un accordo economico soddisfacente con il team, n\u00e9 ricevendo proposte da un altro team all'altezza, decise di ritirarsi dalla Formula 1.\nDopo la Formula 1.\nNon si tratt\u00f2 per\u00f2 del definitivo addio alle corse perch\u00e9 nel 1992 il brasiliano decise di dedicarsi a un sogno da tempo cullato: partecipare alla 500 Miglia di Indianapolis. Si accord\u00f2 con il team \"Menard\" per gareggiare con una Lola a motore Buick. Questo propulsore era un 6 cilindri di tipo Stock Block con la distribuzione ad aste e bilancieri. Il regolamento di Indy permetteva, per questi motori, una pressione di sovralimentazione pi\u00f9 alta garantendo pi\u00f9 potenza, ma il Buick non era altrettanto affidabile. Date queste premesse il vero obiettivo era la pole position, ma la sorte era in agguato: durante le prove Piquet perse il controllo della vettura e sbatt\u00e9 in maniera violentissima contro il muretto, subendo ferite tremende alle gambe. Il recupero fu lentissimo, ma il brasiliano ritent\u00f2 l'avventura a Indianapolis gi\u00e0 la stagione successiva. Tuttavia Piquet non era ancora al meglio della forma e la partecipazione fu dovuta pi\u00f9 a problemi contrattuali che a una reale intenzione di gareggiare. Partito con il tredicesimo tempo di qualificazione, la corsa si concluse dopo appena una ventina di giri per un'avaria al motore mentre occupava l'ottava posizione.\nNel settembre 1994 annunci\u00f2 il suo ritiro dalle corse, ma in seguito Piquet partecip\u00f2 a varie classiche dell'automobilismo: nel biennio 1996-97 corse in due edizioni della 24 ore di Le Mans con la McLaren F1 GTR, inoltre partecip\u00f2 con la stessa vettura ad altre gare di durata per vetture sport che si svolsero in Brasile, vincendo, nel 1996 in coppia con Johnny Cecotto, la \"2 ore di Curitiba\" e la \"2 ore di Brasilia\" e nel 1997, con Cecotto e Steve Soper la Mil Milhas Brasil, che quell'anno si svolse sul circuito di Jacarepagu\u00e1. Corse anche nella categoria Turismo con la BMW 318, in coppia col connazionale Ingo Hoffman, prendendo parte alla 24 Ore del N\u00fcrburgring e alla 24 Ore di Spa-Francorchamps, poi partecip\u00f2 sporadicamente ad alcune competizioni minori brasiliane per il piacere della guida e della competizione.\nNel 2006, ormai cinquantatreenne, torn\u00f2 in gara alla Mil Milhas Brasil sul circuito di Interlagos, per poter condividere una competizione con suo figlio Nelson Angelo che era agli inizi della carriera. L'equipaggio era costituito anche da Christophe Bouchut e H\u00e9lio Castroneves, i tre giovani si alternarono alla guida della Aston Martin DBR9, affidata loro dal team \"Cirtek\", per circa tre ore ciascuno, mentre il vecchio campione corse per \"soli\" 45 minuti e i suoi tempi sul giro furono mediamente pi\u00f9 lenti di un secondo rispetto ai propri compagni, ma insieme vinsero la gara e per Piquet ci fu la gioia di vincere la sua ultima competizione accanto al figlio, anche se dopo i festeggiamenti del podio dichiar\u00f2: \"Agora chega, nao \u00e8 mais pra mim, nao \u00e8 mais a minha praia\" (ora basta, la cosa non \u00e8 pi\u00f9 per me, non \u00e8 pi\u00f9 come prima) ritenendo che le competizioni ad alto livello non fossero pi\u00f9 alla sua portata.\nVita privata.\nPiquet \u00e8 stato un personaggio in grado di far parlare di s\u00e9 anche al di fuori delle corse per i suoi atteggiamenti goliardici e la fama di \"tombeur de femme\". Alla partenza dei Gran Premi, momento che dovrebbe essere di grande tensione, riusciva tranquillamente a scherzare con i cronisti: ad esempio, prima di una gara un cronista gli fece una domanda interminabile, Piquet lo lasci\u00f2 parlare, e poi, togliendosi i tappi dalle orecchie, si scus\u00f2 dicendo di non aver sentito niente. Non era parco di scherzi nemmeno nei confronti dei colleghi, persino durante la riabilitazione seguita all'incidente di Indianapolis: trovandosi con altri piloti a dover subire lo stesso trattamento sanitario, entrato per primo si mise a urlare fingendo di subire dolori atroci, e poi si precipit\u00f2 a vedere le facce impaurite dei colleghi.\nPer quanto riguarda la vita familiare, si era sposato agli inizi della sua carriera con Maria Clara Vassallo, che aveva conosciuto ancora adolescente, da cui ha avuto un figlio di nome Geraldo, ma in seguito il rapporto naufrag\u00f2: nel 1983 ci fu la separazione e quattro anni dopo il divorzio. Nel frattempo Piquet ebbe una relazione con l'olandese Sylvia Tamsma da cui nacquero Nelson Angelo e due figlie chiamate Kelly e J\u00f9lia. Poi si sono succedute una compagna italiana e una belga di nome Katherine Valentin, da cui ha avuto un figlio chiamato Laszlo. Attualmente \u00e8 sposato con Viviane Le\u00e3o, da cui ha avuto altri due figli, Pedro e Marco. Nel 2007 con la moglie Viviane ha dovuto rifare un corso di guida per la patente, che era stata ritirata a entrambi a causa di varie infrazioni commesse.\nDopo il ritiro dalle corse, Piquet \u00e8 tornato in Brasile, dove ha gestito un discreto patrimonio immobiliare e altre attivit\u00e0, tra cui una concessionaria Pirelli e un'azienda di telecomunicazioni satellitari legata al mondo dell'autotrasporto, di grande successo. In una intervista concessa nel 2006 ha dichiarato che le sue attivit\u00e0 hanno raggiunto fatturati da 200 milioni di dollari e guadagni superiori a quelli che si possono ottenere con le corse, anche confrontandoli con quelli dei piloti attuali. Inoltre ha costituito un team per le formule minori, il Piquet Sports, per seguire direttamente la carriera automobilistica del figlio Nelson Angelo, che con il team di famiglia ha vinto il campionato inglese di Formula 3 nel 2004 ed \u00e8 arrivato secondo nel campionato GP2 del 2006.\nIl 13 novembre 2013 subisce un intervento chirurgico al cuore che, a detta del figlio, viene superato.\n\u00c8 nonno di Penelope Kvjat, nata il 27 luglio 2019 dalla relazione fra il pilota di F1 Daniil e sua figlia Kelly."}
{"id": "52109", "revid": "1910023", "url": "https://it.wikipedia.org/wiki?curid=52109", "title": "Fascia (araldica)", "text": "Fascia \u00e8 un termine utilizzato in araldica per indicare una pezza onorevole, che \u00e8 una striscia orizzontale alta circa 2 moduli (2/7 della larghezza). Inutili i diminutivi dei francesi (\"devise\", \"burelle\"). \nIn questa voce si preferisce dire che la fascia \u00e8 una pezza onorevole (di primo ordine) che occupa orizzontalmente la parte centrale dello scudo ed \u00e8 delimitata da due linee orizzontali parallele.\nProporzioni.\nCon il termine \"fascia spagnola\" si intende una fascia che, come accade nella bandiera spagnola, ha una altezza pari a met\u00e0 dello scudo ed \u00e8 accompagnata in capo e in punta da due porzioni del campo alte un quarto dello scudo ciascuna.\nSi tratta di una variante analoga al \"palo canadese\".\nIl termine \"burella\" (anche \"fascia in divisa\" o \"riga\") indica la fascia di ridotto spessore.\nOrigine.\nSe lo scudo pu\u00f2 essere la rappresentazione del cavaliere, allora la fascia simboleggia il \"cingolo\", la cintura posta intorno alle reni che serviva per sostenere la spada. Alcuni hanno sostenuto perfino che derivasse dalla fasciola o giarrettiera che reggeva le calze.\nInterzato in fascia.\nL'interzato in fascia \u00e8 una partizione dello scudo, diviso in tre parti uguali da due linee orizzontali (\"troncato di due\"). Viste le proporzioni indicate in precedenza, nell'araldica italiana una fascia potrebbe anche essere blasonata come un interzato in fascia con il primo e l'ultimo smalto uguali. Simile equivoco non \u00e8 possibile nell'araldica francese.\nOrdinate in fascia.\nSi dice \"ordinate in fascia\" riguardo alle figure o ai carichi posti uno a fianco all'altro nella posizione della fascia.\nPi\u00f9 figure, generalmente lunghe, poste in palo e ordinate in fascia si possono blasonare \"una accanto all'altra\"\nFasce multiple.\nQuando lo scudo porta pi\u00f9 fasce occorre blasonarne il numero, tenendo presente che si utilizza il termine \"fascia\" se il loro numero \u00e8 compreso tra 2 e 4, mentre si parla di \"burelle\" (o \"fasce in divisa\") se sono pi\u00f9 di 4. Se si indica come \"fasciato\" di un numero pari di pezze, si intende met\u00e0 di un colore e met\u00e0 nell'altro, nell'ordine dal pi\u00f9 alto."}
{"id": "52111", "revid": "1652635", "url": "https://it.wikipedia.org/wiki?curid=52111", "title": "Architettura gotica", "text": "Larchitettura gotica \u00e8 uno stile architettonico, fase dell'architettura medievale europea, caratterizzato da particolari forme strutturali ed espressive, in un periodo compreso fra la met\u00e0 del XII secolo e, in alcune aree europee, i primi decenni del XVI secolo.\nOrigine e sviluppo.\nDiversamente da quanto avvenne per l'architettura romanica, definita policentrica e senza una regione europea che si possa definire come pi\u00f9 rappresentativa, \u00e8 invece quasi possibile identificare una localit\u00e0 e un \"padre\" dell'architettura gotica. La ricostruzione del coro dell'abbazia di Saint-Denis, vicino a Parigi, iniziata nel 1137 e terminata nell'anno 1144 per opera dell'abate Suger, \u00e8 infatti generalmente considerata come la data di inizio di questo stile, che da l\u00ec a poco si diffonder\u00e0 prima nelle diocesi dell'\u00cele-de-France e poi nel resto della Francia, in Inghilterra, nell'Impero e nel resto d'Europa, incontrando resistenze significative solo in Italia. Uno stile consapevolmente diverso da quello precedente, caratterizzato dall'uso intensivo di tecniche costruttive gi\u00e0 usate (come l'arco a sesto acuto e la volta a crociera), ma in un sistema coerente e logico e con nuovi obiettivi estetici e simbolici.\nGli inizi: Saint Denis e il ruolo della luce.\nNel 1140 l'abate Sugerio (Suger) decide di ricostruire il coro e la facciata di Saint-Denis, l'abbazia benedettina che conservava le reliquie del patrono di Parigi San Dionigi. Questo santo era stato il primo vescovo delle Gallie, e il ricordo della sua figura si fuse ben presto con quella del monaco siriano Dionigi l'Areopagita, chiamato cos\u00ec perch\u00e9 era stato a sua volta identificato col Dionigi del I secolo che si sarebbe convertito al cristianesimo dopo aver sentito Paolo di Tarso predicare nell'areopago di Atene. \nIl Dionigi monaco siriano aveva scritto un trattato sulla luce e sulle gerarchie angeliche, \"De coelesti hierarchia\", ispirato al neoplatonismo, nel quale la luce era considerata una sorta di emanazione divina e, in generale, la realt\u00e0 sensibile intesa come simbolo delle splendenti realt\u00e0 soprannaturali. L'abbazia, di fondazione altomedievale, divenne un luogo simbolico della monarchia francese in quanto sacrario dei re Capetingi che qui venivano sepolti. \nL'abate Sugerio, lettore dei testi dello Pseudo-Dionigi, volle ricostruire la sua venerabile abbazia ispirandosi alle teorie del filosofo, progettando un nuovo coro con una serie di cappelle radiali a forma trapezoidale direttamente collegate ad un deambulatorio che permetteva ai fedeli di muoversi liberamente anche dietro il recinto del coro. Le cappelle radiali erano coperte da volte a crociera e sulle pareti si aprivano ampie finestre che davano una grande luminosit\u00e0 allo spazio interno. Le vetrate colorate alle aperture rendevano l'atmosfera interna quasi soprannaturale, riuscendo a dare una forma sensibile alle teorie dello Pseudo Dionigi.\nInnovazioni tecniche.\nLa novit\u00e0 pi\u00f9 originale dell'architettura gotica \u00e8 la scomparsa delle spesse masse murarie tipiche del romanico: il peso della struttura non veniva pi\u00f9 assorbito dalle pareti, ma veniva distribuito su pilastri all'interno e nel perimetro, coadiuvati da strutture secondarie come archi rampanti e contrafforti. Lo svuotamento della parete dai carichi permise la realizzazione di pareti di luce, coperte da magnifiche vetrate, alle quali corrispondeva fuori un complesso reticolo di elementi portanti.\nA partire dai soli pilastri a fascio si dipana un sistema di contrafforti ben pi\u00f9 ampio e diversificato di quello romanico: gli archi rampanti, i pinnacoli, i piloni esterni, gli archi di scarico sono tutti elementi strutturali, che contengono e indirizzano al suolo le spinte laterali della copertura, con conseguente alleggerimento delle murature di riempimento, che presentano un numero maggiore di aperture.\nMa la straordinaria capacit\u00e0 degli architetti gotici non si esaurisce nella nuova struttura statica messa a punto: gli edifici, svuotati dal limite delle pareti in muratura, poterono svilupparsi in uno slancio verticale, arrivando a toccare altezze ai limiti delle possibilit\u00e0 della statica. La cattedrale pi\u00f9 alta costruita \u00e8 quella di Beauvais le cui volte raggiungono un'altezza di ben 48,5 metri (la Cattedrale di Notre-Dame di Parigi ne misura 33). Questa caratteristica non fu una novit\u00e0 assoluta e si svilupp\u00f2 probabilmente da chiese con verticalit\u00e0 preminente gi\u00e0 nell'epoca romanica, in Normandia e in Inghilterra (che all'epoca formavano un'unit\u00e0 politica comune). Strumenti essenziali per questo sviluppo \"aereo\" furono:\nIn Inghilterra si ebbe in seguito un ulteriore sviluppo della volta a crociera con la volta a sei spicchi e poi \"a raggiera\" o \"a ventaglio\": tutte soluzioni che permettevano una migliore distribuzione del peso a favore di una maggiore altezza.\nCi\u00f2 che rende affascinante l'architettura gotica \u00e8 la stretta corrispondenza fra idee estetiche e innovazioni tecnologiche. L'obiettivo di rendere gli interni degli edifici sacri luminosi e ampi \u00e8 raggiunto grazie all'utilizzo, sempre pi\u00f9 perfezionato e rivoluzionario, dei principi costruttivi della volta a crociera e dell'arco acuto. L'integrazione di queste due tecniche permetter\u00e0 la costruzione di flessibili campate rettangolari (non pi\u00f9 soggette alla limitazione dell'impiego della forma quadrata come in et\u00e0 romanica) e la costituzione di organismi architettonici puntiformi, senza cio\u00e8 che il muro abbia pi\u00f9 funzioni portanti, svolte unicamente dai pilastri, riservando ai muri esterni una mera funzione di tamponamento. L'assenza di carico da parte della volta sui muri perimetrali, assorbito dai pilastri e dai contrafforti esterni, permetter\u00e0 la sostituzione della pietra del muro col vetro delle finestre, che raggiungeranno dimensioni mai viste prima. Tutto il sistema di spinte e controspinte generato dalle volte a crociera e dai contrafforti, realizzati con pinnacoli e archi rampanti spostati all'esterno, costituir\u00e0 un altro capitolo dell'estetica gotica, strettamente legata ad un pragmatismo strutturale che affasciner\u00e0 gli ingegneri del ferro e dei nuovi materiali del XIX secolo.\nPeriodizzazioni.\nL'architettura gotica continentale viene suddivisa in diverse fasi:\nTardo gotico.\nNel Trecento e Quattrocento il gotico si sviluppa in direzioni nuove rispetto alle forme dei due secoli precedenti. L'edificio dei secoli XII e XIII era caratterizzato da una navata centrale di notevole altezza e dalle due navate laterali molto pi\u00f9 basse. Ci\u00f2 comportava che la luce fosse concentrata soprattutto in alto, a livello del cleristorio. Dal punto di vista della percezione dello spazio interno, questo era caratterizzato dalla forte assialit\u00e0 della navata centrale. Questi due elementi rendono lo spazio \"ascetico\" e \"spirituale\". Gli edifici pi\u00f9 rappresentativi della prima fase sono soprattutto le cattedrali. Nel Trecento e soprattutto nel Quattrocento la spinta a costruire grandi cattedrali si esaurisce, e le fabbriche pi\u00f9 importanti sono soprattutto le chiese di ricche parrocchie cittadine, le chiese degli ordini mendicanti nelle periferie delle citt\u00e0 e anche le abbazie di alcuni ordini tradizionali.\nNella disposizione interna si diffonde il modello della chiesa a sala, cio\u00e8 con le navate laterali di uguale altezza rispetto a quella centrale. Ci\u00f2 fa s\u00ec che la luce non provenga pi\u00f9 dall'alto, ma dalle pareti laterali, illuminando in modo omogeneo tutto l'ambiente. Anche la forte direzionalit\u00e0 tradizionale viene modificata, venendosi a perdere quella precedente in favore di una spazialit\u00e0 policentrica. Questa nuova visione dello spazio \u00e8 stata anche messa in relazione con la religiosit\u00e0 pi\u00f9 terrena e mondana del XV secolo.\nLa geografia di questa nuova sensibilit\u00e0 presenta una mappa diversa da quella del gotico classico. Le regioni pi\u00f9 innovative saranno la Germania, la Boemia, la Polonia, l'Inghilterra e la zona alpina. La penisola iberica vedr\u00e0 dal Quattrocento al Cinquecento la costruzione di alcune grandi cattedrali, ispirate ai modelli francesi e tedeschi dei secoli precedenti.\nAnche la decorazione subisce una evoluzione. Nell'Europa centrale e in Inghilterra la volta e i costoloni diventano un motivo ornamentale, a volte raggiungendo effetti di straordinaria complicazione e astrattezza, come nella chiesa di Sant'Anna ad Annaberg in Sassonia.\nVarianti regionali.\nEsistono inoltre diverse variet\u00e0 nazionali e anche regionali dell'architettura gotica:\nOgnuna di queste variet\u00e0 nazionali presenta caratteristiche particolari e fasi proprie, talvolta ben distinte (come ad esempio il gotico inglese), sebbene sia possibile identificare gli influssi reciproci delle varie componenti regionali. Fra tutte queste variet\u00e0 la pi\u00f9 importante \u00e8 senza dubbio quella francese, poich\u00e9 l'architettura gotica dei diversi paesi europei pu\u00f2 essere vista come il recepimento, spesso estremamente originale, degli stimoli provenienti dal nuovo linguaggio formatosi verso la met\u00e0 del XII secolo nell'Ile de France.\nInterpretazioni.\nProporzioni dell'architettura gotica: il concetto di ordine.\nL'estetica medievale, che trova nell'architettura gotica una delle sue maggiori realizzazioni, ha nella matematica e nella geometria la sua fondazione. Lo storico dell'arte Otto von Simson, nel suo testo \"La cattedrale gotica. Il concetto medievale di ordine\" sostiene che le proporzioni dell'edificio sacro non sono casuali e non sono nemmeno determinate dalla ricerca di effetti spettacolari, ma derivano da una visione dell'arte come scienza, cio\u00e8 come speculazione teorica, nella ricerca dei rapporti geometrici che stanno alla base del cosmo e che sono ritenuti di origine divina. Si tratta degli stessi rapporti che governano il mondo della musica, le cui regole armoniche non sono fatti meramente naturali, ma riflessi delle armonie celesti. I primi edifici gotici sono costruiti in base a rapporti numerici analoghi agli intervalli perfetti dell'armonia musicale, cio\u00e8 ottava, quinta e quarta e unisono, come nel rapporto fra le dimensioni della campata o del transetto rispetto alla navata. In questo modo l'edificio sacro viene ad avere gli stessi rapporti armonici che ha il creato e la musica, poich\u00e9 \u00e8 Dio, il grande architetto dell'universo, ad avere stabilito in principio queste divine proporzioni, decifrabili dal libro della natura e anche dal libro della rivelazione. Lo stesso tempio di Salomone, stando alla descrizione che ne fa la Scrittura, ha delle proporzioni numeriche perfette.\nAgostino d'Ippona, nel trattato \"De Musica\", enuncia questa estetica come riflesso delle perfezioni divine che hanno nella musica (e nella armonia musicale) la sua espressione pi\u00f9 compiuta. L'architettura, la pi\u00f9 astratta delle arti e basata, come l'armonia musicale, sulla consonanza delle varie parti e costruita come sviluppo e fioritura di figure geometriche perfette, \u00e8 la forma d'arte maggiore che permette un contatto diretto con Dio, perch\u00e9 condivide le stesse regole che ha seguito il creatore quando diede forma all'universo. In un certo senso si pu\u00f2 affermare che in occidente l'architettura ha lo stesso ruolo di tramite che in oriente hanno le icone, ma mentre l'immagine si ferma al sensibile e all'apparente, nell'architettura si va oltre, potendo cogliere l'essenza divina attraverso l'intelletto, poich\u00e9 Dio ha creato ogni cosa come numero, peso e misura, come riportato nel libro della Sapienza di Salomone. Questo spiega anche l'avversione per le immagini sensibili in Sant'Agostino e anche nei teologi medievali, in particolare in Bernardo da Chiaravalle, il quale proib\u00ec ogni forma di arte figurativa nelle chiese del suo ordine cistercense promuovendo, per gli edifici di questo ordine monastico, un'architettura pura e silenziosa, dove le pietre - finemente squadrate e lavorate - e le stereometrie degli spazi geometricamente perfetti erano pi\u00f9 eloquenti riguardo ai misteri divini delle ridicole difformit\u00e0 o delle grossolane raffigurazioni che adornavano le chiese romaniche.\nArchitettura gotica e scolastica.\nIn un famoso saggio lo storico dell'arte Erwin Panofsky sostiene che gli architetti della prima fase del gotico fossero stati fortemente influenzati dai metodi e dalla struttura logica della filosofia scolastica, al punto da averne adottato l'abito mentale. Ci\u00f2 si rispecchierebbe nell'organizzazione delle partiture architettoniche degli edifici gotici, che manifestano apertamente la loro funzione strutturale in modo rigoroso, analogo alla rigorosa struttura logica e razionale delle summe e dei testi di filosofi scolastici dell'epoca.\nOrigine del nome.\nIl malinteso che faceva derivare il termine \"gotico\" dalla popolazione dei Goti, antenati dei tedeschi, fece nascere la convinzione che si trattasse di uno stile tipico della Germania, quando in realt\u00e0 esso era sorto in Francia. Dopo che il termine era stato usato a partire dal Rinascimento in senso spregiativo, il gotico cominci\u00f2 a essere rivalutato in et\u00e0 romantica. In particolare fu Goethe a contribuire ad una rivisitazione del giudizio negativo che ne era stato dato fino allora."}
{"id": "52112", "revid": "709565", "url": "https://it.wikipedia.org/wiki?curid=52112", "title": "Abraham Sapien", "text": "Abraham Sapien, noto solitamente come Abe e soprannominato anche \"Blue\" (in italiano Blu), \u00e8 uno dei personaggi del fumetto \"Hellboy\", creato dall'artista statunitense Mike Mignola, ed \u00e8 il migliore amico e collega del protagonista della serie.\nIl personaggio.\nIn epoca vittoriana, Langdon Everett Caul, avventuriero ed esploratore dell'occulto, viene trasformato in creatura anfibia simile al tritone chiamato \"Icthyo Sapien\" dopo l'incontro con una divinit\u00e0 dalle strane sembianze di una medusa chiamata \"Num-Yabisc\". Caul viene in seguito catturato e rinchiuso in una vasca di acqua sigillata in un ospedale di Washington con un pezzo di carta trovato sulla capsula datato al giorno dell'assassinio di Abraham Lincoln.\nViene in seguito trovato e portato nel Bureau of Paranormal Research and Defense (BPRD), al fianco di Hellboy e di Elizabeth Sherman. Dotato di forza fuori dal normale, estremamente agile ed adatto alla vita acquatica (pu\u00f2 sopravvivere fuori dall'acqua, ma solo per brevi periodi e con aiuti meccanici), Abe \u00e8 anche un essere molto intelligente dotato sia di poteri telepatici sia psicometrici, che lo rendono un membro fondamentale del team. Per colpa del carattere calmo e molto riservato, pi\u00f9 adatto alla tattica che all'azione, lui ed Hellboy si trovano spesso a scontrarsi e ad avere vedute molto distanti fra loro. Nonostante questo, i due sono molto amici, entrambi uniti dalla sensazione di emarginazione dal genere umano dovuta alla loro natura.\nStoria editoriale.\n\u00c8 apparso per la prima volta nell'albo \"Il seme della distruzione\". Oltre alle regolari apparizioni nelle serie \"Hellboy\" e \"BPRD\", il personaggio \u00e8 stato anche protagonista di un proprio albo \"one-shot\": \"Abe Sapien: Drums of the Dead\" (\"Abe Sapien: i tamburi della morte\"), di Brian McDonald e Derek Thompson."}
{"id": "52114", "revid": "2225", "url": "https://it.wikipedia.org/wiki?curid=52114", "title": "Abe Sapien", "text": ""}
{"id": "52117", "revid": "9", "url": "https://it.wikipedia.org/wiki?curid=52117", "title": "Serie di Belleville", "text": ""}
{"id": "52118", "revid": "2121638", "url": "https://it.wikipedia.org/wiki?curid=52118", "title": "Elizabeth Sherman", "text": "Elizabeth Anne Sherman, soprannominata semplicemente come Liz, \u00e8 un personaggio immaginario dei fumetti \"Hellboy\", creato dall'artista statunitense Mike Mignola.\nIl personaggio.\nLiz \u00e8 una ragazza dotata di capacit\u00e0 pirocinetiche: genera fiamme con il pensiero. Questo potere si manifest\u00f2 in et\u00e0 giovanissima, causando una \"tempesta\" di fuoco che uccise tutta la sua famiglia, lasciando su Liz una pesante ombra. Fu portata e studiata nel Bureau of Paranormal Research and Defense (BPRD), dove le fu insegnato a controllare e sfruttare il proprio potere, anche se imperfettamente.\nSpesso \u00e8 in coppia con Hellboy ed Abe Sapien. Il suo trauma infantile le ha ovviamente lasciato una profonda amarezza, e spesso lascia il BPRD, sempre tornando indietro, probabilmente perch\u00e9 si tratta di ci\u00f2 che pi\u00f9 si avvicina ad una seconda, nuova, famiglia."}
{"id": "52119", "revid": "2225", "url": "https://it.wikipedia.org/wiki?curid=52119", "title": "Liz Sherman", "text": ""}
{"id": "52120", "revid": "121460192", "url": "https://it.wikipedia.org/wiki?curid=52120", "title": "Bureau of Paranormal Research and Defense", "text": "Il Bureau for Paranormal Research and Defense (\"\"Ufficio per la ricerca e difesa del paranormale\" o \"Istituto per la ricerca e la difesa del paranormale\"), noto anche come BPRD o B.P.R.D., \u00e8 un'immaginaria agenzia segreta statunitense, facente parte dell'ambientazione della serie a fumetti \"Hellboy\" di Mike Mignola.\nLo scopo del Bureau \u00e8 quello di proteggere gli Stati Uniti, il mondo e l'intera umanit\u00e0 dalle forze occulte, paranormali e soprannaturali del male. Tra i suoi agenti migliori il protagonista Hellboy, Liz Sherman, Abe Sapien, Johann Kraus, Ben Daimio, Roger, Alice Monaghan, John Myers, Sidney Leach, Panya, Garrett Omatta e Simon Anders tutti dotati di poteri paranormali. Originariamente apparsa nel fumetto \"Hellboy\", questa organizzazione \u00e8 anche stata descritta in molte storie sotto il nome di BPRD.\nFondata alla fine del 1944 dal professor Trevor \"Broom\" Bruttenholm e dal presidente Roosevelt per combattere le numerose minacce occulte scoperte durante il secondo conflitto mondiale nel corso di alcune operazioni militari alleate contro la Germania nazista. Fortemente legato agli inizi con l'USAAF, ebbe originariamente sede presso una base aerea militare nel Nuovo Messico ed in seguito fu trasferito in un impianto di massima sicurezza realizzato nei pressi di Fairfield in Connecticut, ma la sua ubicazione precisa rimane nota solo ai propri membri. Mantiene saldi legami di collaborazione con numerosi corpi dell'esercito degli Stati Uniti e con i servizi segreti di quasi tutte le nazioni. Oltre che con il governo degli Stati Uniti, il Bureau ha stretti contatti con alcuni dei governi pi\u00f9 importanti del mondo, come Regno Unito, Canada, Giappone, Francia, Italia e Citt\u00e0 del Vaticano, dai quali riceve finanziamenti e presso i quali ha delle sedi operative. La Santa Sede inoltre in pi\u00f9 di un'occasione ha anche provveduto a fornire al Bureau delle reliquie cristiane benedette con le quali fabbricare armi o amuleti protettivi contro le forze demoniache.\nIl professor Bruttenholm, oltre che fondatore, \u00e8 stato direttore del Bureau fino alla fine del 1950, quando si \u00e8 infine dimesso per tornare al lavoro sul campo. L'attuale direttore \u00e8 il dr. Thomas \"Tom\" Manning. Finora durante il mandato di Manning sono stati aggiunti all'agenzia svariati membri con il rango di \"agenti con avanzate competenze\" (ovvero agenti quasi sempre dotati di poteri paranormali) comprese Liz Sherman e Abe Sapien."}
{"id": "52123", "revid": "16073", "url": "https://it.wikipedia.org/wiki?curid=52123", "title": "Numero di ossidazione", "text": ""}
{"id": "52124", "revid": "1305772", "url": "https://it.wikipedia.org/wiki?curid=52124", "title": "Ragazzi di vita", "text": "Ragazzi di vita \u00e8 un romanzo di Pier Paolo Pasolini pubblicato la prima volta nel 1955 da Garzanti.\nTrama.\nLa storia si svolge nella Roma del secondo dopoguerra, tra le varie borgate. I protagonisti sono degli adolescenti appartenenti al mondo del sottoproletariato urbano che vivono alla giornata di espedienti, arrangiandosi come possono, cercando di accaparrarsi ogni genere di oggetto che possa essere rivenduto: tombini di ferro, copertoni, tubi, generi alimentari.\nRiccetto, questo \u00e8 il soprannome di uno dei ragazzi, dopo aver racimolato del denaro, affitta una barca per navigare sul Tevere con degli amici. Durante questo giro in barca, egli rischia seriamente la vita gettandosi in acqua per salvare una rondine che sta per annegare. Il gesto dimostra la sua grande generosit\u00e0, sebbene si comporti spesso da delinquente.\nLa scuola che ospita gli sfrattati delle borgate \u00e8 ridotta in uno stato deplorevole e, anche a causa degli inadeguati controlli tecnici ed edili, un giorno crolla all'improvviso, seppellendo e uccidendo la madre del Riccetto e, dopo un disperato ricovero in ospedale, anche il suo amico e compagno Marcello.\nPassa del tempo (circa sei anni), il Riccetto ha ormai quasi diciott'anni. Una sera lui e un amico, detto il Caciotta, sempre bighellonando e rubacchiando per le strade delle borgate, trovano un semplice impiego: devono vendere alcune poltrone per conto di un tappezziere di via dei Volsci, ma una volta concluso l'affare, si tengono i soldi. Cos\u00ec si comprano degli abiti nuovi, vanno a mangiare una pizza e vanno al cinema, poi, mentre passeggiano di notte per Villa Borghese incontrano dei compagni di malaffare. Si addormentano su una panchina del parco, ma alla mattina il Riccetto scopre di essere stato derubato delle scarpe e del denaro. Cos\u00ec ancora una volta senza una lira, Riccetto e Caciotta sono costretti ad andare a mangiare alla mensa dei frati per una decina di giorni e a rubare qualcosa da mettere sotto i denti al mercato. Poi un giorno i due adocchiano una signora che sta salendo sul tram con la borsa semiaperta, la seguono e la borseggiano. Tutti contenti del malloppo, sull'autobus che li riporta al Tiburtino, il Caciotta lo mostra incautamente a degli amici e cos\u00ec attira l'attenzione di un certo Amerigo, un loro coetaneo malvivente di Pietralata estremamente aggressivo e dipendente dalle sigarette e dalla droga. Questi li porta in una bisca dove, dopo una piccola vincita iniziale, comincia a perdere i soldi che il Riccetto gli ha prestato, fino a quando quest'ultimo, preoccupato che Amerigo gli chieda un altro prestito, scappa via. Subito dopo arriva la polizia che arresta il Caciotta e Amerigo. Il protagonista incontra dei ragazzi (tra i quali vi \u00e8 il suo amico d'infanzia Lenzetta) e si unisce a loro, non curandosi della sparizione misteriosa del suo amico violento e aggressivo Amerigo, che intanto \u00e8 morto suicida. Il Riccetto e il Lenzetta s'imbattono in un vecchio che presenta loro le proprie figlie. Riccetto comincia a frequentare la pi\u00f9 giovane delle ragazze e la sua vita sembra subire una svolta positiva: inizia a lavorare, si fidanza, ma un giorno viene arrestato per un crimine che non ha commesso e deve scontare tre anni di prigione.\nDopo tre anni i giovani si rincontrano al fiume, dove facevano di solito il bagno da piccoli. Segue un estratto di vita nella casa di Alduccio, nella quale si \u00e8 trasferita anche la famiglia del Riccetto (essendo suo cugino) dopo il crollo della scuola. La situazione familiare \u00e8 esplosiva: la madre litiga con tutto il vicinato e con Alduccio perch\u00e9 non lavora e non aiuta in casa, il padre torna sempre ubriaco e cerca di picchiare la moglie mentre la sorella ha appena tentato il suicidio perch\u00e9 \u00e8 rimasta incinta di un giovane che non vuole sposarla. In seguito addirittura Alduccio in preda all'esasperazione colpir\u00e0 con una coltellata la madre, pur non ferendola gravemente. Successivamente viene presentata la famiglia del Begalone, altrettanto disastrata, visto che la madre \u00e8 affetta da una grave malattia mentale ed \u00e8 soggetta a continue visioni del demonio, di animali mostruosi e di orribili spettri. Alduccio e il Begalone passeggiano senza cena per le vie di Roma tentando inutilmente di corteggiare due ragazze troppo altolocate per loro; si fanno poi un bagno nella fontana e cercano di raggranellare qualche soldo dai passanti e finalmente entrano in una rosticceria mangiandosi tre suppl\u00ec per uno. La fame per\u00f2 \u00e8 talmente tanta che quando escono sono nelle stesse condizioni di prima. Successivamente incontrano il Riccetto da solo, il quale, probabilmente, sta cercando, come del resto gli altri due, qualcuno \"da rimorchiare\". Trovano un \"froscio\" e il Riccetto accompagna Alduccio e il Begalone in un posto sicuro nella sua vecchia borgata in cui potranno prostituirsi indisturbati. La borgata \u00e8 cambiata moltissimo, ormai piena di nuove quanto brutte costruzioni popolari. In seguito il Riccetto se ne va per conto proprio e Alduccio e il Begalone se ne vanno in un bordello, forse per tentare di dimostrare qualcosa a se stessi sulla propria identit\u00e0 sessuale; qualcosa per\u00f2 va storto e Alduccio viene pubblicamente umiliato da una vecchia prostituta.\nIn seguito gli amici della borgata si riuniscono sull'Aniene, ma l'atmosfera \u00e8 tesa e violenta. La violenza tra i compagni assume aspetti tragici di bullismo: prima si incitano due cani a combattere tra di loro, poi non contenti del \"sangue\" viene preso di mira il Piattoletta, un ragazzo debole e forse deforme, che nessuno difende. Dopo una serie di angherie, viene legato ad un palo e gli viene appiccato il fuoco. Il ragazzo si salva, ma resta ustionato.\nSuccessivamente durante l'ennesimo bagno nell'Aniene il Begalone, malato di tisi, si sente male, facendo presagire la sua fine imminente, mentre il piccolo Genesio per emulare il Riccetto, che pare sfidarlo con la sua ironia, attraversa il fiume, ma poi non \u00e8 pi\u00f9 in grado di ritornare sull'altra riva e muore sotto il ponte trascinato sott'acqua dai mulinelli. I suoi fratellini Borgo Antico e Mariuccio cercano di corrergli dietro sull'argine seguendo la corrente, ma non possono fare nulla per salvarlo e restano l\u00ec impotenti a contemplare la tragica scena. Il Riccetto di nascosto assiste alla disgrazia, ma non si tuffa per aiutarlo, bench\u00e9 sia anche il figlio del suo principale; adesso, infatti, Riccetto fa il manovale con una ditta di Ponte Mammolo. Riccetto, consumata la tragedia, se ne va alla chetichella, non visto da nessuno. Il giovane, ormai, \u00e8 definitivamente cambiato: ha tagliato i suoi riccioli e non \u00e8 pi\u00f9 il ragazzino che alcuni anni prima aveva rischiato la vita gettandosi in acqua quasi sotto il ponte per salvare una rondinella che stava annegando. La sua integrazione con il mondo individualista del consumismo borghese \u00e8 ormai cominciata.\nL'opera.\nIl libro racconta le vicende, nel corso di qualche anno, di alcuni ragazzi appartenenti al sottoproletariato romano. Anche il periodo storico, d'altronde, non \u00e8 privo di significato nel contesto del libro: la storia, infatti, si svolge nell'immediato dopoguerra, quando la miseria era pi\u00f9 tiranna che mai. In questo ambiente \u00e8 facile comprendere come mai i ragazzi protagonisti del libro siano allo sbando pi\u00f9 totale: le famiglie non costituiscono punti di riferimento, n\u00e9 sono valori e spesso sono costituite da padri ubriaconi e violenti, madri sottomesse e fratelli molte volte avanzi di galera; le scuole, presenti come edifici, ma non in funzione, sono destinate ad accogliere sfrattati e sfollati.\nNel libro Pier Paolo Pasolini sfrutta le semplici azioni di una piccola parte di giovani rispetto a tutta Roma e a tutta l'Italia intera per narrare, in verit\u00e0, il degrado sociale che aveva colpito tutto il Paese dopo il conflitto. Lo si evince passo dopo passo quando il Riccetto e i compagni rovistano nell'immondizia e cercano pezzi di metallo da vendere, poi, al rigattiere; o quando, non trovando nulla, rompono persino le tubature per ricavarne del piombo. I \"Ragazzi di vita\" s'ingegnano anche in piccoli furti e rapine, come quando il Riccetto e il Lenzetta derubano in un autobus un'anziana signora. Non \u00e8 raro, inoltre, che essi frequentino delle prostitute, a volte anche incinte che, disperate, si concedono per mantenere la famiglia.\nI protagonisti si organizzano in vere e proprie bande, con le quali scorrazzano per i quartieri poveri della citt\u00e0 e fanno \"caciara\", ovvero giocano, gridano e si divertono; sembra quasi che non abbiano casa e il loro nemico quotidiano sia la noia; infatti non \u00e8 da escludere che molti dei ragazzi che hanno partecipato al funerale di Amerigo lo abbiano fatto non tanto per affetto nei confronti del defunto o per sentimento religioso o per dovere morale, quanto, pi\u00f9 probabile, per fare qualcosa di diverso ed ammazzare il tempo.\nLessico ed elementi strutturali dell'opera.\nCaratteristica molto importante del testo \u00e8 il lessico con cui \u00e8 stato scritto. Infatti l'opera \u00e8 in dialetto romanesco, con tanto di glossario per permettere la comprensione dei termini usati.\nQuesta scelta della terminologia molto gergale e locale, delimitata non solo al Lazio, ma alle borgate di Roma stessa, identifica meglio il contesto dove vivono i \"Ragazzi di vita\". Lo stesso lessico gergale che utilizzano \u00e8 ulteriore elemento di separazione e lontananza dalla vita reale, dalla vita dei grandi, nonch\u00e9 uno \"scarto\" che permette la massima mimesi dell'autore con le vicende narrate e una vera e propria \"dichiarazione d'amore\" nei confronti dei ragazzi protagonisti dell'opera (come ebbe a dire Gianfranco Contini). In una lettera che Pasolini invi\u00f2 a Livio Garzanti durante la stesura del romanzo, egli scrisse che la struttura dell'opera che stava preparando coincideva con un arco di singoli eventi che andavano a costituire il contenuto morale del romanzo stesso. Non per niente, si nota chiaramente come uno dei primi eventi che catalizza l'attenzione del lettore sia contenuto nel primo capitolo, quando il Riccetto si getta dalla barca in mezzo al fiume per salvare una rondine che stava affogando. A questo corrisponde la situazione con cui il romanzo si chiude, quando vediamo che il Riccetto - scontati gli anni di carcere e \"messa la testa a posto\" secondo i canoni borghesi del \"casa-lavoro-stipendio\" - pur commuovendosi, non muove un dito per salvare dall'annegamento nell'Aniene il giovane Genesio, considerando la situazione troppo rischiosa per intervenire. Il primo Riccetto, quello delle vagabonde scorrazzate, degli espedienti pi\u00f9 o meno legali per sopravvivere, dei furti e delle disonest\u00e0 \u00e8 un ragazzino capace di provare un sentimento di piet\u00e0 e di compassione per una rondine, tanto da non indugiare un solo secondo per salvarla; il Riccetto responsabilizzato \u00e8, come dice lo stesso Pasolini, un personaggio piatto, vuoto, che, ingoiato dai canoni della societ\u00e0 borghese, ha perduto quegli slanci di pura umanit\u00e0 che si facevano vivi sotto la scorza da piccolo delinquente; egli \u00e8 rimasto intrappolato in quello spirito egoista da membro della classe media - cui nonostante tutto non appartiene affatto - abbandonando definitivamente quei tratti di peculiarit\u00e0 popolana che la vita di borgata gli aveva cucito addosso.\nSi vede chiaramente che, in questa opera non tanto narrativa quando pi\u00f9 saggistica-descrittiva, sia la vita di borgata ad essere di interesse dell'autore. Infatti nel momento in cui qualcuno entra in contatto con la \"vita dei grandi\" passa in secondo piano (esempio lampante del ruolo de Il Riccetto, che dal capitolo quinto tende a scomparire, a passare in secondo piano, lasciando pi\u00f9 spazio ai giovani che ancora vivono nel loro mondo isolato di borgata).\nAltra caratteristica interessante \u00e8 la scelta di nominare poche volte i nomi propri dei personaggi, ma riferirsi pi\u00f9 spesso al soprannome che hanno nel gruppo, nonch\u00e9 l'utilizzo strategico degli aggettivi volto a sottolineare la miseria e lo squallore di qualsiasi ambiente in cui si muovono i protagonisti - l'erba dei prati di borgata, a titolo d'esempio, non \u00e8 mai verde o rigogliosa ma sempre sporca, zellosa o bruciata.\nLa critica letteraria e la censura.\nNonostante la Costituzione della appena nata Repubblica tutelasse la libert\u00e0 di espressione (articolo 21), tale diritto civile era ancora lontano da una piena acquisizione nell'ambito della societ\u00e0. Non \u00e8 pertanto del tutto inusuale che opere artistiche, quali libri, fossero processati per \"oscenit\u00e0\", come nel 1955 \"Ragazzi di vita\" di Pasolini, perch\u00e9 parlava della prostituzione maschile.\nIl 13 aprile del 1955 Pasolini sped\u00ec all'editore Garzanti il dattiloscritto completo di \"Ragazzi di vita\" che viene dato alle bozze. Il romanzo uscir\u00e0 quello stesso anno ma il tema scabroso che trattava, quello della prostituzione maschile, causa all'autore accuse di oscenit\u00e0.\nMalgrado l'intervento della critica, a partire da Emilio Cecchi fino ad Asor Rosa e a Carlo Salinari, sia feroce e il libro venga scartato sia al premio Strega che al premio Viareggio, esso ottenne un grande successo da parte del pubblico e venne festeggiato a Parma da una giuria presieduta da Giuseppe de Robertis e vinse il \"premio Colombi-Gudotti\".\nNel frattempo la magistratura di Milano aveva accolto la denuncia di \"carattere pornografico\" del libro.\nContinua nel frattempo la polemica della critica marxista a \"Ragazzi di vita\" e Pasolini pubblicher\u00e0, sul numero di aprile della nuova rivista \"Officina\", un articolo contro Salinari e Gaetano Trombatore che scrivevano sul \"Contemporaneo\".\nA luglio si tenne a Milano il processo contro \"Ragazzi di vita\" che terminer\u00e0 con una sentenza di assoluzione con \"formula piena\", grazie anche alla testimonianza di Carlo Bo che aveva dichiarato essere il libro ricco di valori religiosi \"perch\u00e9 spinge alla piet\u00e0 verso i poveri e i diseredati\" e che non contiene nulla di osceno perch\u00e9 \"i dialoghi sono dialoghi di ragazzi e l'autore ha sentito la necessit\u00e0 di rappresentarli cos\u00ec come in realt\u00e0\".\nTrasposizioni teatrali.\nNel 2016, il Teatro di Roma, a conclusione dell'anno dedicato a Pasolini (quarant'anni dalla sua morte, avvenuta il 2 novembre 1975), decide di mettere in scena per la prima volta il romanzo. La regia \u00e8 affidata a Massimo Popolizio mentre la drammaturgia a Emanuele Trevi.\nIl 26 ottobre 2016 debutta al Teatro Argentina di Roma \"Ragazzi di vita\", regia di Massimo Popolizio, drammaturgia di Emanuele Trevi con Lino Guanciale, Sonia Barbadoro, Giampiero Cicci\u00f2, Roberta Crivelli, Flavio Francucci, Francesco Giordano, Lorenzo Grilli, Michele Lisi, Pietro Masotti, Paolo Minnielli, Alberto Onofrietti, Lorenzo Parrotto, Cristina Pelliccia, Silvia Pernarella, Elena Polic Greco, Francesco Santagata, Stefano Scialanga, Josafat Vagni, Andrea Volpetti."}
{"id": "52125", "revid": "1543377", "url": "https://it.wikipedia.org/wiki?curid=52125", "title": "Patricia Anthony", "text": "Carriera.\nLa sua prima opera \u00e8 stata \"Cold Allies\", un romanzo di fantascienza sullo sbarco di extraterrestri durante la Terza guerra mondiale. A questo hanno fatto seguito \"Conscience of the Beagle\", \"Fratello tarma\", \"Happy Policeman\", \"Cradle of the Slendor\" (influenzato dal lungo soggiorno dell'autrice in Brasile negli anni Settanta) e \"God's Fires\". Tutte le sue opere combinano trame fantascientifiche con altri generi letterari. \nIl romanzo di maggiore successo \u00e8 probabilmente \"Fratello tarma\", una complessa storia di intrighi raccontata dal punto di vista del capo degli extraterrestri che hanno appena invaso gli Stati Uniti d'America. James Cameron ha acquistato i diretti del romanzo e John Sayles ne ha tratto una sceneggiatura, ma il film non \u00e8 mai entrato in produzione.\nDopo l'affermazione letteraria, Patricia Anthony ha insegnato scrittura creativa alla Southern Methodist University per tre anni. Con il procedere della carriera, l'autrice si \u00e8 progressivamente allontanata dalle regole della fantascienza: il romanzo \"Falders\" (1998) - storia di un soldato americano durante la Prima guerra mondiale - rappresenta un totale distacco dal genere. In seguito, la Anthony si \u00e8 dedicata soprattutto alla stesura di sceneggiature, anche se nessuno dei suoi copioni \u00e8 stato realizzato. Il suo ultimo romanzo, terminato nel 2006, non \u00e8 ancora stato pubblicato."}
{"id": "52127", "revid": "125985424", "url": "https://it.wikipedia.org/wiki?curid=52127", "title": "Fontamara", "text": "Fontamara \u00e8 il primo romanzo di Ignazio Silone, pubblicato dapprima nel 1933 in lingua tedesca in Svizzera e reso disponibile per la prima volta in Italia nel 1945.\nIl successo del romanzo, che denunciava l'immoralit\u00e0 e gli inganni del partito fascista di Mussolini e dei suoi seguaci, fu straordinario, galvanizzando una parte dell'opinione pubblica internazionale dell'epoca, che fece di \"Fontamara\" un documento della propaganda antifascista fuori dall'Italia e un simbolo della resistenza ai regimi totalitari (Hitler era appena arrivato al potere in Germania).\n\"Fontamara\" \u00e8 un villaggio la cui comunit\u00e0 soffre sotto il peso del fascismo e di sventure ataviche. Spaccato sociale di un proletariato oppresso e sfruttato sono i \"cafoni\", realisticamente descritti nella loro ingenuit\u00e0 e tenuti in ostaggio, attraverso una secolare ignoranza, da una classe dominante sempre pi\u00f9 brutale e parassitaria.\nTrama.\nDal 1\u00ba giugno 1929, nell'immaginario paese di Fontamara, nella Marsica, vicino ad Avezzano (Abruzzo), non arriva pi\u00f9 l'elettricit\u00e0, la cui fornitura \u00e8 stata interrotta perch\u00e9 gli abitanti non pagavano le bollette. Sperando di rimediare a questa \u201cfatalit\u00e0\u201d, ogni \"cafone\" (termine con cui si indicano i contadini analfabeti del paese) firma una misteriosa \"carta bianca\" portata dal cavalier Pelino, un granduca della milizia del regime fascista, salito al potere alcuni anni prima, la quale si scoprir\u00e0 essere in realt\u00e0 l'autorizzazione a togliere l'acqua per l'irrigazione dei campi indirizzandola verso i possedimenti dell'Impresario, un imprenditore legato al regime che ha ottenuto la carica di podest\u00e0.\nScoperto l'imbroglio, i contadini cercano di negoziare la situazione, ma vengono brutalmente presi in giro: quando le donne fontamaresi si recano a casa dell'Impresario per tentare di convincerlo a ridar loro l'acqua indispensabile per i loro campi, l'avvocato Don Circostanza si offre come mediatore di un accordo che stabilisce che \u00abtre quarti scorrano nel nuovo letto del fiume, mentre i tre quarti del rimanente nel vecchio, cosicch\u00e9 ognuno abbia tre quarti\u00bb; pi\u00f9 avanti, di fronte alla pretesa dell'Impresario di aver in usufrutto l'acqua per 50 anni, l'avvocato suggerisce di \u00abridurre il termine a soli 10 lustri\u00bb.\nIl paese \u00e8 oggetto di una violenta incursione degli squadristi fascisti, inviati a Fontamara dopo una segnalazione di Pelino, che violentano le donne e schedano ogni singolo abitante chiedendogli \"Chi evviva?\", domanda a cui nessun fontamarese risponde \"il Duce\" come si vorrebbe, essendo il paese ignaro dell'avvento del fascismo.\nBerardo Viola, l'uomo pi\u00f9 forte e robusto di Fontamara, tenta di trovare maggior fortuna fuori dal paese, ma il lavoro gli viene negato perch\u00e9 considerato un sovversivo in quanto \"cafone\".\nDi ritorno a Fontamara, alla stazione di Roma, incontra un partigiano conterraneo, \"l'Avezzanese\", gi\u00e0 conosciuto in Abruzzo.\nI due vengono arrestati per un equivoco e, nel periodo in cui sono costretti alla convivenza in cella, Berardo sviluppa una notevole maturazione politica.\nQuesto nuovo impegno morale di Berardo lo porta ad autoaccusarsi di essere il \"Solito Sconosciuto\", ossia un sostenitore attivo della resistenza. Berardo viene quindi torturato a morte, facendo poi credere che si sia suicidato. In risposta, i fontamaresi fondano il \"Che fare?\", un giornale in cui denunciano i soprusi subiti e l'ingiusta morte del loro compaesano, ma i fascisti reprimono tutto mandando una squadraccia a Fontamara, che fa strage di abitanti.\nAlcuni fontamaresi si salvano e tra loro i tre narratori della storia.\nCommento.\nIl narratore \u00e8 interno, rappresentato da una famiglia di \"cafoni\" i cui membri (gli zii di Elvira) sono Matal\u00e8, il marito Giuv\u00e0 e il loro figlio, che hanno ormai raggiunto in esilio l'autore e si alternano a raccontare, in un lungo flashback, le proprie esperienze.\nI personaggi.\nI \"cafoni\" sono i miseri contadini abruzzesi, proprietari al massimo di un piccolo campo, di un asino o di un mulo, senza mezzi per difendersi e costretti a vivere in una perpetua ignoranza di cui approfitta persino colui che dovrebbe essere considerato \"l'amico del popolo\", Don Circostanza, che dovrebbe difendere i fontamaresi ma in realt\u00e0 causa l'inizio della loro rovina; la loro vita si ripete uguale, di generazione in generazione, segnata dal lavoro e dalla fatica.\nEssi sono consapevoli della disperata condizione in cui vivono, come spiegano ad un forestiero:\nIl nome Fontamara \u00e8 stato pensato dall'autore per rispecchiare al meglio la realt\u00e0 del paese, in quanto, racchiudendo in s\u00e9 l'aggettivo \"amara\", risulta presagio di sventure e sofferenze.\nQuasi tutti i nomi dei personaggi del romanzo alludono al loro comportamento: Don Circostanza, infatti si adegua alle diverse situazioni, schierandosi prima dalla parte dei contadini e poi da quella degli agiati cittadini, sempre per proprio tornaconto personale; Don Abbacchio, il prete, richiama il verbo \"abbacchiare\" e infatti non fa altro che deprimere i poveri abitanti della Marsica, ignorando persino il suicidio di Teofilo, sacrestano della chiesa di Fontamara; don Carlo Magna \u00e8 il ricco proprietario terriero; l'Impresario \u00e8 il podest\u00e0 abile a speculare su alcuni terreni acquistati da don Carlo Magna a poco prezzo e sui quali far\u00e0 deviare l'acqua del ruscello di Fontamara riducendo alla miseria i cafoni; Innocenzo La Legge \u00e8 il messo incaricato di portare i nuovi ordinamenti dalla citt\u00e0.\nBerardo Viola, protagonista maschile del romanzo, \u00e8 l'eroe del paese, violento ma altruista e pronto a sacrificarsi per il bene della collettivit\u00e0: i cafoni, dopo ripetuti raggiri e dopo che ogni appello ai notabili locali \u00e8 risultato inutile poich\u00e9 questi difendono sempre gli interessi del ricco podest\u00e0, si ritrovano sempre pi\u00f9 poveri ma alla fine continuano a pensare soltanto a loro stessi e a quel poco che possiedono, tutti tranne Berardo.\nAttraverso il suo personaggio Silone sembra sottolineare il bisogno che qualcuno alzi la testa, tentando di porre fine fine alla totale indifferenza dei cafoni, sempre pi\u00f9 sfruttati e tenuti nell'ignoranza dal nuovo regime, che li induce lavorare in modo duro ed estenuante.\nI cafoni non avevano mai dato preoccupazioni ai gerarchi della potente citt\u00e0, da cui erano sempre stati tenuti a distanza per il fatto di non possedere denaro, cultura ed ingegno; nel momento in cui fondano un giornale per discutere della loro situazione, avvicinandosi quindi al mondo intellettuale, socialmente pi\u00f9 alto, vengono immediatamente percepiti come una minaccia e fatti scomparire.\nLo stile.\nSul piano linguistico, Silone scrive prevalentemente usando una costruzione paratattica del periodo, con un linguaggio piuttosto semplice e colloquiale che rispecchia l'ignoranza in cui vivono i contadini, mentre i personaggi pi\u00f9 istruiti ed importanti si esprimono in una forma pi\u00f9 ricercata e arricchita anche da citazioni e vocaboli latini; l'idea che lo stile di scrittura dovesse adattarsi all'argomento era stata teorizzata gi\u00e0 da Dante Alighieri.\nUna sottile ironia diffusa attenua, talvolta, la tragicit\u00e0 di alcuni momenti, ad esempio quando si riportano le riflessioni dei Fontamaresi riguardo agli scherzi e agli abusi, che evidenziano l'ingenuit\u00e0 dei protagonisti.\nRispetto a \"Il segreto di Luca\", la denuncia nei confronti dell'ingiustizia diventa pi\u00f9 ampia, da un singolo individuo ad un intero paese ed alle ingiustizie che i suoi abitanti sono costretti a subire.\nVicende editoriali.\nA causa del contenuto ovviamente sgradito al regime fascista, \"Fontamara\" non fu pubblicato in Italia fino al 1945.\nLa prima pubblicazione avvenne in Svizzera in lingua tedesca, tradotto da Nettie Sutro, nel novembre 1933.\nLa prima edizione in italiano apparve nel 1934, pubblicata a spese dell'autore a Parigi, sotto la sigla fittizia di N.E.I. (Nuove edizioni italiane, Zurigo-Parigi). Sempre nel 1934 venne pubblicata la prima versione in inglese. Nel 1935 \"Fontamara\" fu pubblicato in Unione Sovietica nella traduzione in russo di E. A. Chanevskoj per la casa editrice statale Chudo\u017eestvennaja Literatura (Letteratura d'Arte).\nNel 1945 il romanzo fu pubblicato dapprima a puntate, con parecchi errori e refusi, su una rivista italiana, con Silone che dovette eseguire ingenti modifiche e correzioni.\nNel 1947 usc\u00ec, con altre importanti modifiche, la prima edizione in volume, dall'Editore Faro di Roma. Ancora una volta insoddisfatto del testo, Silone si rivolse a Mondadori, che stamp\u00f2 il libro con ulteriori modifiche, e che da allora divenne il suo editore storico. Il primo testo di \"Fontamara\" reso disponibile ai lettori italiani fu quindi sensibilmente differente rispetto a quello originale.\nL'edizione in esperanto venne pubblicata nel 1939 nei Paesi Bassi.\nTrasposizioni.\nCinema.\nDal romanzo \u00e8 stato tratto il \"film omonimo\" del 1980 con la regia di Carlo Lizzani.\nTelevisione.\nSu Raiuno, dal 23 al 26 febbraio 1983, l'opera di Lizzani venne trasmessa nella versione televisiva, sceneggiata in quattro puntate.\nArte.\nAd Aielli (AQ), l'opera \u00e8 stata trascritta integralmente sul muro di un edificio situato a ridosso della torre medievale del borgo marsicano."}
{"id": "52128", "revid": "88740", "url": "https://it.wikipedia.org/wiki?curid=52128", "title": "La testa perduta di Damasceno Monteiro", "text": "La testa perduta di Damasceno Monteiro \u00e8 un romanzo di Antonio Tabucchi.\nTrama.\nIl gitano Manolo scopre un cadavere decapitato tra i cespugli di un parco pubblico ad Oporto. Un giovane giornalista, indica una ditta di import-export presso la quale il giornalista si reca e viene da un avvocato di nome Mello Sequeira. Il giornalista viene a sapere dei traffici di droga proveniente da Hong Kong che attraverso il sergente della Guarda Nacional perveniva alla discoteca Puccini's Butterfly e poi a tutti i piccoli spacciatori. Firmino incontra il misterioso avvocato e, oltre a parlare del caso, discorrono circa vari argomenti. Il legale gli consiglia di scrivere un articolo per condizionare l'opinione pubblica. Il giornalista, recatosi al Puccini's, pu\u00f2 constatare la presenza di stupefacenti e rivelare tutto tramite un comunicato stampa; successivamente egli intervista il sergente che offre la versione definitiva e si difende dalle domande insidiose.\nDopo qualche mese Firmino \u00e8 in tribunale come giornalista, durante l'udienza egli non prende appunti ed \u00e8 distratto dai ricordi; registra solo l'intervento dell'avvocato. Sul treno del ritorno egli rilegge la sentenza: il sergente \u00e8 stato assolto.\nPassano ancora i mesi e Firmino \u00e8 invitato da un telegramma di Mello Sequeira ad andare immediatamente ad Oporto: l'avvocato far\u00e0 riaprire il processo per la presenza di un testimone che il giornalista intervister\u00e0.\nRIASSUNTO PI\u00f9 DETTAGLIATO:\nQuella di Damasceno Monteiro \u00e8 una storia fatta di miseria, abusi e violenze; come se ne vedono (e purtroppo se ne dimenticano) troppe! Non \u00e8 di per s\u00e9 originale, n\u00e9 contiene in s\u00e9 gli elementi del thriller pi\u00f9 incalzante che tanto successo porta ai romanzieri d'oltre oceano, d'altro canto l'intento della narrazione non \u00e8 quello di divertire, ma di far riflettere. Riflettere su come in diverse plaghe della nostra civilissima Europa, ancora oggi, il termine giustizia non abbia un significato univoco. Su come, tramite l'uso arbitrario del potere poliziesco, sia permesso perpetrare la pi\u00f9 umiliante mortificazione dei diritti dell'individuo. Soprattutto riflettere su come una persona, prima di tutto, sia una persona. Il romanzo che Antonio Tabucchi costruisce a partire da queste tematiche \u00e8 sicuramente dei pi\u00f9 apprezzabili, impostato come un giallo e sviluppato coi toni di un'inchiesta giornalistica, ambientata in una Oporto laboriosa e grigia ma non priva di fascino, ancora una volta in quel Portogallo tanto caro all'autore. La trama prende le mosse dal ritrovamento di un cadavere senza testa ad opera di \"Manolo il gitano\", un vecchio zingaro, (figura che introduce un altro tema fortemente presente nel libro, quello dell'emarginazione) il quale, avendo poca simpatia per la giustizia, rifiuta di recarsi a denunciare la scoperta alla polizia. Firmino \u00e8 il giovane inviato di un giornale scandalistico di Lisbona: \"O Acontencimento\", timido, un po' goffo, ma coraggioso e (come i giovani) pieno di speranze, sogna di dedicarsi un giorno alla ricerca letteraria e di scrivere un saggio su Vittorini e la sua influenza sul romanzo portoghese; lui seguir\u00e0 le indagini ed a lui Manolo accetter\u00e0 di raccontare quello che ha visto e sentito la notte dell'omicidio di Damasceno Monteiro. La verit\u00e0 sull'efferato crimine sar\u00e0 presto svelata: Damasceno Monteiro era un semplice garzone di una ditta di Import-export, ed \u00e8 stato assassinato da tre agenti della Guardia Civil perch\u00e9, avendo scoperto che gestivano un traffico internazionale di droga, ha tentato, ingenuamente, prima di approfittarne, quindi, una volta scoperto, di ricattarli. L'avvocato Fernando de Mello Sequeira, detto Loton per via di una spiccata somiglianza fisica con l'attore Charles Laughton, sosterr\u00e0 l'accusa nel processo agli agenti della guardia civil. Obeso, viso glabro e floscio, labbro pendente. Rampollo di una nobile famiglia decaduta, erge la sua benevola mole a difesa dei derelitti e dei disgraziati. Esperto di poesia e letteratura nutre una venerazione assoluta per le teorie del filosofo del diritto Hans Kelsen, idolo della sua giovent\u00f9, ed in particolare un'ossessione per la teoria della \"Grundnorm\", concepita come strumento di una giustizia suprema ma in realt\u00e0 fonte di aberrazioni e storture messe in atto, al riparo da ogni giudizio morale e materiale, col conforto di una interpretazione ideologica e giuridica che individua nella norma superiore la giustificazione ad ogni comportamento. Loton \u00e8 un grande personaggio, destinato come Pereira a rimanerci dentro a lungo. La sua troppo apparente fisicit\u00e0 nasconde, in realt\u00e0, una mente estremamente razionale, l'avvocato occupa il suo confusionario ufficio con tutta la sua logorroica prosopopea, cita, enumera, snocciola, considera, e tra un piatto di trippa (la specialit\u00e0 di Oporto) ed una dissertazione letteraria, tra ricordi di vecchie nonne arcigne e di dispiaceri giovanili, coordina le indagini del giovane giornalista, lo conduce per mano attraverso una realt\u00e0 fatta soprattutto di soprusi, violenze, malversazioni, e gli regaler\u00e0 alfine, (oltre ad un enigmatico, datato, orario delle ferrovie svizzere) anche l'amore per una professione, il giornalismo, da esercitare con lucida passione, come una missione. Poco importa, poi, che al primo processo la sentita arringa dell'avvocato non faccia presa su di una giuria distratta, forse spaventata; che l'impotenza delle sue citazioni si scontri col bastione di una giustizia distorta, che delle sue molte e fragili parole non rimanga quasi traccia, nelle coscienze di chi lo ascolta e nelle registrazioni fatte da Firmino: ci saranno nuove prove per riaprire l'indagine, ci sar\u00e0 un altro processo. L'incontro di questi due personaggi, di queste figure, all'apparenza, cos\u00ec diverse \u00e8 la vera forza motrice del libro. Firmino e Loton, il maestro e l'allievo, Kelsen e L\u0153kacs, Lisbona e Oporto, l'esperienza di chi ha visto dell'esistenza le cose pi\u00f9 biasimevoli e l'ingenuit\u00e0 goffa di chi \u00e8 giovane e spera ancora. Tutto questo \u00e8 il confronto tra due anime, questa \u00e8 la dicotomia che Tabucchi sapientemente tratteggia, tra le righe di una storia che infine altro non \u00e8 che un semplice espediente, con lo stile e il garbo letterario che lo contraddistinguono, un esercizio mai fine a se stesso, ma sempre lucidamente impegnato alla riflessione, alla denuncia, come in questo bellissimo volume.\nL'opera.\nIl libro di Tabucchi, nonostante sia nel genere che viene definito \"thriller\", offre, in particolare nella seconda met\u00e0, parecchi spunti di riflessione.\nIl tema centrale del libro \u00e8 quello dell'incapacit\u00e0 del sistema giudiziario di condannare un potente come il sergente della Guarda Nacional; nonostante il crimine spaventoso di cui egli si \u00e8 macchiato, la testimonianza del collega di Damasceno Monteiro, l'inverosimile versione dei fatti fornita dal Grillo Verde, la spettacolare arringa dell'avvocato, immaginiamo, ricca di citazioni di storia, di filosofia, di letteratura, carica di grinta e aggressivit\u00e0, il comandante \u00e8 uscito dalla faccenda puro come un agnellino e con la fedina penale linda e pulita.\nIl romanzo, inoltre, denuncia lo strapotere dei pi\u00f9 forti quando ci fa notare che il comandante \u00e8 coperto dal suo alto grado, quando ci fa ipotizzare l'ordine, impartito ai due agenti subordinati, di accollarsi le accuse di occultamento di cadavere e omissione di atti d'ufficio per fare in modo che il sergente risultasse innocente e quando l'avvocato ricorda di essere impegnato nella difesa di una prostituta violentata da un giovanotto ricco e prepotente.\nPersonaggio degno di nota \u00e8 l'avvocato, in principio \u00e8 un individuo strano ed enigmatico nel suo aspetto, nel suo comportamento e tal effetto \u00e8 accentuato dalla stanza tetra in cui si svolgono gli incontri. Successivamente egli si dimostra colto, grazie alle tante citazioni che sfoggia, saggio, infatti egli sa sempre come comportarsi, se aspettare, pubblicare l'articolo o emettere un comunicato stampa. Talvolta appare dispersivo, poich\u00e9 fa discorsi enormi per giustificare un pensiero o un'affermazione.\nL'avvocato, nel corso dei suoi lunghi discorsi, accenna anche alla teoria della Grundnorm di Hans Kelsen. Secondo il filosofo tedesco la giustizia \u00e8 come una piramide e il vertice \u00e8 costituito dalla Norma Base, un concetto puramente teorico, dalla quale deriva tutto il diritto. La frase \"le vie della Grundnorm sono infinite\" ci fa capire che nella derivazione del diritto possono essere leciti alcuni comportamenti che noi comunemente consideriamo fuori dalla legge.\nA pi\u00f9 riprese Tabucchi aggredisce gli abusi della polizia ai danni di ubriachi, vagabondi, minoranze e delinquenti che dovrebbero godere di rispetto come qualunque altro uomo.\nL'avvocato Mello Sequeira, prima con Firmino e dopo nel processo, coglie l'occasione per riflettere sulla tortura, opera presente sulla Terra da migliaia di anni, impossibile da cancellare poich\u00e9 essa fa parte dell'uomo che, evidentemente, la preferisce alla semplice morte per punire un suo simile. Essa \u00e8 vista come responsabilit\u00e0 nei confronti di un superiore, che sia Dio per l'Inquisizione, o un superiore di grado per la vita militare. \u00c8 bizzarra l'ultima frase del capitolo, \"Milioni di stelle, milioni di nebulose, c\u2026, milioni di nebulose, e noi qui ci stiamo occupando di elettrodi che ci infilano nei genitali\", rappresenta la piccolezza dell'individuo: cosa saranno mai le azioni degli uomini di fronte all'infinit\u00e0 dello spazio e all'eternit\u00e0 del tempo?\n\u00c8 citato anche il poeta Holderlin, il quale attendeva lettere dal passato che lo avrebbero aiutato a comprendere gli avvenimenti precedenti; l'avvocato conclude il discorso ricordando che il suddetto poeta \u00e8 morto pazzo, forse sono pazze anche le sue idee: forse che sia una pazzia attendere o cercare di sapere la verit\u00e0 circa il passato? Forse anche l'avvocato, che attende, diverr\u00e0 pazzo?\nNel corso del libro sono espressi i concetti di letteratura come ragnatela che comprende ogni genere letterario di ogni epoca e ogni scritto ha un legame con tutti gli altri. Si parla del sogno che, come diceva Freud, \u00e8 l'inconscio allo stato puro; e del sistema binario, visto come motivo portante di tutta la struttura della Terra, ovvero l'unione degli opposti.\nViene inoltre tracciato un curioso parallelismo tra un gioco di carte, il Milligan, e il vertice delle Nazioni Unite di Ginevra: in entrambi vi \u00e8 una finta collaborazione tra i partecipanti, ma in realt\u00e0 ognuno ostacola gli altri per fare il proprio gioco.\nNell'ultimo capitolo Antonio Tabucchi, per mezzo dell'avvocato, ribadisce l'importanza della dignit\u00e0 umana quando Firmino, scettico a causa della scarsa credibilit\u00e0 di un travestito, viene ammonito con la frase \"\u00c8 una persona, si ricordi questo, giovanotto, prima di tutto \u00e8 una persona\".\nCirca lo stile di Tabucchi si pu\u00f2 affermare che il libro non solo si lascia leggere facilmente, anzi cattura l'attenzione del lettore fin dalle prime pagine e lo spinge a continuare la lettura col fiato sospeso fino a quando si ha una prima versione dei fatti e si scopre il corso degli eventi. In seguito la storia si fa ancora pi\u00f9 intrigante e il ritmo \u00e8 rallentato dai dialoghi tra Firmino e l'avvocato. La parte finale \u2013 si pensi ai dialoghi, al processo, alla distrazione di Firmino, ai flashback, alla conversazione in treno, alla registrazione, all'ultimo capitolo, al colpo di scena, la riapertura del processo \u2013 \u00e8 degna del miglior Tabucchi."}
{"id": "52129", "revid": "88740", "url": "https://it.wikipedia.org/wiki?curid=52129", "title": "Notturno indiano", "text": "Notturno indiano \u00e8 un romanzo di Antonio Tabucchi pubblicato nel 1984 presso Sellerio Editore.\nNel 1987 ha vinto il prix M\u00e9dicis \u00e9tranger.\nNel 1989 ne \u00e8 stato tratto l'omonimo film diretto da Alain Corneau.\nTrama.\nSi tratta di un resoconto di viaggio narrato in prima persona. Il narratore percorre l'India alla ricerca del suo amico Xavier. Attraverso varie tappe, si sviluppano gli incontri pi\u00f9 disparati: a Bombay, con la prostituta Vimala Sar, con il medico dell'ospedale e con un devoto giainista in attesa del treno; a Madras, con una certa Margareth e con il direttore della Theosophical Society; sulla strada per Mangalore, con un mostruoso Arhant e suo fratello; a Goa, con il fantasma del vicer\u00e9 delle Indie, con Padre Pimentel, con il postino Tommy, con degli impiegati d'albergo ed infine con la fotografa Christine."}
{"id": "52130", "revid": "465169", "url": "https://it.wikipedia.org/wiki?curid=52130", "title": "Requiem (Tabucchi)", "text": "Requiem \u00e8 un romanzo di Antonio Tabucchi, scritto nel 1991. L'opera \u00e8 scritta in lingua portoghese.\nLa caratteristica principale di questo romanzo, come di altri dello stesso autore, \u00e8 che esso \u00e8 basato sugli incontri; infatti come gi\u00e0 in \"Notturno indiano\" o \"Sostiene Pereira\", il protagonista conosce diverse persone nel corso della storia, vi dialoga, e i vari dibattiti arricchiscono il libro di spunti letterari, filosofici, folcloristici e meditativi. Gli incontri hanno un ruolo cos\u00ec importante che finiscono per scandire il ritmo dell'intero racconto.\nI personaggi che si incontrano sono tanti e ognuno racconta qualcosa: essi riflettono insieme al protagonista sulla propria vita, su modi di pensare o costumi. Li si potrebbe definire suggestive figure di fantasia, divertenti. Al lettore piace guardarli e scoprirli nel corso della lettura come se fossero dei casi umani che stuzzicano la curiosit\u00e0. Essi sono molto vari, ma hanno qualcosa in comune: sono romantici, quasi poetici. Persino la Vecchia Zingara, la Moglie del Guardiano del Faro o il Venditore di Storie hanno, pur nella loro semplicit\u00e0, un fascino misterioso, forse dovuto alla profondit\u00e0 delle emozioni che trasmettono attraverso le loro parole. L'incontro fondamentale, quello al quale il narratore si prepara fin dal mattino, \u00e8 l'ultimo della giornata, e ha come protagonista il grande poeta portoghese Fernando Pessoa (1888-1935), o con il suo fantasma. In questo senso il romanzo pu\u00f2 essere letto anche come un commiato di Tabucchi dall'autore al quale ha dedicato molte energie nel corso della sua vita e che ha contribuito in maniera determinante a fare conoscere in Italia. \nDal punto di vista della trama l'azione si basa sul fantastico, o sul sogno, come lo definisce lo stesso scrittore: egli immagina di fare un viaggio e di incontrare persone ormai defunte, di parlarvi, di mangiare insieme e salutarli in un commosso addio. Sarebbe stato impossibile scrivere questo racconto senza la fantasia e l'inventiva di cui si \u00e8 servito l'autore.\nL'ambientazione \u00e8 quella della capitale portoghese. Se ne percepisce la presenza attiva nel clima, ma soprattutto negli incontri, nelle pietanze, nei discorsi, nei nomi delle persone e delle strade.\nInutile cercare di capire se Tabucchi si fosse realmente recato a Lisbona per poi immaginare tutto quanto o se l'intero romanzo appartenesse ad un sogno fatto in una casa di campagna di Azeit\u00e3o: in questo libro la componente irrazionale prevale su quella razionale.\nIl ricordo fa da sfondo all'intera vicenda: esso \u00e8 il motivo portante e la causa del sogno. Al ricordo si accompagna la nostalgia; infatti l'autore sceglie come luogo il suo \"paese adottivo\" e fa ricordare al proprio personaggio le amicizie del suo passatotanto che l'\"Io\" del racconto immagina di vivere nuovamente con Tadeus, il Padre Giovane ed Isabel. Il libro \u00e8 carico di emozioni e lo stesso autore spiega, in una nota, che proprio per questo esso poteva essere scritto solo in portoghese, una lingua \"luogo di affetto e riflessione\".\nLo stile \u00e8 semplice e lineare. Il libro si legge facilmente grazie alla creativit\u00e0 asciutta ed essenziale di Tabucchi. Il lessico \u00e8 abbastanza comune e presenta, di tanto in tanto, qualche chicca erudita.\nAdattamenti.\nDa \"Requiem\" \u00e8 stato tratto nel 1998 un film diretto da Alain Tanner"}
{"id": "52133", "revid": "121559791", "url": "https://it.wikipedia.org/wiki?curid=52133", "title": "Conversazione in Sicilia", "text": "Conversazione in Sicilia \u00e8 un romanzo di Elio Vittorini. \u00c8 stata prima pubblicata a puntate dalla rivista letteraria \"Letteratura\" nel biennio 1938-1939, poi in un unico volume, pubblicato da Parenti, intitolato \"Nome e lagrime\" (dal nome del racconto che precedeva il romanzo) e finalmente come \"Conversazione in Sicilia\" per la Bompiani nel 1941.\nTrama.\nIl romanzo si presenta al lettore come il viaggio di un uomo che ritorna nella sua terra nat\u00eca. L'identit\u00e0 del viaggiatore \u00e8 incerta, ma \u00e8 lo stesso autore ad avvisare che il racconto non \u00e8 autobiografico. Inoltre, la stessa Sicilia che Vittorini descrive \u00ab\u00e8 solo per avventura Sicilia; perch\u00e9 il nome Sicilia mi suona meglio del nome Persia o Venezuela.\u00bb Il romanzo si compone di cinque parti e l'epilogo, per un totale di 49 capitoli.\nParte prima.\nIl protagonista \u00e8 Silvestro Ferrauto, intellettuale e tipografo, che vive a Milano da 15 anni. \u00c8 figlio di Costantino (impiegato delle ferrovie) e Concezione, che ha lasciato quando aveva 15 anni per tentare di trovare lavoro al Nord Italia. Quando riceve la lettera di suo padre che gli annuncia di aver lasciato la moglie per andare a Venezia con un'altra donna, si decide a tornare al suo paese in coincidenza dell'onomastico della madre. Prende il treno senza avvisare e torna nella sua isola.\nDurante il viaggio, Silvestro incontra alcuni personaggi che lo colpiscono particolarmente. Sul traghetto che lo porta da Villa San Giovanni a Messina, conosce un \"piccolo siciliano disperato\" con una \"moglie bambina\", che lo scambia per americano e gli offre delle arance. Sul treno che lo porta a Siracusa, incrocia un uomo in cerca di doveri pi\u00f9 grandi, che chiama \"Gran Lombardo\" (cfr. Dante, \"Paradiso XVII\", vv. 70\u201372), un vecchio, un catanese e un ragazzo malato di malaria. Conosce poi due poliziotti, denominati dal protagonista Senza Baffi e Con Baffi, disprezzati dagli occupanti siciliani del vagone.\nParte seconda.\nLasciato Senza Baffi a Siracusa, Silvestro prosegue il suo viaggio su un treno della ferrovia secondaria, si ferma a dormire a Vizzini e infine giunge nel paese di sua madre. Dopo averla ritrovata percorrendo la strada solo grazie alla sua memoria, pranza con lei e intraprende una discussione lenta e ripetitiva, in cui entrambi ricordano la vita nelle case cantoniere. Silvestro sembra ricordarsi un passato felice, mentre Concezione gli ricorda spesso la miseria in cui vivevano.\nInsieme pranzano con una sola aringa e mangiando continuano a discutere; il tono tra i due sembra semplice e quasi \"distaccato\". Il dialogo tocca anche il padre, colpevole di averla tradita tante volte e di essere stato un buono a nulla, e il nonno, un grand'uomo che Concezione ammirava molto. Silvestro paragona il nonno al Gran Lombardo, in cerca di qualcosa di pi\u00f9, anche se non lo ricorda bene. Infine parlano anche dell'unico tradimento che la madre ha compiuto, con un soldato scappato dalla prima guerra mondiale.\nParte terza.\nDopo essere stata lasciata da Costantino, Concezione lavora facendo iniezioni ai malati del paese, che hanno un po' di malaria e un po' di tisi e vivono quasi tutti nella povert\u00e0 pi\u00f9 assoluta.\nParte quarta.\nIncontra cos\u00ec i personaggi cardine dell'ultima parte. Inizialmente l'arrotino Calogero, che sostiene che nessuno ha pi\u00f9 coltelli da affilare e si rallegra del temperino che Silvestro ha con s\u00e9. Calogero lo porta cos\u00ec dall'uomo Ezechiele, che gli racconta di come il mondo sia \"offeso\". Il trio si sposta poi dal panniere (venditore di stoffe) Porfirio e infine alla bottega di Colombo, dove bevono alcuni bicchieri di vino.\nParte quinta ed epilogo.\nLasciata la compagnia, Silvestro va da solo in via Belle Signore, dove incontra un soldato che rimane nell'ombra per non farsi vedere. I due si mettono a discutere nel cimitero e il soldato gli confessa che si ricorda di quand'era piccolo, mentre giocava con il fratello Silvestro. Gli racconta che lui recita ogni giorno una parte al cimitero insieme a tutti i \u00abCesari non scritti. Macbeth non scritti\u00bb. Il soldato inoltre, prima di scomparire, dice metaforicamente di trovarsi da trenta giorni su un campo di battaglia innevato.\nLa mattina dopo, la madre di Silvestro gli dice che si \u00e8 ubriacato la sera prima ed \u00e8 tornato a casa tardi. Contemporaneamente, riceve la notizia della morte del fratello Liborio in guerra. Silvestro e Concezione discutono un po' sulla gioia che dovrebbe provare lei per la morte di un figlio sul campo di battaglia: \u00e8 un onore per la patria. L'uomo le annuncia anche che sarebbe ripartito in giornata. Silvestro poi esce e si mette a piangere, fermandosi davanti alla statua dedicata ai caduti e circondato da tutte le persone che ha incontrato nel suo viaggio. Infine, dopo esser tornato a casa, nota la madre tesa a lavare i piedi ad un uomo inizialmente non riconosciuto dal protagonista: \u00e8 il padre. Sconcertato, Silvestro si accorge che \u00e8 ora di ripartire ed esce silenziosamente di casa ignorando la presenza del padre, che lui neanche saluta.\nAnalisi.\nRomanzo onirico.\n\u00c8 possibile leggere l'opera con due diverse chiavi di lettura: la prima \u00e8 quella nel segno dell'allucinazione, del sogno. Questa via spiegherebbe l'assenza di un vero filo rosso che accomuni i vari incontri del protagonista, i dialoghi estenuanti e ripetitivi, le situazioni finora estranee al panorama letterario italiano - si pensi alla serie di punture effettuata dalla madre del protagonista. Questa interpretazione giustificherebbe anche il tono decisamente bizzarro e inconsueto della narrazione: ad esempio nella parte quarta i protagonisti ripetono incessantemente di \"soffrire per il mondo offeso\". Inoltre cos\u00ec troverebbe un senso anche il surreale e inverosimile ritorno nel finale di tutti i personaggi incontrati nel corso della storia, subito dopo il dialogo col fantasma del fratello morto in guerra.\nCritica al fascismo.\nUn'altra possibile interpretazione \u2014 ed \u00e8 questa la pi\u00f9 in auge per la critica \u2014 legge l'intera opera in chiave simbolica, quasi allegorica. Vittorini, per non incorrere nella censura del regime mussoliniano \u2014 il libro viene pubblicato nel 1941 \u2014, avrebbe mascherato le sue reali intenzioni antifasciste dietro un romanzo i cui personaggi e dialoghi hanno un significato che va oltre l'apparenza.\nL'arrotino che cerca lame e coltelli, ma non ne trova presso la gente, simboleggia il rivoluzionario che cerca di agitare il popolo, ma nessuno vuole reagire perch\u00e9 tutti fanno finta di niente di fronte alle violenze. L'uomo Ezechiele, i cui occhi madidi sembrano implorare piet\u00e0 per il mondo offeso, sta ad indicare la filosofia consolatoria. Porfirio, il venditore di stoffe, \u00e8 la cultura cattolica che, al posto dell'offesa inferta dalle forbici, propugna l'azione dell'Acqua viva. I tre rappresentano gli sforzi di chi cerca in ogni modo di opporsi al regime, ma non vi riesce a causa dell'indifferenza comune. E infine l'oste Colombo che rappresenta l'intellettuale di regime impudico e banditesco.\nIn questa prospettiva i due passeggeri altezzosi del treno: Coi Baffi e Senza Baffi, che sono due poliziotti siciliani, impiegati al nord e che, pertanto vengono disprezzati dagli altri occupanti del vagone ferroviario, rappresentano il perbenismo menefreghista di chi si \u00e8 fatto o crede di essersi fatto borghese, di chi ha tradito la classe dei poveri che lo circondano. Ed \u00e8 proprio questo infischiarsene e disprezzare che provoca ironica ilarit\u00e0 nel quartetto di personaggi che il protagonista incontra pi\u00f9 tardi: il Gran Lombardo che aspira ad una nuova moralit\u00e0, il vecchietto col suo ghigno sarcastico e gli altri due giovani nello scompartimento. Il personaggio del Gran Lombardo esprime il possibile cambiamento della tradizione siciliana. La sua critica infatti \u00e8 rivolta alla situazione socio-politica dell'intera nazione che era sotto il giogo del fascismo e non soltanto alla Sicilia, intorpidita in un senso di abbattimento e oppressione dei corpi e delle menti privati di ogni soddisfazione e felicit\u00e0. Per questo il Gran Lombardo parla di \"nuovi doveri\" degli uomini che dovranno soppiantare quelli pi\u00f9 antichi, ripetitivi e senza significato cos\u00ec da risvegliare le coscienze. In contrasto con il personaggio del Gran Lombardo Vittorini delinea la figura del vecchietto, dall'aspetto rustico e col volto simile al bastone nodoso che porta in mano, il quale risponde alle affermazioni dei compagni con piccole e contenute risate sarcastiche perch\u00e9 simbolo del destino riserbato ai siciliani, compimento delle aspirazioni del Gran Lombardo, conoscitore silenzioso del futuro di tutti loro che li trasformer\u00e0 in inermi fuscelli sia che essi siano in forze oppure malati. \nColoro i quali vanno incontro inconsapevolmente a tale destino sono i due giovani: il Catanese e il fanciullo malato. Il Catanese \u00e8 simbolo dell'uomo forte e sanguigno ma ignorante e dallo sguardo vuoto con una tristezza da animale insoddisfatto, porta quindi in s\u00e9 quella malattia morale di cui parla il Gran Lombardo che lo ridurr\u00e0 a uomo malato e debole come il fanciullo presente tra loro.\nGli umili che l'autore descrive non sono pi\u00f9 solo specchio della Sicilia povera e arretrata, gi\u00e0 oggetto di analisi da parte dei veristi; ma di tutti i prevaricati di ogni tempo ed ogni luogo, di quelli che soffrono e proprio per questo sono pi\u00f9 umani degli altri.\nVi \u00e8 inoltre la vitalit\u00e0 della madre che non si lascia abbattere dall'abbandono del coniuge, anzi si adopera per sbarcare il lunario con ogni espediente. Ella inoltre critica senza rimpianto il marito donnaiolo e vigliacco. La madre simboleggia quindi uno spiraglio di speranza per il \"mondo offeso\", con le cure che perpetra tra i malati dei paesi vicini in modo disinteressato poich\u00e9 essi non possono pagarla per i servizi svolti.\nTema del viaggio.\nNell'opera \u00e8 presente il motivo del viaggio: esso \u00e8 infatti un pretesto, o meglio artificio, per introdurre, per mezzo delle voci dei personaggi, situazioni ed idee dell'autore. Viaggiare non \u00e8 solo un'occasione per registrare nuove sensazioni, ma il tramite per recuperare una dimensione umana ovvero per recuperare la propria identit\u00e0. Infatti Vittorini affronta questo tema attraverso le immagini che si figurano nella mente di Silvestro man mano che si avvicina alla terra natale. Quei \"topi neri\" e indistinguibili in cui si erano trasformati i suoi ricordi svaniscono per lasciare spazio a nitidi ricordi d'infanzia. L'oppressione aveva cancellato il passato delle persone eliminando anche la loro personalit\u00e0. Silvestro tornando indietro verso la Sicilia riacquista i sentimenti di cui era stato privato ma soprattutto la sua capacit\u00e0 di amare, mettendo fine alla condizione di essere vuoto simile a una macchina.\nStile.\nLa tecnica utilizzata da Vittorini \u00e8 molto suggestiva, in quanto permette di creare un alone di indeterminatezza e mistero attorno alla scena narrata. Tuttavia le allusioni criptiche rischiano di cogliere il lettore impacciato e incredulo di fronte ad un testo che potrebbe sembrare puramente fantastico. I richiami realisti e veristi della parte prima e terza \u2014 all'inizio l'opera assomiglia parecchio, nelle tematiche, alle narrazioni di Verga e Silone \u2014, l'ambientazione sicula, potrebbero impedire che l'opera venga correttamente compresa come uno scritto pregno di significato politico e non organico al regime.\nIn alcuni momenti il tempo dell'azione si ferma rispetto a quello della narrazione: \u00e8 il caso dei lunghissimi dialoghi tra i personaggi che perseverano nel ripetere poche frasi intramezzate da brevi esclamazioni. Sembra che Vittorini senta il bisogno di ribadire pi\u00f9 e pi\u00f9 volte lo stesso concetto.\nIn definitiva, l'opera presenta un elevato valore storico, anche se difficilmente risulterebbe comprensibile senza le indicazioni fornite dalle note.\nUna particolarit\u00e0 \u00e8 l'utilizzo delle immagini realizzate dal pittore palermitano Renato Guttuso e dal fotografo Luigi Crocenzi, che hanno dato vita all'edizione illustrata del 1950."}
{"id": "52134", "revid": "1442080", "url": "https://it.wikipedia.org/wiki?curid=52134", "title": "Leonardo (rivista 1903)", "text": "Il Leonardo \u00e8 stata una rivista letteraria italiana degli inizi del Novecento, edita dalla Vallecchi. Fu pubblicata dal 4 gennaio 1903 all'agosto 1907, per 25 fascicoli complessivi.\nStoria.\nLa rivista fu fondata a Firenze da Giovanni Papini e Giuseppe Prezzolini, insieme a Giovanni Costetti, Adolfo De Carolis, Alfredo Bona, Ernesto Macinai e Giuseppe Antonio Borgese. La sede fu in via di Porta Rossa n. 9, in una stanza presa in affitto in Palazzo Davanzati con l'autotassazione di dieci lire per ciascun collaboratore. Il primo numero fu stampato il 4 gennaio 1903 (\"copertina del N. 1\"). La testata presentava sotto il titolo \"Leonardo\", un'incisione di De Carolis, con una stella che sovrasta un'aquila in volo. La composizione era contornata da una cornice di fronde che riportava in basso, a sinistra, il motto leonardesco: \"Non si volge chi a stella \u00e8 fisso\". Il titolo della rivista voleva celebrare Leonardo da Vinci, simbolo dell'unit\u00e0 dello spirito umano: scientifico, letterario e filosofico insieme. Tutti i collaboratori adottarono uno pseudonimo. Papini si firm\u00f2 \"Gian Falco\", Prezzolini \"Giuliano il Sofista\". \nUn'altra questione dibattuta dagli intellettuali del \"Leonardo\" fu quella del necessario \"risveglio della borghesia\". Fondamentali furono le indicazioni emerse dal \"Programma sintetico\" che apparve sul primo numero, uscito il 4 gennaio 1903. Nella sua prima fase di vita \u2013 dal 4 gennaio al 10 maggio 1903 \u2013 fu influenzata dal pensiero di Nietzsche, dall'estetismo dannunziano, dal rinascente idealismo. Con la sua volont\u00e0 di rinnovamento, la rivista cerc\u00f2 di aprire le porte della cultura italiana alle correnti pi\u00f9 vive della filosofia dell'epoca e cerc\u00f2 di interpretare . Nel maggio 1903 avvenne la rottura tra Papini-Prezzolini da un lato e gli artisti e letterati dall'altro, che uscirono dalla rivista. La rivista venne sospesa.\nDopo una pausa di cinque mesi, le pubblicazioni ripresero nel novembre 1903. Papini pubblic\u00f2 il saggio \"Morte e resurrezione della filosofia\". Il dibattito filosofico, anche a livello internazionale, era incentrato all'epoca sul confronto tra positivisti e pragmatisti. Il Leonardo prese decisamente posizione dalla parte dei secondi. Prezzolini tracci\u00f2 il profilo di due esponenti del pragmatismo non ancora conosciuti presso il pubblico italiano: il tedesco Ferdinand Schiller e lo statunitense William James. Intervennero mutamenti nel formato, che venne ridotto, e nella testata: Costetti disegn\u00f2 un nuovo logo che sostitu\u00ec quello di De Carolis. Nuovi collaboratori stabili furono Emilio Cecchi, Giovanni Vailati e Mario Calderoni. A partire dal 1906 crebbe l'attenzione di Papini e Prezzolini verso il fenomeno religioso, insieme al misticismo. Si chiesero, da laici, se si potesse trarre conforto o insegnamento dalla religione. Sulla rivista gli articoli di carattere mistico-religioso si moltiplicarono. \nIn campo filosofico, la rivista polemizzava con Benedetto Croce e inneggiava ad Henri Bergson e William James. Quest'ultimo mostr\u00f2 di apprezzarne le idee in una lettera indirizzata a Papini. Accanto al Leonardo, Papini e Prezzolini diedero vita alla \"Biblioteca del Leonardo\", collana costituita da nove volumetti scritti dagli stessi redattori della rivista e dai loro amici.\nDalle colonne del Leonardo Papini, venticinquenne, lanci\u00f2 un appello a tutti i giovani italiani affinch\u00e9 cambiassero la nazione italiana, diventata \"sorda\", \"cieca\" e \"vile\". Solamente osando essere pazzi e abbattendo ogni retorica si poteva sperare di raggiungere tale scopo. L'appello suscit\u00f2 molti commenti, tanto che per il resto dell'anno la met\u00e0 della rivista fu riservata alle risposte alle osservazioni dei lettori. Nel 1907 Papini dichiar\u00f2 sostanzialmente fallita la propria campagna. In agosto usc\u00ec l'ultimo numero della rivista. Il titolo dell'articolo d\u2019apertura era inequivocabile: \"La fine\". \nUn anno dopo, Papini e Prezzolini intrapresero una nuova avventura intellettuale fondando la rivista \u00abLa Voce\u00bb.\n\"Programma sintetico del \"Leonardo\"\"\n\"Un gruppo di giovini, desiderosi di liberazione, vogliosi di universalit\u00e0, anelanti ad una superior vita intellettuale si sono raccolti in Firenze sotto il simbolico nome augurale di Leonardo per intensificare la propria esistenza, elevare il proprio pensiero, esaltare la propria arte. \nNella VITA son pagani e individualisti - amanti della bellezza, dell'intelligenza, adoratori della profonda natura e della vita piena, nemici di ogni forma di pecorismo nazareno e di servit\u00f9 plebea.\nNel PENSIERO son personalisti e idealisti, cio\u00e8 superiori ad ogni sistema e ad ogni limite, convinti che ogni filosofia non \u00e8 che un personal modo di vita - negatori di ogni altra esistenza di fuor dal pensiero.\nNell'ARTE amano la trasfigurazione ideale della vita e ne combattono le forme inferiori, aspirano alla bellezza come suggestiva figurazione e rivelazione di una vita profonda e serena.\nFra l'espressioni delle loro forze, de' loro entusiasmi e dei loro sdegni sar\u00e0 un periodico intitolato LEONARDO che pubblicheranno in fascicoli di 8 pagine ornati d'incisioni lignee ed impressi con ogni cura.\""}
{"id": "52138", "revid": "30610", "url": "https://it.wikipedia.org/wiki?curid=52138", "title": "Cilindro (geometria)", "text": "In matematica un cilindro ellittico \u00e8 una quadrica (cio\u00e8 una superficie nello spazio tridimensionale definita da un'equazione polinomiale di secondo grado in formula_1, formula_2, formula_3), che soddisfa la seguente equazione in coordinate cartesiane:\nQuesta \u00e8 l'equazione di un cilindro ellittico. Un cilindro pu\u00f2 essere anche considerato un prisma a base circolare, dove il numero dei rettangoli \u00e8 quindi infinito.\nSe formula_5 si ha la superficie di un \"cilindro circolare\". Il cilindro \u00e8 una \"quadrica degenere\" in quanto una delle coordinate dello spazio non compare nella sua equazione (nel caso precedente la coordinata formula_3). Secondo certe terminologie i cilindri non sono considerati casi particolari di quadriche.\nCilindro circolare piano e troncato.\nNell'uso comune, con la parola \"cilindro\" si intende l'insieme limitato dei punti delimitati da un \"cilindro circolare retto\" e da due piani ortogonali al suo asse; alle sue due estremit\u00e0 piane esso presenta due superfici circolari, come nella figura a destra. Se questo cilindro ha raggio formula_7 e altezza formula_8, il suo volume \u00e8 dato da\ne la sua superficie laterale\nmentre la sua superficie totale \u00e8 data dalla somma della superficie laterale e del doppio della superficie di base.\nSuperficie di base:\nSuperficie totale:\nSi pu\u00f2 calcolare il volume del cilindro per mezzo del calcolo integrale come il volume del solido ottenuto dalla rotazione di una retta parallela all'asse delle ordinate (del tipo formula_13, con formula_14 costante) attorno all'asse delle ascisse. Si ha:\nEssendo formula_14 proprio il raggio formula_7 del cilindro.\nPer un dato volume, il cilindro con la minima area superficiale, ha formula_18. Per una data area superficiale, il cilindro con pi\u00f9 esteso volume ha formula_18. Un cilindro di questo tipo \u00e8 detto \"cilindro equilatero\".\nQualora si dovesse calcolare il volume di un cilindro circolare troncato si deve utilizzare la seguente formula:\ndove formula_8 indica la lunghezza del lato corto, mentre formula_22 indica la lunghezza del lato lungo.\nNel caso si dovesse calcolare la superficie laterale di un cilindro circolare troncato la formula \u00e8:\nCilindro ellittico, iperbolico e parabolico.\nUn cilindro ellittico \u00e8 invariante per le rotazioni di formula_24 intorno al suo asse di simmetria, l'asse delle formula_3 nel caso della equazione di partenza; esso \u00e8 anche invariante per tutte le traslazioni dirette come il suo asse. Un cilindro circolare \u00e8 anche invariante per tutte le rotazioni intorno al suo asse.\nCi sono altri tipi di cilindro meno usuali. Quello caratterizzato dall'equazione che segue viene detto \"cilindro ellittico immaginario\":\nil \"cilindro iperbolico\" ha equazione:\nmentre il \"cilindro parabolico\" ha equazione:\nPi\u00f9 in generale, data una curva ed una retta, un cilindro \u00e8 la superficie rigata costituita dalle rette parallele alla retta data ed incidenti con la curva.\nIl volume di riempimento di cilindro orizzontale.\nUn problema ricorrente \u00e8 il calcolo del volume di liquido posto all'interno di un cilindro in orizzontale di lunghezza formula_29 e raggio formula_7, in funzione dell'altezza formula_31 raggiunta dal liquido. Il problema \u00e8 di facile risoluzione: il volume \u00e8 pari all'area sottesa tra la corda di altezza formula_8 e la circonferenza, moltiplicata per la lunghezza formula_29 del cilindro.\nSia formula_34 l'angolo al centro (misurato in radianti) che insiste sulla corda; stabiliamo sia formula_35 se formula_36 e formula_37 se invece formula_38; sar\u00e0:\nLa formula sar\u00e0 allora data dall'area della sezione circolare individuata dall'angolo formula_34 meno il prodotto\n(che rappresenta l'area del triangolo che ha come vertici il centro del cerchio e le intersezioni fra i lati dell'angolo e la circonferenza, o il suo opposto, a seconda del segno di formula_43), il tutto moltiplicato per la lunghezza formula_29 del cilindro, e quindi:\nDall'applicazione del calcolo integrale si ottiene invece la seguente formula, valida per qualsiasi altezza di liquido (formula_8) sia per un livello al di sotto della met\u00e0 del serbatoio, sia per un livello al di sopra della met\u00e0 stessa, applicabile misurando direttamente la sola altezza h del liquido e conoscendo la lunghezza del cilindro e il suo raggio. In tale formula, per formula_8 si intende l'altezza di liquido misurata con l'asticella graduata dal fondo del serbatoio.\nVa tuttavia tenuto presente che generalmente i serbatoi non sono perfettamente cilindrici. Vengono pertanto predisposte apposite tabelle di ragguaglio per la determinazione del volume di liquido, contenuto in un serbatoio posto orizzontalmente, in base al livello del liquido stesso."}
{"id": "52139", "revid": "287204", "url": "https://it.wikipedia.org/wiki?curid=52139", "title": "Bianca", "text": ""}
{"id": "52142", "revid": "171091", "url": "https://it.wikipedia.org/wiki?curid=52142", "title": "Val Vogna", "text": "La Val Vogna (\"I' Vejin\" in walser) \u00e8 una valle laterale della Valsesia, nel territorio della frazione di Riva Valdobbia.\nGeografia.\nLa Val Vogna \u00e8 situata a sud-ovest della frazione di Riva Valdobbia, tra la Val d'Otro a nord e la Valle Artogna a sud.Si sviluppa per 14\u00a0km, \u00e8 raggiungibile dalla frazione di Riva tramite una piccola strada asfaltata che dopo qualche tornante raggiunge la frazione C\u00e0 di Janzo. Da qui la strada prosegue in leggera salita fino alla frazione Sant'Antonio. Negli scorsi anni la frazione di Riva Valdobbia ha trasformato la parte iniziale dell'antica mulattiera, oltre Sant'Antonio, in una stretta strada di terra battuta riservata ai pochi residenti in valle, che termina poco prima della frazione Peccia.\nPoco oltre quest'ultima frazione si incontra il cosiddetto \"ponte napoleonico\"; a questo punto la valle si biforca: verso destra \u00e8 possibile salire al colle di Valdobbia (m. 2480), dove \u00e8 situato l'Ospizio Sottile; a sinistra il sentiero segue il percorso del torrente fino all'alpe e al passo del Maccagno (m. 2495).\nValli laterali.\nDalla Vallata principale della Val Vogna (dove scorre il torrente Vogna), con una curvatura leggermente verso sud da Riva Valdobbia, si distaccano molte altre valli minori, le principali sono:\nValichi alpini.\nPer traversare dalla Val Vogna in altre valli sono presenti numerosi valichi, alcuni molto importanti, altri quasi sconosciuti:\nFrazioni e alpeggi.\nLa valle ospita verdissimi alpeggi e alcuni villaggi con le caratteristiche case walser.\nSentieri ed escursioni.\nEscursionistici (E).\nLa Val Vogna \u00e8 percorsa da una fitta rete di sentieri facili e adatti a tutti.\nAlpinismo.\nIn val Vogna le cime rocciose e con creste affilate e pareti sono molte, su queste si sviluppano diverse vie alpinistiche tra le quali:\nAltre attivit\u00e0.\nAttivit\u00e0 fluviali.\nil Torrente Vogna crea molte cascate e pozze cristalline, sui tratti migliori \u00e8 praticato il Torrentismo o il Kayaking estremo.\nIn alcuni laghi \u00e8 possibile praticare la pesca sportiva.\nArrampicata sportiva.\nNegli ultimi anni su alcuni massi in prossimit\u00e0 di Peccia si pratica il Bouldering, sui pi\u00f9 grossi sono state anche aperte vie di diverse difficolt\u00e0.\nSci Alpinismo.\nCon i suoi molti valloni la Val Vogna \u00e8 perfetta per lo sci alpinismo, che si pratica soprattutto nella Valdobbia e nel Vallone del Maccagno."}
{"id": "52148", "revid": "125161109", "url": "https://it.wikipedia.org/wiki?curid=52148", "title": "New Jersey", "text": "Il New Jersey (, in inglese: , ) \u00e8 uno Stato federato degli Stati Uniti d'America, con capitale Trenton. Con poco meno di 9 milioni di abitanti su una superficie di \u00a0km\u00b2, \u00e8 di gran lunga lo Stato pi\u00f9 densamente popolato degli Stati Uniti.\nLa citt\u00e0 pi\u00f9 popolata \u00e8 Newark, con circa abitanti. Il New Jersey \u00e8 soprannominato \"Garden State\" (\"Lo Stato giardino\").\nGeografia.\nIl New Jersey \u00e8 uno dei pi\u00f9 piccoli stati federati statunitensi, con una superficie di \u00a0km\u00b2, appena inferiore a quella della Toscana.\n\u00c8 posto sulla costa dell'Oceano Atlantico e limitato ad ovest dal fiume Delaware. Il Delaware segna tutto il confine occidentale con la Pennsylvania e quello sud/sud-occidentale con lo Stato del Delaware. Il New Jersey confina a nord con lo Stato di New York. Il fiume Hudson separa il New Jersey nord-orientale dalla citt\u00e0 di New York City.\nL'area metropolitana nord-orientale \u00e8 anche detta \"Gateway Region\" (regione d'ingresso), nome dovuto alla presenza nel suo territorio della famosa Ellis Island, l'isola dalla quale, nella prima met\u00e0 del XX secolo, sono passati decine di milioni di emigranti prima di essere ammessi negli Stati Uniti. Ne fanno parte le contee di Bergen, Essex, Hudson, Middlesex, Passaic e Union.\nLa parte nord-occidentale, detta \"Skylands\", ha un territorio pi\u00f9 ondulato, con colline e ampie aree a verde. Conserva un aspetto di zona residenziale bench\u00e9 molto meno densamente popolata e pi\u00f9 rurale rispetto alla \"Gateway Region\". Della \"Skylands\" fanno parte le contee di Sussex, Morris, Warren, Hunterdon e Somerset.\nLa parte sud-orientale e l'estremit\u00e0 meridionale, la \"Shore Region\", \u00e8 caratterizzata dalla costa atlantica ed \u00e8 completamente pianeggiante. Comprende le contee di Monmouth e Ocean a nord, quella di Atlantic con l'area metropolitana di Atlantic City nella zona centrale, e quelle di Cumberland e Cape May nella parte pi\u00f9 meridionale.\nLa zona sud-occidentale rientra nell'area della valle del Delaware ed \u00e8 gi\u00e0 considerata come area metropolitana di Filadelfia. Di questa fanno parte le contee di Mercer, Burlington, Camden, Gloucester e Salem.\nNell'interno del New Jersey centro-meridionale si trova la vasta foresta di Pine Barrens, sede tra l'altro della riserva nazionale di Pinelands: un ecosistema conservatosi sorprendentemente intatto, nonostante la sua collocazione in un'area a forte antropizzazione, tra New York e Filadelfia.\nIdrografia.\nFiumi.\nFra i maggiori fiumi del New Jersey vanno menzionati lo Hudson, con alcuni affluenti, il Delaware, l'Hackensack, Passaic e il Saddle.\nClima.\nLa maggior parte del New Jersey presenta un clima temperato umido, con la sola eccezione delle contee nord-occidentali che hanno un clima continentale, sensibilmente pi\u00f9 fresco. Le estati sono generalmente calde e umide, con temperature medie massime intorno ai , e minime che difficilmente scendono sotto i , quantomeno nei mesi di luglio e agosto. Gli inverni invece sono freddi. Le precipitazioni sono equamente distribuite in tutti i dodici mesi, in molti casi sotto forma di neve tra dicembre e marzo. Gli uragani e le tempeste tropicali sono molto rare.\nOrigini del nome.\nJersey \u00e8 la pi\u00f9 grande tra le Isole del Canale britanniche, che si trovano nel Canale della Manica e che formalmente sono dipendenze dirette della Corona (non fanno parte del Regno Unito). A Jersey era nato, ed era stato governatore per molti anni, sir George Carteret (1610-1680), che insieme a sir John Berkeley fond\u00f2 la colonia. Dopo 10 anni in cui i due furono coproprietari della colonia, dal 1664 al 1674, Berkeley e Carteret litigarono e si divisero il New Jersey in due: East Jersey di Carteret e West Jersey di Berkeley. La seconda tuttavia fall\u00ec nel 1702 e le sue propriet\u00e0 ritornarono alla corona, che unific\u00f2 nuovamente il territorio.\nStoria.\nLa zona costiera fu colonizzata dagli Svedesi (1638) e successivamente dagli Olandesi (1655-1664, 1673-1674). La piccola colonia fu conquistata definitivamente dagli Inglesi nel 1664 come propriet\u00e0 privata per divenire poi Colonia della Corona nel 1702. Divenuto indipendente, fu il terzo Stato ad entrare a far parte dell'Unione degli Stati Uniti d'America, il 18 dicembre 1787. Durante la guerra di Indipendenza contro l'Inghilterra, il New Jersey fu il teatro principale delle operazioni. George Washington stabil\u00ec a Morristown il proprio quartier generale, ed alcune battaglie decisive per l'esito finale furono combattute in New Jersey.\nIl New Jersey \u00e8 comunemente noto come \"Garden State\", anche se l'origine del soprannome non \u00e8 ufficialmente riconosciuta.\nOrdinamento politico.\nL'attuale costituzione del New Jersey venne adottata nel 1947. Essa prevede un senato di 40 membri e un'assemblea generale di 80 membri. Lo Stato comprende 40 circoscrizioni elettorali, e ciascuna elegge un senatore e due membri dell'assemblea.\nLe elezioni hanno luogo il primo marted\u00ec dopo il primo luned\u00ec di novembre negli anni dispari; possono partecipare tutti i cittadini che hanno superato l'et\u00e0 di 18 anni, salvo i pregiudicati. L'assemblea generale \u00e8 eletta per due anni; il senato \u00e8 eletto per due anni negli anni che finiscono in \"1\" (1991, 2001, 2011, ecc.) e per quattro anni negli anni che finiscono in \"3\" e \"7\" (1997, 2003, 2007, ecc.). Il governatore dello Stato \u00e8 eletto ogni 4 anni.\nLa magistratura dello Stato comprende circa 360 giudici in tribunali di prima istanza, 40 giudici d'appello, e 7 giudici della corte suprema.\nA livello federale, il New Jersey \u00e8 stato in passato uno Stato chiave nelle elezioni presidenziali del 1960, 1968 e 1992. Nelle elezioni del 1948, 1968 e 1976 la maggioranza degli elettori dello Stato vot\u00f2 per il candidato repubblicano. Dal 1976 in poi il New Jersey \u00e8 stato una roccaforte democratica (anche se dal 2010 al 2018 c'\u00e8 stato un governatore repubblicano). Questa tendenza sembra destinata ad aumentare con l'afflusso di nuove generazioni di emigranti, in particolar modo dall'America latina.\nSuddivisione amministrativa.\nIl New Jersey \u00e8 diviso amministrativamente in 21 contee. I rappresentanti delle contee eletti dal popolo prendono il nome di Freeholder (una nomenclatura unica negli Stati Uniti).\nContee (Capoluogo)\nSociet\u00e0.\nEvoluzione demografica.\nIl New Jersey \u00e8 il decimo Stato per popolazione degli Stati Uniti ed il quarantasettesimo per superficie, il che lo rende lo Stato di gran lunga pi\u00f9 densamente popolato, con 467,6 abitanti per km\u00b2.\nLa densit\u00e0 \u00e8 molto maggiore nel nord est (area metropolitana di New York), nel sud ovest (area metropolitana di Filadelfia) e in alcune zone costiere.\nIl New Jersey \u00e8 uno degli stati pi\u00f9 eterogenei per etnia e religione. \u00c8 anche uno degli stati con la pi\u00f9 alta presenza di italoamericani.\nIn base al censimento del 2010 la popolazione del New Jersey era cos\u00ec divisa:\nUna larga fetta della popolazione (17,7%) ha origine ispanica.\nSecondo il censimento del 2000, il 12,31% della popolazione sopra i 5 anni parlava abitualmente lo spagnolo a casa, mentre l'1,48% parlava l'italiano. Secondo il censimento 2010, il 6,4% della popolazione \u00e8 costituito da immigranti illegali. Sempre secondo il censimento del 2000, la comunit\u00e0 pi\u00f9 numerosa dello Stato \u00e8 quella di origine italiana (17,9%), seguita da quella irlandese (15,9%), quella afroamericana (13,6%), quella tedesca (12,6%) e quella polacca (6,9%).\nCitt\u00e0.\nIn New Jersey non ci sono grandi citt\u00e0. La citt\u00e0 pi\u00f9 grande, Newark, \u00e8 solo la 68\u00b0 per popolazione a livello nazionale. Lo Stato \u00e8 collocato geograficamente tra le due metropoli di New York e Filadelfia, dove molti residenti si recano per lavoro. Lo Stato \u00e8 considerato parte dell'area urbana di New York (New York metropolitan area).\nAl censimento del 2010 si contavano solo 4 citt\u00e0 oltre i abitanti (e tutte con meno di ), ma ben 30 tra i e i , e 96 tra i e i .\nIn alcune zone, il tessuto urbano forma un agglomerato continuo. Il New Jersey \u00e8 considerato lo Stato pi\u00f9 urbanizzato degli Stati Uniti.\nCitt\u00e0 principali (abitanti, censimento 2020)\nReligione.\nLa principale religione \u00e8 il Cristianesimo ma ci sono altre religioni:\nIstruzione.\nNello Stato del New Jersey si trovano diverse universit\u00e0 e college, tra i quali l'Universit\u00e0 di Princeton che appartiene alla Ivy League.\nEconomia e trasporti.\nIl New Jersey nel 2016 ha avuto un prodotto interno lordo di 581 miliardi di dollari USA, l'ottavo tra tutti gli stati statunitensi.\nIl reddito medio per nucleo familiare nel 2015 era di dollari USA, il terzo pi\u00f9 alto tra tutti gli Stati Uniti, e del 29% superiore alla media nazionale.\nIl reddito medio pro-capite nel 2012 era dollari USA, in questo caso il secondo pi\u00f9 alto negli Stati Uniti.\nLo sviluppo urbano e la ricchezza del New Jersey sono dovute principalmente alla sua posizione, che lo rende un crocevia ideale per l'industria, il commercio e i trasporti.\nIl porto di Newark/Elizabeth \u00e8 uno dei pi\u00f9 attivi container terminal del mondo, e ospita ora la gran parte dei traffici mercantili che in passato attraccavano ai moli di New York City. Il porto \u00e8 stato il primo al mondo ad essere attrezzato per lo sbarco di container.\nIl Newark Liberty International Airport, a soli 24\u00a0km da Manhattan, \u00e8 uno dei 20 maggiori aeroporti al mondo in termini di traffico.\nLa rete autostradale e stradale \u00e8 eccezionalmente sviluppata.\nLa New Jersey Turnpike \u00e8 una delle autostrade (\"highway\") pi\u00f9 conosciute e pi\u00f9 trafficate degli Stati Uniti (all'altezza dell'aeroporto di Newark conta 16 corsie), e collega il nord-est dello Stato (e l'area metropolitana di New York) con il Delaware, per poi continuare, come Interstate 95, verso Washington D.C..\nLa Garden State Parkway collega il nord New Jersey con la sua estremit\u00e0 meridionale, Cape May.\nUn gran numero di autostrade raggiungono le varie localit\u00e0 dello Stato. La Atlantic City expressway collega Filadelfia con la capitale del gioco d'azzardo sulla costa Est.\nLa rete ferroviaria \u00e8 molto estesa e concentrata sul trasporto da e verso New York. La New Jersey Transit \u00e8 una delle principali aziende di trasporto ferroviario a livello nazionale, e gestisce le linee di treno tradizionali a medio/lunga percorrenza. Diverse linee di treni leggeri per il trasporto locale sono attive in particolar modo nella Contea di Hudson e nella zona di Newark.\nIl PATH \u00e8 un sistema di trasporto basato su treni metropolitani, gestito dall'Autorit\u00e0 portuale di New York e New Jersey, e collega Newark, Hoboken e Jersey City con Manhattan.\nIl New Jersey \u00e8 collegato con New York da 4 ponti e 2 tunnel, tutti molto trafficati per il pendolarismo. La parte nord di Manhattan \u00e8 raggiungibile attraversando il Ponte George Washington; inaugurato nel 1931, questo ponte ha una campata di 1,1\u00a0km, ed \u00e8 il quarto ponte sospeso pi\u00f9 lungo negli Stati Uniti ed uno dei ponti pi\u00f9 trafficati al mondo (14 corsie).\nMidtown Manhattan \u00e8 il punto di arrivo del Lincoln Tunnel, lungo 2,4\u00a0km, uno dei tunnel pi\u00f9 trafficati al mondo (\u00e8 attraversato ogni giorno da una media di veicoli). Lower Manhattan \u00e8 il punto di arrivo dell'Holland Tunnel.\nPoco pi\u00f9 a sud, il Bayonne Bridge, il Goethals Bridge e l'Outerbridge Crossing collegano il New Jersey a Staten Island, un altro dei 5 quartieri di New York.\nL'economia del New Jersey ha una struttura portante basata sull'industria pesante, sulla chimica e sulla raffinazione di prodotti petroliferi. Altri settori di primo piano nell'apparato produttivo sono l'industria alimentare, le forniture elettriche, l'informatica e la farmaceutica.\nIn quest'ultimo settore in particolare, diverse grandi aziende del New Jersey hanno raggiunto dimensioni planetarie:\nHanno inoltre stabilimenti produttivi o sedi importanti in New Jersey la Pfizer, la Novartis, la La Roche e la Aventis.\nSport.\nLe principali societ\u00e0 sportive del New Jersey sono:\nDal 1977 al 2012 i New Jersey Nets, nella NBA, hanno disputato i loro incontri prima all'Izod Center di East Rutherford e poi al Prudential Center di Newark. Rinominata Brooklyn Nets, dal 2012 la squadra gioca le sue partite casalinghe al Barclays Center di Brooklyn.\nNel 2011 il New Jersey ottennero la possibilit\u00e0 di ospitare il Gran Premio di Formula 1 dal 2012 al 2016 sul circuito cittadino di Weehawken/West New York, ma il progetto fu poi abbandonato per mancanza di finanziamenti."}
{"id": "52151", "revid": "196390", "url": "https://it.wikipedia.org/wiki?curid=52151", "title": "Colimbiformi", "text": ""}
{"id": "52152", "revid": "196390", "url": "https://it.wikipedia.org/wiki?curid=52152", "title": "Colymbiformes", "text": ""}
{"id": "52153", "revid": "5", "url": "https://it.wikipedia.org/wiki?curid=52153", "title": "Colimbidi", "text": ""}
{"id": "52154", "revid": "5", "url": "https://it.wikipedia.org/wiki?curid=52154", "title": "Colymbidae", "text": ""}
{"id": "52163", "revid": "767487", "url": "https://it.wikipedia.org/wiki?curid=52163", "title": "Eduardo Caliendo", "text": "Nasce a Napoli in via Santa Maria Antesaecula da Ettore Caliendo celebre mandolinista napoletano membro da sempre dell'Accademia Calace.\nFin dalla nascita il padre lo inizia alla musica e anzi premonendo il suo amore per la musica tutta ed in particolare per quella napoletana, compone per lui \"Serenatella piccerella\" su versi del poeta Pasquale Cinquegrana e la fa eseguire da un'intera orchestra di plettri sotto la propria casa il giorno del suo primo onomastico il 13 ottobre. Inizia lo studio della chitarra con Pasquale Serrano, chitarrista dell'Accademia Calace.\nIn collaborazione con Roberto Murolo \u00e8 il protagonista della nutrita collana discografica \"Napoletana - Antologia cronologica della canzone partenopea\" edita dalla Durium, ancora oggi una delle opere pi\u00f9 importanti e meticolose sulla storia della canzone napoletana. Collabora, negli anni Settanta, anche con il cantante e chitarrista Egisto Sarnelli. Compone brani per e con chitarra fra cui: \"Moresca\", \"Tarantella cu' Pulicenella\", \"Alghe Marine\", \"Tarantella\", \"Fantasia 'e culure\", \"Cale capresi\" e tante altre spesso dedicandole a suoi allievi.\nSi lega sentimentalmente all'artista Vincenza Paesano (in arte Enza Dorian), cantante lirica che predilige il repertorio napoletano e lo porta in giro per il mondo (Canada, Sud America, Belgio) a fianco a grossi personaggi dell'epoca (Nunzio Gallo, Tito Schipa jr, Pina Lamara, Vera Nandi, Achille Togliani). Dedica tutta la sua vita alla musica e soprattutto all'insegnamento tanto da considerare i suoi allievi come figli che frequentano costantemente la sua casa di via Aniello Falcone.\nNegli anni '50 \u00e8 titolare della cattedra di Chitarra presso il Liceo Musicale di Napoli. Nel 1970 riceve il Premio Carulli a Castellamare per i suoi meriti artistici e didattici. Nel 1972, presso il Conservatorio Statale di Musica \"Domenico Cimarosa\" di Avellino viene chiamato, fortemente voluto dall'allora direttore Vincenzo Vitale (famoso caposcuola di pianisti napoletani), a tenere la cattedra di Chitarra. Al \"Cimarosa\", Caliendo rimarr\u00e0 docente fino all'anno del suo pensionamento.\nDalla sua scuola escono chitarristi di talento come Corrado Sfogli, Eugenio Bennato, Edoardo Bennato, Gianfranco Caliendo, Patrizio Trampetti, Fausta Vetere, Mauro Di Domenico, Lucio Matarazzo, Angelo Pugliese, Mario Fragnito, Gianvito Pulzone. Si diplomano inoltre sotto la sua guida decine di chitarristi tra cui Maurizio Gaudiosi, Filippo Sica, Angelo Tuorto, Luigi Fricchione, Giuseppe Allegretti, Gianluca Marino Maurizio Giobbe, Paolo Leonetti e tanti altri. Nel 1993 muore a Napoli.\nIl nipote Gianfranco, figlio del fratello Mario, \u00e8 stato uno dei cantanti solisti e il chitarrista della popolare band Il Giardino dei Semplici; ha militato nella formazione dal 1975 (anno di nascita del gruppo) al febbraio del 2012."}
{"id": "52173", "revid": "834", "url": "https://it.wikipedia.org/wiki?curid=52173", "title": "Nelson Piquet Souto Maior", "text": ""}
{"id": "52181", "revid": "121004727", "url": "https://it.wikipedia.org/wiki?curid=52181", "title": "Ossidazione", "text": " \nOssidazione, in chimica si ha quando un elemento chimico subisce una sottrazione di elettroni, che si traduce nell'aumento del suo numero di ossidazione.\nDescrizione.\nQuesta sottrazione di elettroni pu\u00f2 avvenire ad opera di un altro elemento, che subisce cos\u00ec il complementare processo di riduzione. Il nome \"ossidazione\" \u00e8 stato inizialmente dato alla reazione tra un metallo che si combina con l'ossigeno per dare il corrispondente ossido: il metallo subisce una sottrazione di elettroni da parte dell'ossigeno, poich\u00e9 quest'ultimo \u00e8 pi\u00f9 elettronegativo di qualsiasi metallo. La maggior parte delle reazioni di ossidazione comportano lo svilupparsi di energia sotto forma di calore, luce o elettricit\u00e0.\nGli ossidanti.\nLe sostanze che hanno la capacit\u00e0 di ossidare altre sostanze sono note con il nome di \"agenti ossidanti\". Essi sottraggono elettroni alle altre sostanze e poich\u00e9 in pratica \"accettano\" elettroni sono anche chiamate \"accettori di elettroni\". Gli ossidanti sono generalmente sostanze chimiche che possiedono elementi ad alto numero di ossidazione, per esempio il perossido di idrogeno, il permanganato o l'anidride cromica, o sostanze altamente elettronegative, quali l'ossigeno, il fluoro, il cloro o il bromo, capaci di sottrarre uno o pi\u00f9 elettroni ad altre sostanze.\nEsempi.\nAlcuni processi durante i quali avvengono reazioni di ossidazione sono:\nOssidazione in elettrochimica.\nIn una cella elettrochimica ogni ossidazione avviene contemporaneamente a una riduzione in un processo che prende il nome generico di ossido-riduzione, spesso abbreviato in \"redox\".\nNei processi elettrochimici a ogni reazione di ossidazione \u00e8 associato un potenziale elettrico che corrisponde al potenziale della reazione inversa, di riduzione, cambiato di segno."}
{"id": "52182", "revid": "2056951", "url": "https://it.wikipedia.org/wiki?curid=52182", "title": "Riduzione", "text": ""}
{"id": "52184", "revid": "112897446", "url": "https://it.wikipedia.org/wiki?curid=52184", "title": "Cronaca bizantina", "text": "La Cronaca bizantina fu una rivista quindicinale a carattere letterario-sociale-artistico, fondata il 15 giugno 1881 a Roma in via Due Macelli dall'editore Angelo Sommaruga, che ne fu anche il primo direttore. Il numero inaugurale presentava in prima pagina il distico elegiaco carducciano \"Ragioni metriche\". I disegni erano di Giuseppe Cellini, che a Roma realizzer\u00e0 le decorazioni della Galleria Sciarra. La rivista usc\u00ec fino al 26 marzo 1886.\nStoria.\nLa situazione storico-culturale della \"Cronaca Bizantina\" \u00e8 quella della Roma trasformista e bizantina. I governi di Sinistra Storica iniziano una politica protezionista garantita dalle protezioni doganali che si contrappone alla politica liberista della Destra Storica. Le masse contadine del Sud sono in situazioni miserevoli, il fenomeno dell'emigrazione inizia. Nella politica estera l'isolamento dell'Italia nel sistema europeo e l'ostilit\u00e0 della Santa Sede portano, nel 1882, alla Triplice alleanza e gli attacchi e le critiche diventano sempre pi\u00f9 fitte. Giosu\u00e8 Carducci definisce Depretis \"traditore di principi e di uomini\" e l'Italia vive senza ideali e speranze.\nIn questo quadro sconfortante la \"Cronaca bizantina\" dichiara la sua protesta. Ma questa protesta \u00e8, pi\u00f9 che ideologia, scapigliata e la rivista mantiene rapporti ambigui con la societ\u00e0 borghese che vorrebbe distruggere ma che incrementa attraverso le rubriche mondane e i notiziari scandalistici che distinguono i suoi eleganti numeri. La Rivista, composta di quattro fogli in stile liberty, manca di obiettivi polemici e ideologici ed esprime nei suoi scritti gli umori scapigliati di Carlo Dossi, il classicismo \"barbaro\" di Giosu\u00e8 Carducci, le esperienze veriste di Luigi Capuana e Giovanni Verga e l'estetismo decadente del giovane Gabriele D'Annunzio.\nLa rivista attraversa tre fasi: nella prima fase, che va dal giugno 1881 all'ottobre 1884, Giosu\u00e8 Carducci collabora assiduamente con molti dei suoi versi e a lui si aggiungono i capiscuola del verismo italiano (Capuana e Verga) e i veristi minori come Matilde Serao, Nicola Misasi, Gaetano Carlo Chelli, Emanuele Navarro della Miraglia.\nTuttavia lo scarso consenso che ha la rivista non ripaga il Verga che non ottiene il successo sperato presso il pubblico.\nCollaboratori importanti furono in questo periodo Ferdinando Petruccelli della Gattina, Olindo Guerrini, Enrico Panzacchi, Guido Mazzoni, Enrico Nencioni, Giovanni Pascoli e Cesare Pascarella e la scrittrice napoletana Olga Ossani che si firmava \"Febea\". Sempre in questa prima fase contribuisce alla rivista Carlo Dossi con i suoi virtuosismi stilistici e le tipiche cesellature della scapigliatura e Gabriele D'Annunzio che, a differenza del Carducci, viene accolto dal pubblico con entusiasmo per il \"Canto novo\" che l'editore Sommaruga gli stampa nel 1882 insieme a \"Terra vergine\".\nCon la partecipazione di D'Annunzio, che mantiene all'interno della rivista posizioni autonome rispetto agli altri collaboratori, l'ideologia della rivista si sposta verso uno spiccato estetismo bizantino e quando, nel 1885, uno scandalo travolge il Sommaruga che \u00e8 costretto a fuggire all'estero, termina anche, con l'ultimo numero della \"Cronaca bizantina\" che esce il 16 marzo 1885, la rivista di stampo \"sommarughiano\".\nUsciranno ancora 28 numeri, dal 3 maggio al 7 novembre 1885 (seconda fase) della rivista che nel frattempo era stata rilevata dal giornale romano la \"\"Domenica Letteraria\" e che uscir\u00e0 sotto il titolo \"La Domenica Letteraria - La Cronaca bizantina\"\".\nLa rivista riprender\u00e0 il suo nome con l'uscita del 15 novembre 1885 sotto la direzione di Gabriele D'Annunzio. Il 26 marzo 1886 cesser\u00e0 definitivamente.\nQuesta rivista pu\u00f2 essere definita il primo, anche se non completamente riuscito, tentativo di esprimere modi nuovi di sentire e anticipa, senza dubbio, l'importanza delle Riviste letterarie italiane del XX secolo."}
{"id": "52186", "revid": "812213", "url": "https://it.wikipedia.org/wiki?curid=52186", "title": "Fonte", "text": ""}
{"id": "52189", "revid": "116944", "url": "https://it.wikipedia.org/wiki?curid=52189", "title": "Forni", "text": ""}
{"id": "52190", "revid": "1305772", "url": "https://it.wikipedia.org/wiki?curid=52190", "title": "Forno (disambigua)", "text": ""}
{"id": "52191", "revid": "599013", "url": "https://it.wikipedia.org/wiki?curid=52191", "title": "Fornovo", "text": ""}
{"id": "52192", "revid": "232551", "url": "https://it.wikipedia.org/wiki?curid=52192", "title": "Fossalta", "text": ""}
{"id": "52193", "revid": "287204", "url": "https://it.wikipedia.org/wiki?curid=52193", "title": "Fossato (disambigua)", "text": ""}
{"id": "52194", "revid": "599013", "url": "https://it.wikipedia.org/wiki?curid=52194", "title": "Frabosa", "text": ""}
{"id": "52195", "revid": "1564499", "url": "https://it.wikipedia.org/wiki?curid=52195", "title": "Fragneto", "text": ""}
{"id": "52196", "revid": "438678", "url": "https://it.wikipedia.org/wiki?curid=52196", "title": "Francavilla", "text": ""}
{"id": "52197", "revid": "1564499", "url": "https://it.wikipedia.org/wiki?curid=52197", "title": "Frasso", "text": ""}
{"id": "52198", "revid": "1123126", "url": "https://it.wikipedia.org/wiki?curid=52198", "title": "Fratta", "text": "Geografia.\nL'etimologia pi\u00f9 comune per Fratta, come toponimo, \u00e8 quella dal latino \"Fracta\", ovvero \"luogo coperto da rovi e da altri arbusti spinosi\"."}
{"id": "52200", "revid": "111670620", "url": "https://it.wikipedia.org/wiki?curid=52200", "title": "Gagliano", "text": ""}
{"id": "52202", "revid": "228587", "url": "https://it.wikipedia.org/wiki?curid=52202", "title": "Gallicano", "text": ""}
{"id": "52204", "revid": "56620", "url": "https://it.wikipedia.org/wiki?curid=52204", "title": "Convito (rivista)", "text": "Convito \u00e8 stata una rivista letteraria italiana fondata a Roma da Adolfo De Bosis, colto uomo d'affari oltre che poeta shelleyano e umanitario che ne fu anche il finanziatore e direttore, da Gabriele D'Annunzio e da Angelo Conti, critico d'arte oltre che saggista. Il periodico, che spicc\u00f2 per la lussuosa veste tipografica, usc\u00ec ad intervalli irregolari dal gennaio 1895 al 1907.\nStoria.\n\"Convito\" apparve a Roma nel 1895 come rivista di critica letteraria e arte. La rivista fu pubblicata su preziosa carta a mano per un totale di 12 numeri.\nIn realt\u00e0 il \"Convito\" visse come rivista solamente per i primi nove numeri, dal gennaio 1895 al dicembre 1896, perch\u00e9 i fascicoli successivi, contenendo solamente scritti del De Bosis, devono essere considerati a s\u00e9.\nAi primi nove numeri collaborano autori di impronta estetizzante della nuova e vecchia generazione, come Edoardo Scarfoglio, Enrico Nencioni, Enrico Panzacchi, Giovanni Pascoli e artisti che, nelle illustrazioni, optano per figure enigmatiche, visioni allegorizzanti, serpentine figure di donne-meduse dando cos\u00ec alla rivista una chiara qualificazione, quella di rivista programmatica del decadentismo italiano.\nNel \"Proemio\", pubblicato sul primo numero della rivista (gennaio 1895), veniva presentato il quadro sociologico di una societ\u00e0 corrotta dall'industrialismo borghese che era penetrato nelle mani della politica e, contro questa Italia affarista e sporca, il gruppo elitario e nietzschiano degli artisti impegnati nel \"Convito\" lancia un proclama che esalta il \u00abpotere indistruttibile della Bellezza\u00bb.\nIl Proemio, pur non essendo firmato, risulta essere stato scritto da D'Annunzio stesso per il riscontro di temi e stili che gli appartengono e vuole essere chiaramente il \"manifesto\" della nuova rivista."}
{"id": "52205", "revid": "239497", "url": "https://it.wikipedia.org/wiki?curid=52205", "title": "Sarrabus-Gerrei", "text": "Il Sarrabus-Gerrei \u00e8 una subregione della Sardegna sud-orientale.\nAnticamente il territorio apparteneva al Giudicato di Cagliari e alle curatorie di Sarrabus, Colostrai e Gerrei.\nSarrabus.\nOggi per Sarrabus si intende solitamente la zona geografica situata nella parte orientale della regione che corrisponde alle antiche curatorie di Sarrabus e Colostrai. Il territorio del Sarrabus confina a nord con il Salto di Quirra e il massiccio del Cardiga, a ovest con il Gerrei, a est con il mar Tirreno a sud con il massiccio di Sette Fratelli, il monte Arbu, il monte Minniminni e Capo Carbonara.\nI Comuni del territorio del Sarrabus sono: Burcei, Castiadas, Muravera, San Vito, Villaputzu e Villasimius.\nRispetto alla vastit\u00e0 del territorio, la zona \u00e8 poco popolata, con una densit\u00e0 di molto inferiore a quella nazionale (25 abitanti/km\u00b2). Caratteristica peculiare della zona \u00e8 la grande variet\u00e0 di caratteri geo-morfologici: da punte come il massiccio dei Sette Fratelli (1.023 m) o a quella del Cardiga (676 m), si arriva rapidamente, attraverso valli boschive (\"baccus\"), a quote al livello del mare o con scarpate scoscese o con spiagge, stagni, piccole pianure alluvionali.\nLe aree pianeggianti costiere sono dovute alla deposizione di materiale di origine alluvionale; qui si incontrano anche numerosi stagni di varia grandezza tra i quali il pi\u00f9 importante \u00e8 quello di Colostrai. L'intera area, originatasi durante Paleozoico \u00e8 geologicamente molto antica.\nIl Flumendosa \u00e8 il fiume principale ed attraversa il Sarrabus da nord-ovest verso sud-est, con la sua valle, prima stretta e incassata tra i monti, poi distesa in una fertile pianura alluvionale (Sa Forada). Questa conformazione si ripete costantemente, seppure pi\u00f9 in piccolo, per tutti i corsi d'acqua, che hanno carattere torrentizio (rio Quirra, rio Picocca). Il Flumendosa, l'antico Saeprus dei romani, \u00e8 il secondo fiume della Sardegna per lunghezza (127\u00a0km) ed il terzo per ampiezza di bacino (1.826\u00a0km\u00b2). In passato erano tristemente famose le sue piene, con inondazioni che hanno causato grandi danni alle persone e alle cose; la sua portata incostante, fin dagli anni '60 del secolo scorso, \u00e8 regolamentata da un complesso sistema di dighe. &lt;br&gt; \nGli altri corsi d'acqua, non altrettanto regolati, danno luogo a periodici allagamenti, che in anni particolarmente piovosi, assumono ancora la fisionomia di vere e proprie alluvioni, specie nella valle del rio Quirra e nella pianura di Castiadas.\nLe vie di comunicazione terrestri ricalcano le vecchie strade Puniche e Romane; la strada statale 125 partendo da Cagliari, attraversa il Sarrabus passando per i centri di Burcei, Muravera e Villaputzu e dirigendosi verso l'Ogliastra. Su questa strada si innesta la SS387 che attraversando San Vito si dirige verso il Gerrei, mentre Castiadas \u00e8 raggiungibile mediante la Provinciale per Villasimius.\nLa nuova strada statale 125 Orientale Sarda mette in comunicazione Cagliari con i centri di Castiadas, Muravera e Villaputzu proseguendo poi per l'Ogliastra. Il progetto originario prevedeva il passaggio attraverso il comune di Villasimius ma ci\u00f2 \u00e8 stato rifiutato dall'amministrazione locale preferendo l'asse Solanas-Castiadas attraverso il tunnel \"Gutturu Frascu\" (\"Gutturru 'e Frascu\") sotto il monte Minniminni.\nLe vie di comunicazione marittime, un tempo attive nello scalo fluviale sul Flumendosa di Sarcapos (l'attuale Santa Maria di Villaputzu), di epoca punico-romana e pi\u00f9 recentemente di Porto Corallo a Villaputzu dove era in funzione uno scalo commerciale collegato alle attivit\u00e0 estrattive delle prospicienti miniere.\nGerrei.\nIl territorio del Gerrei corrisponde al medio corso del Flumendosa e dei suoi affluenti di destra ed \u00e8 caratterizzato da una serie di altopiani e di colline.\nL'ecosistema di riferimento \u00e8 la macchia mediterranea nella quale si sviluppano diverse sorgenti e boschi di sughere, lecci e olivi. La zona abbonda di selvaggina (pernici, beccacce e cinghiali).\nI comuni del territorio sono: Armungia, Ballao, San Basilio, Sant'Andrea Frius, Escalaplano, Goni, San Nicol\u00f2 Gerrei, Silius, Villasalto.\nNel territorio sono anche compresi siti archeologici come domus de janas e complessi megalitici.\nOrigini del nome.\nIl nome Sarrabus-Gerrei (o Gerrei-Sarrabus) \u00e8 formato da due termini con distinte origini.\nIl nome attuale Gerrei risulta in uso, come \"Jerrei\" gi\u00e0 dal 1190. Il termine Gerrei potrebbe derivare dal protosardo \"giarra\" inteso come di ciottoli di natura alluvionale e in ultimo dal latino gentilizio \"gerraeus\" e riferito al latifondismo e agli interessi minerari della zona.\nL'origine del nome Sarrabus, gi\u00e0 presente nella liste delle curatoria del Giudicato di Cagliari, ha diverse interpretazioni, tra queste si accredita l'origine dalla degradazione del termine \"Saeprus\", nome originario dell'importante fiume gi\u00e0 citato da Tolomeo e che attraversa la zona con l'attuale nome di Rio Picocca. Secondo una errata interpretazione, recentista e basata esclusivamente sulla omofonia, il nome Sarrabus dovrebbe farsi risalire alla voce is Arabus, i quali frequentemente aggredivano in incursioni sanguinose le coste della regione. Altra teoria vede il nome Sarrabus legato a quello dell'antica divinit\u00e0 Sarcopos che dava anche nome all'antica cittadina fenicio-punica Sarcapos che sorgeva in prossimit\u00e0 di quel territorio in cui oggi \u00e8 situato il comune di Villaputzu."}
{"id": "52209", "revid": "228587", "url": "https://it.wikipedia.org/wiki?curid=52209", "title": "Nu", "text": ""}
{"id": "52210", "revid": "2014155", "url": "https://it.wikipedia.org/wiki?curid=52210", "title": "Valeria Messalina", "text": "Biografia.\nFiglia di Domizia Lepida e di Marco Valerio Messalla Barbato (nipote di Ottavia minore, sorella di Augusto), Messalina nacque in una famiglia patrizia imparentata con la casa Giulio-Claudia.\nQuando Caligola sal\u00ec al trono, era gi\u00e0 una delle donne pi\u00f9 desiderate di Roma per la sua bellezza. Con Claudio, un uomo pi\u00f9 anziano di lei di trent'anni, balbuziente, zoppo e al terzo matrimonio, ebbe due figli, Claudia Ottavia e Cesare, detto poi Britannico. Dopo che il 24 gennaio del 41 i pretoriani uccisero Caligola, lei e suo marito Claudio furono acclamati imperatori di Roma. Insieme al marito fece uccidere gli assassini di Caligola, esili\u00f2 Seneca in Corsica, esili\u00f2 Giulia Livilla (sorella minore di Caligola e supposta amante di Seneca) a Ventotene dove fu uccisa, e richiam\u00f2 dall'esilio Agrippina minore, sua zia.\nGiovane e inquieta, Messalina non amava molto la vita di corte; conduceva invece un'esistenza trasgressiva e sregolata.\nDi lei si raccontarono (e si narrano tuttora) le storie pi\u00f9 squallide: che avesse imposto al marito di ordinare a tutti i giovani e bei sudditi di cederle, che avesse avuto relazioni incestuose con i fratelli, che si prostituisse nottetempo nei bordelli (\"postriboli\") sotto il falso nome di Licisca dove, completamente depilata, i capezzoli dorati, gli occhi segnati da una mistura di antimonio e nerofumo, si offriva a marinai e gladiatori per qualche ora al giorno.\nSecondo il racconto di Plinio il Vecchio (10,172), una volta sfid\u00f2 in gara la pi\u00f9 celebre prostituta dell'epoca e la vinse nell'avere 25 \"concubitus\" (rapporti) in 24 ore. Fu proclamata \"invicta\" e, a detta di Giovenale (6,130), \"lassata, viris nondum satiata, recessit\" (\"stanca, ma non sazia di uomini, smise\").\nSe sapeva essere molto generosa con gli uomini che accondiscendevano ai suoi capricci, era anche pronta a far eliminare con facilit\u00e0 quanti non vi si prestavano.\nDopo le accertate relazioni adulterine con il governatore Appio Giunio Silano (che fu costretto a sposare Domizia Lepida) e con l'attore Mnestere, Messalina si innamor\u00f2 di Gaio Silio, marito di Giulia Silana, il quale ripudi\u00f2 la moglie e divenne il suo amante. Nel 48, mentre l'imperatore Claudio si trovava a Ostia, durante una festa dionisiaca a palazzo i due amanti inscenarono il loro matrimonio.\nInformato dal liberto Narciso, Claudio (forse timoroso che il rivale volesse succedergli sul trono) decret\u00f2 la morte dei due amanti. Mentre Gaio Silio non oppose resistenza e chiese una morte rapida, Messalina si rifugi\u00f2 negli \"Horti Lucullani\" (giardini di Lucullo) dove fu uccisa da un tribuno inviato dal liberto.\nSi dice che il tribuno stesso, mentre s'apprestava a ucciderla, avrebbe esclamato: \"Se la tua morte sar\u00e0 pianta da tutti i tuoi amanti, allora pianger\u00e0 mezza Roma!\"\nMessalina nella storiografia.\nMessalina \u00e8 stata descritta dagli storici dell'epoca come una donna dissoluta e senza scrupoli, una donna dagli insaziabili appetiti sessuali, pronta a sbarazzarsi dei suoi avversari. Le fonti storiche a cui si fa riferimento, \"Le vite dei dodici Cesari\" di Svetonio, soprattutto il libro XI degli \"Annales\" di Tacito e in particolare la VI delle \"Satire\" di Giovenale:\n&lt;poem&gt;\n &lt;/poem&gt;\nAlcune leggi vigilavano del resto sulla morigeratezza dei costumi femminili, prima fra tutte la legge contro l'adulterio (\"Lex Iulia de adulteriis coercendis\") emanata da Augusto per proteggere i valori della famiglia. Tale legge prevedeva come punizione per le donne adultere (escluse le prostitute o meretrici) la deportazione a vita su un'isola (\"relegatio in insulam\"), pena che fu inflitta anche a Giulia, unica figlia di Augusto.\nScrive Dimitri Landeschi: \"L'immagine tradizionale di Messalina, che, \"acconciata alla moda delle prostitute del tempo, con seno luccicante di polvere dorata, gli occhi resi pi\u00f9 scuri e voluttuosi dall'antimonio, la bocca vermiglia,\" fornisce prestazioni nei bordelli dell'Urbe ha completamente sostituito l'altra, meno conosciuta di donna sentimentale.\nIn realt\u00e0 il caso Messalina non era, nella Roma imperiale, un caso eccezionale. L'epoca in cui viveva ammetteva senza difficolt\u00e0 la libert\u00e0 sessuale (anche quella femminile entro certi termini), e tradimenti e adulterii a corte erano consueti e spesso avevano motivazioni politiche.\nSecondo questa interpretazione l'accanimento contro Messalina (anche da parte degli storici) trova giustificazione in due elementi: era la moglie dell'imperatore Claudio ed era membro della \"gens Iulia\". Inoltre, il ritratto fattone dalla storiografia coeva va contestualizzato: il discredito sessuale delle figure femminili legate alla politica era strumento consueto della propaganda senatoria, che mirava a colpire i propri antagonisti sul piano morale, descrivendoli come nemici del mos maiorum e quindi del popolo romano tutto.\nIn quanto moglie di Claudio il suo modo di vivere le caus\u00f2 l'ostilit\u00e0 e l'odio dei fedeli di Claudio, che dopo il \"matrimonio\" con Gaio Silio le impedirono addirittura di vedere il marito.\nIn quanto appartenente alla famiglia Giulio-Claudia, fu vittima delle rivalit\u00e0 e della lotta interna alla sua stessa famiglia in cui altri membri, oltre a suo figlio Britannico, potevano essere proposti come successori dell'imperatore Claudio. E proprio per far s\u00ec che il figlio potesse un giorno divenire Imperatore, Messalina elimin\u00f2 fisicamente i potenziali rivali e chiunque potesse anche solo apparentemente ostacolare i suoi piani.\nPag\u00f2 non solo con la vita tutti gli intrighi e gli omicidi commessi; infatti su di lei fu applicata la \"damnatio memoriae\", cio\u00e8 l'eliminazione del suo nome dai documenti e dai monumenti di Roma e la distruzione delle sue statue. Inoltre, il figlio Britannico non fu mai Imperatore. Alla morte di Messalina, Claudio spos\u00f2 Agrippina e nomin\u00f2 suo successore il figliastro Nerone, che - si dice - alla morte di Claudio avrebbe ordinato l'assassinio di Britannico."}
{"id": "52212", "revid": "767487", "url": "https://it.wikipedia.org/wiki?curid=52212", "title": "Plauzia Urgulanilla", "text": "Di origine etrusca, figlia di Marco Plauzio Silvano, a sua volta figlio di Urgulania, una stretta amica di Livia, l'influente moglie dell'imperatore Augusto, in seguito probabilmente ai buoni uffici di Livia, spos\u00f2 nel 15 un suo nipote che sarebbe anni dopo divenuto l'imperatore Claudio.\nDal matrimonio nacquero due figli: Druso Claudio, che morir\u00e0 in giovanissima et\u00e0, sembra perch\u00e9 rimasto soffocato da una pera, e Claudia, che tuttavia non venne riconosciuta da Claudio, il quale divorzi\u00f2 da Urgulanilla per sospetto adulterio nel 28."}
{"id": "52216", "revid": "287204", "url": "https://it.wikipedia.org/wiki?curid=52216", "title": "Radiato barbaro", "text": "Un radiato barbaro \u00e8 un'imitazione dell'antoniniano, un tipo di moneta emessa durante l'Impero romano, cos\u00ec denominato a causa dello stile crudo e della prominente corona radiata indossata dell'imperatore.\nStoria.\nI radiati barbari furono emessi privatamente prima di tutto durante la crisi della fine del III secolo nelle province occidentali. Non erano generalmente considerati come falsi giacch\u00e9 erano pi\u00f9 piccoli delle emissioni standard e probabilmente servivano come piccole monete di cambio.\nAnche se i primi numismatici, in particolare Philip V. Hill, teorizzavano che i radiati barbari erano stati prodotti molto tempo dopo i loro prototipi e durante i periodi bui e nel periodo Sassone, lavori pi\u00f9 recenti indicano che erano generalmente contemporanei ai loro prototipi.\nSecondo Hill, in Inghilterra, anche se i radiati barbari erano chiaramente prodotti in diversi luoghi, l'evidenza dei tesori dimostra la presenza di stili locali. Ad esempio nell'Inghilterra del nord ci fu una forte spinta a produrre radiati barbari con al rovescio disegni senza bordi in rilievo, mentre nell'Inghilterra del sud erano pi\u00f9 comuni figure con rilievo pi\u00f9 alto, tratti pi\u00f9 spessi e pi\u00f9 pieni. \"Scuole artistiche\" simili esistono anche nei pezzi prodotti nell'Europa continentale.\nI radiati barbari mostrano molte peculiarit\u00e0, causate dalla loro produzione non ufficiale. Tipi che al rovescio mostrano una certa divinit\u00e0 o personificazione, ad Spes, possono presentare invece una legenda diversa, ad esempio per la Pietas. In alcuni esemplari attributi od oggetti normalmente associati ad una divinit\u00e0 o personificazione sono mostrati con una differente divinit\u00e0 o personificazione. Ad esempio lo scettro, che \u00e8 normalmente associato alla Pax, \u00e8 invece mostrato con la Pietas. Il risultato \u00e8 una generica identit\u00e0 della divinit\u00e0 o personificazione del rovescio.\nLe leggende dei radiati barbari vanno da copie corrette ed esatte del prototipo, ad un miscuglio di lettere e simboli incomprensibili, senza significato. I pezzi pi\u00f9 piccolo, noti come minimi, di diametro inferiore ai 10\u00a0mm, spesso sono anepigrafi. Nelle imitazioni particolarmente degradate c'\u00e8 la tendenza ad enfatizzare una particolare caratteristica del prototipo, in questo caso la corona radiata.\nI prototipi imitati pi\u00f9 frequentemente sono quelli degli imperatori Gallici come i Tetrici (270-273), Tetrico I e suo figlio, Tetrico II. Poi ci sono le imitazioni di Claudio II il Gotico (270), specialmente le emissioni postume con l'altare al rovescio, e di Vittorino (268-270). \nImitazioni degli antoniniani di Postumo sono rare, anche se le imitazioni dei suoi grandi bronzi (come il doppio sesterzio) sono relativamente comuni. \nAltri tipi non comuni sono, in ordine di frequenza Gallieno, Quintillo, Probo, Aureliano, e Tacito."}
{"id": "52217", "revid": "77358", "url": "https://it.wikipedia.org/wiki?curid=52217", "title": "Cattolici", "text": ""}
{"id": "52224", "revid": "113337970", "url": "https://it.wikipedia.org/wiki?curid=52224", "title": "Tony Fadell", "text": "Direttore generale dei progetti iPod, iSight &amp; Special Projects Group per Apple Inc. Tony Fadell \u00e8 un libanese americano ingegnere informatico.\nFadell si laurea all'University of Michigan con una tesi sull'ingegneria del software nel 1991. Ha lavorato per General Magic per tre anni, a partire dal 1992. Ha lavorato nel settore dell'ingegneria diagnostica e nelle architetture dei sistemi hardware. \u00c8 responsabile di molte tecnologie come MagicLink della Sony, e Envoy della Motorola. Nel 1995 ha lavorato per Philips come Ingegnere capo e Responsabile delle innovazioni tecnologiche nel settore dei dispositivi portatiili. Durante il suo lavoro ha sviluppato molti dispositivi mobili basati su Windows CE.\nHa iniziato a lavorare in Apple nel febbraio del 2001, come un progettista a contratto per il progetto iPod e i relativi piani di sviluppo riguardanti la strategia nel settore musicale dell'Apple. Nell'aprile 2001 \u00e8 stato assunto per creare e dirigere il gruppo \"iPod &amp; Special Projects\". Questo gruppo si \u00e8 occupato di progettare e realizzare l'iPod e l'iSight"}
{"id": "52225", "revid": "1543377", "url": "https://it.wikipedia.org/wiki?curid=52225", "title": "Dominic Giampaolo", "text": "Dall'aprile 2002 lavora per Apple, dove si occupa dello sviluppo del file system del macOS e della tecnologia Spotlight.\nInizialmente aveva intrapreso gli studi di scienze politiche all'American University a Washington, ma dopo un semestre decise di cambiare indirizzo e di iscriversi alla facolt\u00e0 di scienza dell'informazione. Dopo essersi laureato consegu\u00ec un Master al Worcester Polytechnic Institute.\nDopo il master si trasfer\u00ec nella costa occidentale degli Stati Uniti per lavorare per la Silicon Graphics nella divisione Sistemi avanzati. Ha lavorato nello sviluppo del Reality Engine e dell'Infinite Reality graphics systems. Mentre lavorava per Silicon Graphics, ha individuato ed eliminato un errore nel sistema \"Flame\" compositing system, durante la post produzione del film \"Speed\".\nHa lavorato anche per la Be Incorporated. Durante la sua permanenza alla Be ha sviluppato il Be File System con Cyril Meurillon. Il Be File System includeva una serie di migliorie che allora non erano disponibili per gli altri file system per personal computer. Esiste una sua immagine dove balla sulla punta della sede centrale della Be, circondato da Cd con la versione 4 del BeOS e dove dice \"non scivola!\".\nTra Be e Apple ha lavorato per un breve tempo per Google e QNX. Mentre lavorava per QNX ha scoperto un errore nella fase di caricamento dei dati dei processori Intel Pentium II e Pentium III."}
{"id": "52226", "revid": "1305772", "url": "https://it.wikipedia.org/wiki?curid=52226", "title": "Ramanathan V. Guha", "text": "\u00c8 uno dei primi programmatori del progetto Cyc.\nHa lavorato per Apple (1995-1997) dove ha sviluppato il formato MCF (Meta Content Framework). In seguito si \u00e8 trasferito alla Netscape (1997-1999) dove ha creato una nuova versione del formato MCF basato sul linguaggio XML con Tim Bray. Questo nuovo formato si chiama Resource Description Framework (RDF). Nel maggio del 1991 ha cofondato la Epinions.\nAttualmente lavora nei laboratori di ricerca IBM."}
{"id": "52228", "revid": "6923", "url": "https://it.wikipedia.org/wiki?curid=52228", "title": "Jordan Hubbard", "text": "\u00c8 il cofondatore del progetto FreeBSD. Ha avviato il progetto FreeBSD nel 1993 con Nate Williams e Rod Grimes. Nel luglio del 2001 Hubbard accetta di lavorare per Apple come responsabile del gruppo che si occupa dalla tecnologia BSD inserita nel macOS. Dal 2005 \u00e8 diventato il direttore dell'UNIX Technology, continuando la collaborazione nell'azienda della \"mela\"."}
{"id": "52229", "revid": "767487", "url": "https://it.wikipedia.org/wiki?curid=52229", "title": "Dave Hyatt", "text": "Dal 15 giugno 2002 si occupa di sviluppare il web browser Safari.\nHyatt ha lavorato per la Netscape Communications dal 1997 al 2002 e ha contribuito alla programmazione dei web browser Mozilla, Camino e Firefox. \u00c8 ritenuto l'ideatore dei pannelli nei programmi web browser. Hyatt ha anche scritto le prime specifiche dei linguaggi di programmazione XML Binding Language (XBL) e XML User Interface Language (XUL).\nCome responsabile del team web di Apple, Hyatt \u00e8 anche coinvolto nella realizzazione dei nuovi accessori per il desktop, noti come Dashboard, introdotti con Mac OS X Tiger.\nHyatt \u00e8 stato studente alla Rice University e si \u00e8 laureato alla University of Illinois at Urbana-Champaign.\nHyatt gestisce il programma \"Shadowland Six\" nel tempo libero. Questo \u00e8 un server contenente un forum per la comunit\u00e0 Shadowrun."}
{"id": "52230", "revid": "1543377", "url": "https://it.wikipedia.org/wiki?curid=52230", "title": "Sal Soghoian", "text": "\u00c8 il manager del progetto AppleScript di Apple.\nConosciuto anche come \"AppleScript Guru\", Sal \u00e8 conosciuto come un evangelista nell'utilizzo degli AppleScript per anni prima dell'assunzione nell'Apple. Nel 2004 durante il WWDC, Sal present\u00f2 con Steve Jobs una dimostrazione del programma Automator, un programma incluso da Mac OS X Tiger. Questo programma consente di creare AppleScript in modo grafico."}
{"id": "52235", "revid": "1652635", "url": "https://it.wikipedia.org/wiki?curid=52235", "title": "Heidi", "text": "Heidi \u00e8 un famoso romanzo scritto da Johanna Spyri, pubblicato tra il 1880 e il 1881 e ambientato fra la Svizzera e la Germania nella medesima epoca. Venne inizialmente pubblicato in due tomi separati, Heidis Lehr- und Wanderjahre (\"Gli anni di formazione e di peregrinazioni di Heidi\") e Heidi kann brauchen, was es gelernt hat (\"Heidi pu\u00f2 servirsi di ci\u00f2 che ha imparato\"), in seguito fusi in un solo libro.\n\u00c8 stato utilizzato come spunto per numerosi film e cartoni animati ed ha avuto molto successo, specialmente tra i bambini.\nLa storia racconta di come Heidi, una bambina di cinque anni orfana, venga allevata con profondo amore dal nonno sulle montagne svizzere, vicino a Maienfeld, dove la principale occupazione \u00e8 portare al pascolo le capre. A otto anni, invece, quando la sua unica zia la porta a Francoforte, inizier\u00e0 a imparare non solo a leggere e scrivere, ma anche a confrontarsi con altre persone, in particolare con Clara, una bambina costretta sulla sedia a rotelle.\nNel romanzo della Spyri si presenta decisamente forte il contrasto tra l'immota campagna montana e l'operosa citt\u00e0 industriale, contrasto che, pur descritto attraverso gli occhi di una bambina del tutto particolare, non manca di verosimiglianza: la montagna \u00e8 s\u00ec decisamente bella, ma anche terribile; viene inoltre descritto il lavoro minorile e la piaga dell'analfabetismo.\nLa storia ebbe subito molto successo nella neonata Germania unita, sorta nel 1870, che in pochi anni\naveva ridotto l'analfabetismo e visto un rapido inurbamento.\nTrama.\n\"Heidis Lehr- und Wanderjahre\".\nSvizzera, tra il 1860 e il 1880. Heidi \u00e8 una bambina di cinque anni che vive con la zia Dete a Bad Ragaz, nel canton San Gallo, i suoi genitori sono morti: il pap\u00e0 Tobias, carpentiere, \u00e8 morto sotto una trave, la mamma Adelheid, sorella di Dete, \u00e8 morta di crepacuore. Ora \u00e8 morta anche la nonna materna di Heidi, e Dete, che ha trovato lavoro presso una famiglia benestante di Francoforte, non sentendosela di portare con s\u00e9 anche la bambina, decide di portarla a Maienfeld, nel cantone dei Grigioni, dal nonno, il padre di Tobias, un uomo di circa settant'anni che ha deciso, nel corso della sua vita, di isolarsi in una baita sul costone di un monte, spazzata quindi ad ogni ora e in ogni stagione dal forte vento alpino. La baita \u00e8 dipendenza del villaggio detto D\u00f6rfli, dove tutti sparlano di tutto e, naturalmente, del vecchio, che viene chiamato semplicemente \"Vecchio dell'alpe\".\nTutte le persone che Dete incontra durante la sua salita da Maienfeld al D\u00f6rfli e da qui all'alpe si preoccupano di cosa possa capitare alla bambina, cos\u00ec piccola, sola con quel vecchio scorbutico, nessuno volendo sapere davvero cosa nasconda tale scontrosit\u00e0. Heidi \u00e8 una bambina del tutto aperta alla novit\u00e0, senza alcun motivo di pregiudizio, candida e innocente, ma dall'altro canto il vecchio si dimostra per quello che \u00e8, un nonno premuroso, accogliente, capace di educare, di farsi ubbidire, coscienzioso e sicuro di s\u00e9. Sicch\u00e9, a dispetto di quello che tutti pensano, Heidi si trova subito bene da sola col nonno sull'alpe, molto meglio di come avesse vissuto i suoi primi anni di vita a Bad Ragaz.\nOltre al nonno, le sole altre persone con le quali fa conoscenza sono Peter, il pastore undicenne che guida le capre di tutto il villaggio al pascolo, sua madre Brigida e la nonna cieca di Peter. I tre vivono in una casupola diroccata fuori dal paese, a met\u00e0 strada tra il D\u00f6rfli e l'alpe, non sulla costa, ma in una zona abbastanza riparata, cosa che permette al rudere di stare in piedi.\nPassano almeno due anni nei quali Heidi scopre e impara tutto quello che un buon pastore di montagna deve sapere: sa guidare le capre, sa mungere, preparare il formaggio, conosce il nome di tutti i fiori, delle erbe e degli animali, ma non sa n\u00e9 leggere n\u00e9 scrivere. Pi\u00f9 volte il maestro e il parroco del paese tentano di comunicare al vecchio la necessit\u00e0 per la bambina di seguire l\"'iter\" educativo dei suoi coetanei, ma il nonno non sente ragioni, avendo paura che Heidi in qualche modo \"corrompa\" la naturalezza della sua innocenza. Ma Dete, che ha gi\u00e0 avuto ruolo fondamentale nel cambiare drasticamente la vita di questa microcomunit\u00e0 montana, torna sulla scena per prendersi con la forza e l'inganno la bambina e portarsela a Francoforte, dove i membri della famiglia Sesemann, amici dei signori per i quali Dete lavora, sono lieti di accogliere la piccola.\nCasa Sesemann \u00e8 una fredda dimora di benestanti signori cittadini, gestita dalla signora Rottenmeier, la governante che si trova a capo dei tre servitori e sovraintende all'educazione di Klara, la rampolla dodicenne, costretta sulla sedia a rotelle poich\u00e9 affetta da poliomielite. La madre di Klara \u00e8 morta da tempo e il padre \u00e8 un uomo d'affari, sempre in giro, lontano da casa, spesso a Parigi, Qualche volta viene a trovare la nipote l'arzilla nonna paterna, la signora Sesemann, che abita per\u00f2 lontano, nello Holstein. Sicch\u00e9, il signor Sesemann decide di trovare una compagna di studi per Klara e, avendo conosciuto, attraverso amici, la cameriera svizzera Dete, la scelta cade su Heidi.\nLa bambina si sente per\u00f2 come un pesce fuor d'acqua, non conoscendo alcun aspetto della vita cittadina, in particolare in una casa alto-borghese. Ma, soprattutto, non trova per niente accomodante lo stile pedagogico della signora Rottenmeier, per la quale ogni minima azione di Heidi \u00e8 motivo di scandalo e rimproveri, credendo che si fossero creati guai; Infatti la governante e istitutrice di Klara proibir\u00e0 a lei di parlare dei monti e del nonno credendo che le cose potrebbero farla soffrire, e inizia a mettersi d'accordo per farla tenere per sempre in casa.\nPur trovandosi molto bene con la sua nuova amica, Heidi non pu\u00f2 fare a meno di essere malinconica, desiderando con tutte le sue forze di tornare alle sue montagne. Tenta anche di scappare, inutilmente. Non mangia e inizia pian piano a deperire, fino a quando il medico amico dei Sesemann, il dottor Classen, non si accorge di quanto sia oggettivamente peggiorata la salute della piccola, diventando sonnambula, e il Signor Seseman d\u00e0 la colpa alla Signora Rottenmier per quello che le ha fatto, e messosi d'accordo con l'uomo l'accontenter\u00e0 per rimandarla in montagna dai suoi amati monti e dal suo caro nonnino. Inizialmente Klara \u00e8 triste perch\u00e9 rimasta sola, successivamente per\u00f2 convince il padre a farla raggiungere Heidi in montagna, non solo per giocare, ma anche per far guarire la sua malattia.\n\"Heidi kann brauchen, was es gelernt hat\".\nLa vita all'alpe ritorna a colorarsi grazie alla presenza di Heidi e il nonno, addirittura, inizia a parlare coi familiari di Peter, col parroco e persino con le persone del paese.\n\u00c8 ormai autunno, e a Klara non viene permesso di raggiungere l'amica, poich\u00e9 le giornate iniziano a farsi corte e fredde, ma il signor Sesemann propone all'amico medico di farsi una vacanza al D\u00f6rfli per valutare bene la situazione logistica, cos\u00ec da decidere se la prossima estate Klara possa l\u00ec trasferirsi. Il dottore accetta anche per cercare un momento di distrazione, per allontanarsi qualche giorno da quella citt\u00e0 che qualche settimana prima gli aveva sottratto moglie e figlia.\nPoich\u00e9 il giudizio del dottore, alla fine, \u00e8 positivo, Klara il giugno seguente pu\u00f2 salire sull'alpe con la nonna, mentre la signora Rottenmeier rimane a Francoforte. Le due amiche, col nonno e le caprette, si divertono molto, mentre Peter, sentendosi per la seconda volta derubato della sua unica amica, non riesce a reprimere il suo rancore e, in un momento in cui sa di non esser visto da nessuno, fa precipitare la carrozzella di Klara dai pendii del monte, cos\u00ec da romperla, dando poi la colpa al vento. L'avvenimento \u00e8 in realt\u00e0 lo stimolo per tutti a spingere Klara a camminare da sola, cosa che non si fa attendere: la ragazza, avendo vissuto gran parte della sua vita in citt\u00e0, e soprattutto chiusa in casa, \u00e8 persistentemente sopraffatta dalla bellezza delle montagne e del vivere all'aria aperta, trovando in ci\u00f2 il bisogno naturale di muoversi da sola.\nPersonaggi.\nHeidi.\nHeidi, il cui nome di battesimo \u00e8 Adelheid, \u00e8 un'orfana. All'inizio del primo volume Heidi ha cinque anni e viene portata dalla zia Dete a casa del nonno sull'alpe sopra Maienfeld. Alla fine del secondo volume deve avere circa nove anni.\nPeter.\n\u00c8 un birbante di dieci anni che si prende cura delle capre del villaggio e non ama andare a scuola. Vive con la madre Brigitte e la nonna cieca in una capanna a met\u00e0 strada tra D\u00f6rfli e la baita del nonno di Heidi che di solito lo chiama \"generale delle capre\". Sebbene sia taciturno e geloso, \u00e8 il migliore amico di Heidi.\nIl \"Vecchio dell'alpe\", nonno di Heidi.\nNella versione originale tedesca prende il nome di \"Alp\u00f6hi\" (chiamato \"Alm-\u00d6hi\" nella prima edizione in alto tedesco) che letteralmente significa \"Alm-Oheim\", cio\u00e8 \"Almonkel\", lo \"zio dell'alpeggio\".\nEgli vive da eremita nella sua capanna. Sua nipote Heidi lo riavvicina alle persone dalle quali si era ritirato diversi anni prima. Nella sua giovinezza a Domleschg giocava d'azzardo e sperper\u00f2 l'eredit\u00e0 di famiglia. Si trasfer\u00ec a Napoli e prest\u00f2 servizio militare. Si dice che l\u00ec avesse ucciso qualcuno e dovette disertare. In seguito torn\u00f2 con suo figlio Tobias e si stabil\u00ec nel paese di \"D\u00f6rfli\". Tobias mor\u00ec in un incidente sul lavoro; la sua fragile moglie Adelheid mor\u00ec di dolore poco tempo dopo, tanto che sua sorella Dete dovette prendersi cura della piccola Heidi per quattro anni.\nKlara Sesemann.\nKlara \u00e8 una ragazza di dodici anni di famiglia ricca. \u00c8 cresciuta senza madre a Francoforte. Rimase paraplegica in seguito ad una grave malattia. Il padre \u00e8 costantemente in viaggio e ha poco tempo per la figlia che soffre di questo distacco e per la freddezza del rapporto fra i due.\nCon l'aiuto di Heidi, Klara viene prima liberata dalla sua solitudine e poi anche dalla sua paraplegia.\nIl signor Sesemann.\nIl signor Sesemann, il padre di Klara, \u00e8 un uomo d'affari e viaggia spesso, anche perch\u00e9 non sopporta la vista della figlia paralizzata e non riesce a superare la perdita della moglie. Per trovare un'adeguata compagnia per la figlia, si rivolge alla zia di Heidi che gli porta la piccola.\nInsieme al dottore, suggerisce di lasciare che Heidi torni in montagna\nSignora Sesemann.\n\u00c8 la calorosa madre del padre di Klara. Visita Francoforte a intervalli irregolari. Porta una certa variet\u00e0 alla vita monotona della nipote. Con l'aiuto di un libro illustrato, imparer\u00e0 a far leggere a Heidi.\nSignorina Rottenmeier.\nL'anziana domestica \u00e8 governante nella casa del vedovo signor Sesemann e di sua figlia. Non rende le cose facili ad Heidi perch\u00e9 non capisce la ragazza. \u00c8 dell'opinione che Heidi sia una selvaggia e debba essere educata rigorosamente.\nSeguiti.\nLa storia di Heidi continua in un romanzo sempre scritto da Johanna Spyri: \ne in due altri romanzi, scritti invece da Charles Tritten:\nCuriosit\u00e0.\nNel 2010 Peter B\u00fcttner, dottorando in lettere all'Universit\u00e0 di Zurigo, fece una scoperta del tutto inaspettata. Durante la ricerca di illustrazioni di libri per bambini d'epoca Biedermeier, B\u00fcttner si \u00e8 imbattuto accidentalmente nel piccolo volume \"\"Natur und Menschenleben\" con tre storie dello storico e poeta locale di M\u00fclheim Hermann Adam von Kamp del 1830 circa. Uno dei racconti porta il titolo \"Adelaide, das M\u00e4dchen vom Alpengebirge\"\" e nel leggerlo B\u00fcttner ha riscontrato molti parallelismi con il romanzo della Spyri . Come Heidi, Adelaide vive in alpeggio con il nonno, ma come Heidi deve lasciare l'alpeggio e, come Heidi, soffre di forte nostalgia di casa e vi ritorna. Ulteriori corrispondenze si riscontrano nella scelta delle parole e nella struttura del racconto, nonch\u00e9 in scene chiave cruciali. Tuttavia, va specificato che la protagonista del racconto \u00e8 molto pi\u00f9 grande di Heidi e deve emigrare negli Stati Uniti e non a Francoforte.\nIn ogni caso, questa scoperta \u00e8 particolarmente notevole perch\u00e9 finora \u00e8 stato narrato che Johanna Spyri avesse scritto il suo romanzo \"Heidis Lehr- und Wanderjahre\" nel 1879 nel giro di poche settimane, ispirata dalla bellezza delle montagne che ella era solita frequentare. Ma il rinvenimento di questo libro fa pensare che l\u2019autrice si sia in realt\u00e0 ispirata al racconto, breve, di Hermann Adam von Kamp.\nAdattamenti.\nSulla storia di Heidi sono stati elaborati almeno venti tra film e produzioni televisive. Nel ruolo della protagonista, cos\u00ec come in quello di Peter e Klara, si sono cimentati noti attori bambini, a cominciare da Madge Evans e Shirley Temple. Ma ad attrarre i nomi pi\u00f9 famosi \u00e8 stato soprattutto il ruolo del nonno: Jean Hersholt, Douglas Fowley, Gustav Knuth, Michael Redgrave, Burl Ives, Jason Robards, fino a Paolo Villaggio, Max von Sydow e Bruno Ganz. \nFumetto.\nIn Italia, di molti personaggi animati giapponesi sono stati tratti racconti a fumetti e tra di essi anche Heidi. Uno dei disegnatori \u00e8 Giorgio Rebuffi, che pur riprendendo la linea base dell'anime di Takahata, ne ha dato una versione molto personale.\nInfluenze culturali.\nSeguiti letterari.\nCharles Tritten, il traduttore in inglese del libro Heidi, nel 1938 pubblic\u00f2 un seguito delle avventure della pastorella, intitolando il romanzo \"Heidi cresce\".\nSuccessivamente, lo stesso autore scrisse anche \"I bambini di Heidi\" (1939).\nHeidiland.\nHeidiland \u00e8 un'area turistica nella quale \u00e8 stata riprodotta l'ambientazione della storia. Si tratta di un'area molto conosciuta al mondo e molto visitata, soprattutto da turisti giapponesi. Si trova nei pressi della cittadina di Maienfeld, situata nel Cantone dei Grigioni, poco distante dal confine con il Liechtenstein e l'Austria.\nFrancobolli.\nNel 2010 La Posta Svizzera ha dedicato il \"francobollo Europa\" dell'anno a Heidi. Dal momento che l'autrice del romanzo non ha mai inserito nessuna illustrazione, Heidi pur essendo famosa in tutto il mondo non ha avuto un volto ufficiale: quindi l'immagine del francobollo \u00e8 volutamente una nuova interpretazione del personaggio che non si \u00e8 ispirata a nessuna immagine preesistente.\nAltro.\nA Heidi \u00e8 stato dedicato l'asteroide 2521 Heidi, scoperto nel 1979."}
{"id": "52238", "revid": "125653131", "url": "https://it.wikipedia.org/wiki?curid=52238", "title": "Polo nord", "text": "Il termine polo nord indica generalmente il punto pi\u00f9 a nord (o pi\u00f9 a settentrione) di un qualsiasi corpo celeste (es. un pianeta o una stella) e per convenzione viene usato come sistema di riferimento primario rispetto al polo sud.\nFacendo riferimento alla Terra, il termine pu\u00f2 indicare diversi punti geografici posti sulla superficie terrestre, la maggior parte dei quali sono situati nel Mar Glaciale Artico, ed \u00e8 utilizzato anche per riferirsi in maniera generica a quella regione del mondo denominata Artide o in alcuni casi al territorio compreso all'interno del circolo polare artico. Con \"polo nord\" si pu\u00f2 anche intendere il polo magnetico positivo (P) di un magnete.\nDefinizioni.\nIl Polo Nord del nostro pianeta pu\u00f2 essere definito in diversi modi, tuttavia le definizioni a cui pi\u00f9 spesso si fa riferimento sono le prime due:\nPolo nord geografico.\nIl \"Polo Nord geografico\", chiamato anche \"vero nord\", rappresenta il punto immaginario dell'emisfero boreale in cui l'asse di rotazione terrestre incontra la superficie terrestre o per meglio dire la superficie del geoide. Un altro modo per definirlo \u00e8 dire che \u00e8 il punto in cui la latitudine \u00e8 un angolo retto, ossia \u00e8 di 90\u00b0 nord. Il Polo Nord geografico \u00e8 uno dei due punti della superficie terrestre in cui si incontrano i meridiani, questo significa che se ci si trova esattamente sul polo nord geografico, in qualunque direzione si decida di andare, procedendo in linea retta si andr\u00e0 sempre verso il sud geografico ossia verso il Polo Sud geografico.\nFino al XIX secolo si \u00e8 ritenuto che il Polo Nord geografico fosse un punto fisso, tuttavia questa convinzione \u00e8 stata smentita grazie a misurazioni molto accurate basate sull'osservazione delle stelle e agli studi effettuati dall'astronomo americano Seth Carlo Chandler (1846-1913).\nChandler nel 1891 scopr\u00ec che il Polo Nord geografico, visto dall'alto, non sia immobile ma si muove, descrivendo un cerchio approssimativo, attorno a un punto chiamato \"polo medio di rotazione\"; questo moto fu successivamente chiamato oscillazione di Chandler in suo onore. L'oscillazione di Chandler ha un periodo di circa 435 giorni e il cerchio imperfetto che descrive intorno al polo medio di rotazione (che ha un'ampiezza media di circa ), \u00e8 dovuto alla forma irregolare della Terra e al non perfetto allineamento dell'asse di rotazione terrestre con l'asse di inerzia terrestre. Questo mancato allineamento fa s\u00ec che la Terra oltre a ruotare sul proprio asse oscilli leggermente, in modo analogo al moto di una trottola leggermente sbilanciata. Sulle cause di questo mancato allineamento ci sono diverse teorie: inizialmente si riteneva che fossero da ricercare nei terremoti ma studi recenti effettuati da Richard Gross del Jet Propulsion Laboratory avrebbero dimostrato che la causa principale siano le variazioni di pressione dell'acqua marina sui fondali oceanici dovute a modifiche della percentuale di sali disciolti nell'acqua.\nSarebbe desiderabile che il sistema di coordinate terrestri (latitudine e longitudine) e l'orografia facessero riferimento a punti morfologici fissi, tuttavia a causa di fenomeni naturali come la deriva dei continenti, il vulcanesimo, l'erosione e altri fattori, non esistono sistemi in cui tutte le caratteristiche geografiche siano fisse. Per ovviare ai problemi che la mancanza di punti di riferimento fissi possono generare, l'International Earth Rotation and Reference Systems Service (IERS) e l'Unione astronomica internazionale (UAI) hanno elaborato un modello matematico chiamato Sistema internazionale di riferimento terrestre (ITRS). Il Polo Nord geografico di questo modello \u00e8 un punto convenzionale che non giace sull'asse di rotazione terrestre.\nPolo nord magnetico.\nIl \"polo nord magnetico\" \u00e8 il punto della superficie terrestre dove le linee di flusso del campo geomagnetico sono perpendicolari al suolo e dirette verso il terreno. Questa definizione fu proposta nel 1600 da William Gilbert, un gentiluomo che faceva parte della corte di Elisabetta I d'Inghilterra, ed \u00e8 ancora oggi in uso.\nVisto che il polo nord magnetico della Terra attrae il polo magnetico nord dei magneti, dal punto di vista fisico si tratta di un polo magnetico di tipo sud. Nonostante questo fu chiamato polo nord magnetico perch\u00e9 in prossimit\u00e0 del polo nord geografico. Al tempo delle prime misurazioni, nel 1830, si trova al largo delle coste del Canada.\nDeclinazione magnetica.\nI poli geografici e magnetici della Terra non sono situati nello stesso luogo; questo crea delle difficolt\u00e0 se si deve stabilire una direzione perch\u00e9 normalmente le carte geografiche fanno riferimento al polo nord geografico, mentre le bussole indicano il polo nord magnetico. A causa di queste differenza di posizione i meridiani geografici non sono paralleli ai meridiani magnetici o, detto in altri termini, i meridiani geografici non sono paralleli alle linee di forza del campo magnetico della Terra. L'angolo formato da meridiani geografici e magnetici varia a seconda del punto sulla superficie terrestre in cui ci si trova e prende il nome di declinazione magnetica. La declinazione magnetica varia non solo a seconda del luogo sulla superficie terrestre in cui viene misurata ma anche a seconda del tempo in cui la misurazione \u00e8 stata fatta, perch\u00e9 i poli magnetici e geografici non sono punti fissi ma variano nel corso degli anni. La declinazione magnetica \u00e8 un valore molto importante di cui bisogna tenere conto quando si deve stabilire una rotta con un grado di precisione abbastanza elevato e quando la distanza da percorrere \u00e8 relativamente lunga.\nPosizione del polo nord magnetico.\nIl governo canadese ha effettuato numerose misurazioni, che mostrano come il polo nord magnetico si muova in direzione nord-ovest. La sua posizione nel 2003 era 78\u00b018' nord, 104\u00b0 ovest, vicino all'Isola di Ellef Ringnes, una delle isole Regina Elisabetta, in Canada. Durante il XX secolo si \u00e8 mosso di , e dal 1970 la sua velocit\u00e0 \u00e8 cresciuta da all'anno a all'anno (media del 2001-2003) fino a nel 2009. Se dovesse mantenere velocit\u00e0 e direzione attuali, potrebbe raggiungere la Siberia entro il 2050.\nQuesto lento movimento \u00e8 sovrapposto a un movimento giornaliero in cui il nord magnetico descrive un'ellisse, con uno spostamento massimo dalla sua posizione media di . Questo effetto \u00e8 dovuto al disturbo causato dal Sole al campo geomagnetico. Inoltre una linea tirata tra i due poli magnetici non passa per il centro della terra, ma lo manca di circa .\nInversioni dei poli magnetici.\nIn passato per\u00f2 quello che oggi viene chiamato Polo Nord Magnetico \u00e8 stato anche il Polo Sud Magnetico del globo. Questo fenomeno di inversione del campo magnetico terrestre, chiamato inversione geomagnetica, si \u00e8 ripetuto diverse volte durante la storia della Terra, l'ultima delle quali, secondo le ricerche condotte dagli esperti di paleomagnetismo, risale a circa anni fa, durante l'epoca geologica chiamata pleistocene. Queste periodiche inversioni si ritiene che avvengano a causa di particolari fenomeni che accadono nella parte pi\u00f9 esterna del nucleo terrestre. Questa parte esterna composta da ferro e nichel allo stato liquido \u00e8 normalmente in continuo movimento ma periodicamente, per ragioni non ancora del tutto chiarite, a volte rallenta fino a interrompersi per poi continuare nella direzione opposta. Siccome gran parte del campo magnetico terrestre \u00e8 prodotto proprio dal movimento della parte esterna del nucleo all'invertirsi di questo movimento si ha anche una inversione di polarit\u00e0.\nSpedizioni al polo nord magnetico.\nLa prima spedizione ad aver raggiunto il polo nord magnetico fu diretta da James Clark Ross che lo individu\u00f2 il 1\u00ba giugno 1831 a Capo Adelaide nella Boothia, penisola settentrionale del Canada. Successivamente nel 1903 Roald Amundsen lo individu\u00f2 in una posizione leggermente diversa.\nLa terza spedizione fu promossa dal governo canadese e vi parteciparono gli scienziati Paul Serson and Jack Clark del Dominion Astrophysical Observatory che individuarono il polo nord magnetico sul lago di Allen nell'isola Principe di Galles.\nNel 2007 i giornalisti inglesi della trasmissione Top Gear Jeremy Clarkson e James May lo raggiunsero a bordo di un'autovettura.\nPolo nord geomagnetico.\nIl \"polo nord geomagnetico\" della terra \u00e8 definito come il punto a nord dove termina l'asse della magnetosfera terrestre. Contrariamente al polo nord magnetico non si tratta di un punto reale ma di una astrazione basata su un modello matematico chiamato modello del dipolo che spiega solo in parte (circa il 90%) il reale comportamento del campo magnetico terrestre. Nel modello del dipolo il campo magnetico generato dalla Terra pu\u00f2 essere visto come generato da un'enorme barra magnetica che passando per il centro della Terra attraversa tutto il pianeta. Rispetto all'asse di rotazione terrestre questa enorme barra immaginaria \u00e8 inclinata di circa 11,5\u00b0 e il punto in cui interseca la superficie terrestre prende appunto il nome di polo nord geomagnetico.\nPoich\u00e9 questo punto immaginario \u00e8 basato su un'approssimazione della realt\u00e0 il polo nord geomagnetico non coincide col polo nord magnetico che \u00e8 situato attualmente a una distanza media di circa 30\u00b0 di longitudine. Come il polo nord magnetico anche il polo nord geomagnetico \u00e8 in realt\u00e0 un polo magnetico sud.\nLa zona circostante il polo nord geomagnetico \u00e8 molto importante per gli scienziati che si occupano dello studio dell'aurora boreale questo perch\u00e9 la zona che circonda il polo nord geomagnetico fino a una distanza di circa 23\u00b0 \u00e8 quella in cui questi fenomeni avvengono pi\u00f9 spesso del mondo.\nLa prima spedizione verso il polo nord geomagnetico \u00e8 stata effettuata da David Hempleman-Adams nel 1992.\nPolo nord dell'inaccessibilit\u00e0.\nIl \"polo nord dell'inaccessibilit\u00e0\" \u00e8 uno dei poli dell'inaccessibilit\u00e0 che possono essere individuati sulla superficie della Terra. Questi poli pur potendo essere individuati con precisione su una carta geografica non hanno caratteristiche fisiche particolari ma sono rilevanti unicamente perch\u00e9 si trovano in corrispondenza di punti geografici che rispondono a una caratteristica predefinita.\nIl polo nord dell'inaccessibilit\u00e0 \u00e8, per definizione, il punto del mar Glaciale Artico pi\u00f9 distante da ogni linea costiera. \u00c8 situato circa dalla costa pi\u00f9 vicina alle seguenti coordinate geografiche: .\nIl primo sorvolo di questo particolare luogo geografico fu fatto nel 1927 da Hubert Wilkins; successivamente, nel 1958 fu raggiunto per la prima volta da una rompighiaccio sovietica.\nIl polo nord in astronomia.\nIn astronomia l'intersezione fra l'asse di rotazione di un qualsiasi corpo celeste e la sua superficie crea due punti distinti detti poli nord e sud.\nL'Unione Astronomica Internazionale definisce il polo nord di un oggetto del sistema solare come: \"quel polo che si affaccia verso il polo nord del piano invariante del sistema solare\". Il piano invariante del sistema solare \u00e8 il piano che forma un angolo di 90\u00b0 rispetto al vettore del momento angolare totale del sistema solare. Siccome le orbite dei pianeti sono poco inclinate rispetto all'eclittica il piano invariante e il piano dell'eclittica sono quasi coincidenti e fa s\u00ec che il polo nord di un pianeta sia quello che si affaccia verso il polo nord del piano dell'eclittica.\nUn'altra definizione di polo nord frequentemente usata in astronomia fa uso di una regola chiamata \"regola della mano destra\". Il polo nord secondo questa regola \"\u00e8 quel polo intorno a cui il corpo celeste ruota in senso antiorario\".\nSe si fa riferimento alla definizione proposta dallo IAU l'inclinazione assiale dell'oggetto celeste sar\u00e0 sempre di 90\u00b0 o inferiore e il suo periodo di rotazione sar\u00e0 negativo (moto retrogrado) mentre riferendosi alla regola della mano destra l'inclinazione assiale sar\u00e0 sempre uguale o superiore a 90\u00b0 e il periodo di rotazione sar\u00e0 sempre positivo.\nMolto usati in astronomia sono anche i termini polo nord celeste e polo nord dell'eclittica. Per polo nord celeste si intende la proiezione del polo nord geografico di un pianeta sulla sfera celeste. Per poli dell'eclittica si intende invece i due punti\nrispetto ai quali tutti i punti dell'eclittica sono equidistanti. Il polo nord dell'eclittica \u00e8 quello nell'emisfero nord.\nIl polo nord nella cultura popolare.\nMolte leggende legate alla figura di Babbo Natale prevedono che la sua casa sia situata al polo nord. Qui viene aiutato dai suoi folletti e riceve le lettere dei bambini con le richieste dei regali che poi costruisce\nAltri luoghi della Terra chiamati \"polo nord\".\nDue citt\u00e0 degli USA sono chiamate polo nord: North Pole nello stato dell'Alaska e North Pole nello stato di New York."}
{"id": "52243", "revid": "363629", "url": "https://it.wikipedia.org/wiki?curid=52243", "title": "Andrea Vesalio", "text": "\u00c8 considerato il fondatore della moderna anatomia. \nFu medico di corte dell'imperatore Carlo V d'Asburgo e poi del figlio Filippo, e il primo a farsi assertore del superamento dell'antica medicina galenica (che egli rigett\u00f2 in maniera integrale) e di una completa riscrittura delle conoscenze anatomiche e mediche, attraverso lo studio autoptico del corpo umano e la pratica della dissezione dei cadaveri, che egli persegu\u00ec con intento metodico.\nFu autore del \"De humani corporis fabrica libri septem\" (spesso citata ellitticamente come \"Fabrica\"), prima opera scientifica di anatomia, pubblicata nel 1543 a Venezia, arricchita da una variegata rassegna di disegni e illustrazioni del corpo umano. L'opera, \"summa\" del pensiero vesaliano post-galenico, fu ripresa per la gran parte, nel corredo iconografico, nell\"Historia de la composici\u00f3n del cuerpo humano\" (1552) dello spagnolo Giovanni Valverde, che contribu\u00ec a diffondere nei paesi di cultura ispanica l'opera del Vesalio. \nFu allievo ed amico di Giovanni Battista Monte.\nBiografia.\nLe origini.\nNacque a Bruxelles il 31 dicembre 1514 da famiglia benestante e tradizionalmente legata alla professione medica. Suo bisnonno era stato medico di Maria di Borgogna e docente all'Universit\u00e0 di Lovanio, suo nonno lavor\u00f2 anche lui come medico per Maria di Borgogna e scrisse una serie di commentari agli \"Aforismi\" di Ippocrate ed in ultimo suo padre, anch'egli di nome Andrea, fu medico e farmacista per l'imperatore Carlo V. Con queste premesse, fu abbastanza naturale che quando Vesalio divenne uno dei pi\u00f9 conosciuti medici ed anatomisti europei, gli fu offerto l'incarico di medico personale dell'imperatore presso la corte spagnola.\nLa formazione.\nLe sue origini, certamente non umili, gli permisero di ottenere un'ottima istruzione: la sua formazione avanzata inizi\u00f2 nel \"Paedagogium Castri\", una scuola preparatoria connessa all'Universit\u00e0 di Lovanio e successivamente nel \"Collegium Trilingue\". Studi\u00f2 il latino, il greco e l'ebraico. La sua conoscenza del latino divenne cos\u00ec profonda che, utilizzando questa lingua, a ventitr\u00e9 anni egli pot\u00e9 insegnare anatomia in Italia. Per quanto riguarda il greco la tradizione vuole che egli fosse in grado di tradurre Galeno a vista.\nNel 1530 entr\u00f2 nell'Universit\u00e0 di Lovanio che al tempo era una delle pi\u00f9 grandi universit\u00e0 europee, probabilmente seconda soltanto a Parigi e Bologna. Studi\u00f2 filosofia e filologia, ma, indipendentemente dai suoi corsi universitari, cominci\u00f2 ad interessarsi di anatomia e anche a praticare alcune dissezioni su topi, cani e gatti.\nNel 1533 si trasfer\u00ec a Parigi per studiare medicina, seguendo cos\u00ec la tradizione familiare. I suoi principali maestri furono Jacobus Sylvius e Ioannes Guinterius Andernacus. Vesalio ammir\u00f2 i propri docenti (loder\u00e0 Sylvius nel \"De Humani Corporis Fabrica\" del 1543), ma successivamente non si dimostrer\u00e0 soddisfatto dell'insegnamento ricevuto in questo periodo; a Parigi infatti l'anatomia veniva insegnata in modo tradizionale, con gli anatomisti che, seduti in posizione rialzata rispetto al tavolo settorio,- su cui intanto un barbiere procedeva a dissezionare il cadavere - leggevano agli studenti testi di Galeno e non si curavano dei tessuti e degli organi messi allo scoperto ai loro piedi. Vesalio era invece molto pi\u00f9 propenso allo studio diretto del corpo umano: utilizz\u00f2 cos\u00ec, come facevano molti studenti, il Cimitero degli Innocenti per procurarsi materiale per studiare le ossa. A questo proposito, nel \"De Humani Corporis Fabrica\", racconta come in questo cimitero fosse possibile trovare una grandissima quantit\u00e0 di ossa; come egli fosse diventato talmente esperto da poter scommettere di riconoscerle tenendo gli occhi bendati ed utilizzando solo il tatto; come questa esperienza nel cimitero fosse necessaria in mancanza di un vero insegnamento su questa parte della medicina. Tuttavia gi\u00e0 in questo periodo egli dimostrava buone capacit\u00e0 nella dissezione.\nParticolarmente significative, circa le motivazioni personali e le crude modalit\u00e0 del suo lavoro, risultano alcune note autobiografiche, scritte all'et\u00e0 di 32 anni:\nNel 1536, a seguito del riacuirsi del conflitto tra Francia e Spagna, dovette tornare a Lovanio dove continu\u00f2 gli studi medici e la pratica della dissezione. Nel settembre del 1537 and\u00f2 a Basilea e poco dopo si trasfer\u00ec a Padova. Il 5 dicembre, dopo essere stato sottoposto a un esame, l'universit\u00e0 gli confer\u00ec il titolo di Dottore in Medicina.\nLa carriera.\nLa carriera vera e propria di Vesalio inizia a Padova. Gi\u00e0 il giorno seguente alla laurea egli tenne la sua prima lezione pubblica, dissezionando un cadavere e spiegando sia la composizione degli organi sia la tecnica usata. Il senato di Venezia (che governava Padova) gli assegn\u00f2 subito la cattedra di anatomia e chirurgia.\nNelle sue lezioni Vesalio utilizzava, come aiuto visuale, anche ampi fogli volanti costituiti da schematici disegni e da concise didascalie. Sei di queste tavole vennero date alle stampe con il titolo \"Tabulae anatomicae sex\" (Venezia 1538), iniziando cos\u00ec la personale produzione anatomica didattico-scientifica di Vesalio, che raggiunse l'apice con il \"De humani corporis fabrica\" (Basilea 1543), perfetta sintesi di rigore scientifico e bellezza artistica.\nNel gennaio del 1540 Vesalio visit\u00f2 Bologna come docente ospite. Durante questo soggiorno ricostru\u00ec lo scheletro completo di una scimmia e di un uomo, e dalla comparazione dei due si rese conto che le descrizioni anatomiche galeniche erano basate sulle dissezioni di animali e non di uomini. La confutazione di molte teorie galeniche divenne poi uno dei punti chiave del \"De humani corporis fabrica\", che probabilmente inizi\u00f2 a scrivere proprio a Bologna.\nNel 1542, terminato di scrivere il \"De humani corporis fabrica\", per seguirne il processo di stampa abbandon\u00f2 la cattedra di Padova, alla quale gli succedette Realdo Colombo. L'opera fu pubblicata nel giugno del 1543, nello stesso anno di un altro capolavoro della storia della scienza il \"De revolutionibus orbium coelestium\" di Copernico in cui era esposta per la prima volta la teoria eliocentrica. Diffondendola, Vesalio era ben consapevole delle controversie che ne sarebbero nate: era infatti la prima volta che qualcuno osava confutare le teorie di Galeno, fino ad allora considerato, quasi dogmaticamente, autorit\u00e0 assoluta della scienza medica. Molti medici infatti criticarono l'opera di Vesalio, in particolare il suo passato maestro Jacobus Sylvius. Ma ci furono anche molti sostenitori, tra i quali il pi\u00f9 autorevole fu Gabriele Falloppio.\nDella \"Fabrica\" venne anche stampata, principalmente ad uso degli studenti, l\"Epitome\", ovvero un riassunto dell'opera in sei capitoli. Il 4 agosto dello stesso anno a Spira, Vesalio present\u00f2 l'opera all'imperatore Carlo V che lo assunse subito come medico di corte. Non sono ben chiare le ragioni dell'abbandono della ricerca scientifica in favore di questo nuovo incarico; alcuni sostengono che questo nuovo lavoro fu necessario per recuperare le grandi spese sostenute per la stampa della \"Fabrica\", mentre altri sostengono che Vesalio volle abbandonare l'ambiente accademico perch\u00e9 in esso aveva ormai troppi nemici. Ma la ragione pi\u00f9 probabile \u00e8 ci\u00f2 che egli stesso spiega nella prefazione alla \"Fabrica\": secondo Vesalio infatti l'anatomia era solo il fondamento della medicina, mentre egli aspirava invece a diventare un medico completo. Il lavoro al servizio dell'imperatore offriva molte possibilit\u00e0 di praticare come medico e come chirurgo.\nNel gennaio del 1544 torn\u00f2 in Italia per sbrigare gli ultimi affari all'Universit\u00e0 degli Studi di Padova, ma viaggi\u00f2 e tenne delle lezioni anche a Bologna e Pisa. In quest'ultima, alla presenza di Cosimo I dei Medici, inaugur\u00f2 il teatro anatomico di via della Sapienza.\nTorn\u00f2 in Belgio per sposare Anne van Hamme e cominci\u00f2 poi un periodo di intensa attivit\u00e0, soprattutto come chirurgo militare, svolgendo molti incarichi in vari paesi europei per conto dell'imperatore. Tra il 1553 e il 1556 visse in maniera quasi stabile a Bruxelles, dove pratic\u00f2 in privato la professione di medico e port\u00f2 avanti i suoi studi. Nel 1555 pubblic\u00f2 una versione riveduta ed accresciuta della \"Fabrica\". In particolare aveva avuto modo di studiare i corpi femminili, anche di donne incinte, e questo gli permise di approfondire soprattutto l'anatomia dell'utero e dei feti.\nDa questa edizione della \"Fabrica\" vennero invece tolte le precedenti lodi al suo vecchio maestro Jacobus Sylvius. Nel frattempo infatti non erano mai cessati gli scontri con i galenisti, ai quali Vesalio continuava ad opporre con forza le sue ragioni, derivanti dalla pratica continua e meticolosa della dissezione. I suoi avversari, Sylvius in testa, cercarono in tutti i modi di attaccare la sua reputazione presso l'imperatore, arrivando anche a tacciare di empiet\u00e0 la pratica della dissezione. A questo proposito Carlo V scrupolosamente chiese ai teologi dell'Universit\u00e0 di Salamanca un parere sull'ammissibilit\u00e0 delle dissezioni: questi risposero dicendo che esse erano utili e lecite.\nNel 1556, quando Carlo V abdic\u00f2 gli concesse una pensione vitalizia e lo nomin\u00f2 conte. Nel 1559 torn\u00f2 alla corte spagnola al servizio di Filippo II. Nel maggio del 1562 riusc\u00ec a curare il principe Don Carlos, figlio di Filippo, da una brutta ferita alla testa che lo aveva ridotto in fin di vita. Questo caso mise a dura prova Vesalio, sia per la gravit\u00e0 della ferita, sia per le responsabilit\u00e0 connesse al fatto di curare il principe e sia per le ostilit\u00e0 che incontr\u00f2 da parte degli altri medici di corte.\nCominci\u00f2 cos\u00ec a maturare in Vesalio il desiderio di abbandonare la corte e tornare a lavorare in Italia. Questo desiderio probabilmente era gi\u00e0 nato quando nel 1561 Gabriele Falloppio gli invi\u00f2 da Padova, come omaggio, una copia della sua opera \"Observationes Anatomicae\", che conteneva alcune osservazioni e critiche alla \"Fabrica\". Vesalio scrisse una lettera di risposta che fu affidata per la consegna all'ambasciatore veneziano presso la corte di Filippo II. Questi fu per\u00f2 trattenuto in Spagna per diversi mesi a causa di altri impegni, e quando finalmente ritorn\u00f2 nella Repubblica di Venezia nell'ottobre del 1562, Falloppio era morto.\nVesalio venne a sapere della morte del collega solo nella primavera del 1564, quando, per ragioni mai ben chiarite, part\u00ec per un pellegrinaggio verso la Terra santa. Infatti partendo dalla Spagna fece tappa a Venezia e qui ritrov\u00f2 la sua lettera. Alcuni medici gli chiesero di darla alle stampe; egli acconsent\u00ec e la lettera venne pubblicata a Venezia il 24 maggio 1564 con il titolo \"Andree Vesalii Anatomicarum Gabrielis Fallopii Observationum Examen\". Vesalio non vide mai questa pubblicazione, infatti in aprile si era gi\u00e0 imbarcato per la Terra Santa. Molto probabilmente, una volta tornato, avrebbe riottenuto la sua vecchia cattedra di medicina a Padova, lasciata vacante da Falloppio; ma durante il viaggio di ritorno si ammal\u00f2 e fu sbarcato sull'isola di Zante, dove mor\u00ec il 15 ottobre 1564. Venne sepolto in un punto imprecisato sull'isola di Corf\u00f9.\nIpotesi sulle ragioni del pellegrinaggio in Terra Santa.\nPer molti anni si credette che la partenza di Vesalio verso la Terra santa fosse dovuta a problemi con la giustizia ed in particolare con l'Inquisizione. A questo proposito ci sono diverse fonti: il famoso medico e chirurgo francese Ambroise Par\u00e9 riporta la storia di un anatomista spagnolo che esegu\u00ec la dissezione di una nobildonna morta per \"strangolamento dell'utero\". Al momento della seconda incisione la donna, non essendo veramente morta, si risvegli\u00f2 improvvisamente; ci\u00f2 caus\u00f2 un tale orrore agli occhi dei presenti, che l'anatomista, prima molto famoso, divenne per tutti odioso e detestabile e decise cos\u00ec di lasciare il paese.\nEdward Jorden, un medico inglese, racconta pressappoco la stessa storia, ma riporta esplicitamente il nome di Vesalio e dice che egli us\u00f2 il pellegrinaggio come scusa per lasciare la Spagna. Il diplomatico francese Hubert Languet, in una sua lettera, racconta invece che la vittima della dissezione fosse un uomo e che Vesalio si sia accorto della falsa morte quando, dopo aver aperto il petto e scoperto il cuore, si accorse che esso batteva ancora: per questo fu processato e condannato a morte dall'Inquisizione; tuttavia, per interessamento diretto ed ufficioso dell'imperatore Filippo II, la pena fu commutata nell'obbligo di pellegrinaggio in Terra Santa. Altre fonti del tempo ignorano completamente questa storia, in particolare non esiste alcun documento od atto relativo al presunto processo di Vesalio.\nAlcuni storici affermano che \u00e8 molto improbabile, sebbene non impossibile, che Vesalio commettesse un errore del genere. Ci\u00f2 che \u00e8 molto pi\u00f9 probabile invece \u00e8 che egli, dopo la sua morte, sia stato vittima di una perfida calunnia messa in giro dai medici suoi avversari. In effetti la lettera di Languet potrebbe essere un falso, infatti pur portando la data del 1\u00ba gennaio 1565, essa fu pubblicata per la prima volta solo nel 1620 nell'opera \"Vitae Germanorum Medicorum\" di Melchior Adam, e non compare invece nelle raccolte pubblicate della corrispondenza di Languet.\nPer la storiografia moderna la storia della condanna di Vesalio \u00e8 da considerarsi priva di fondamento.\nL'ipotesi pi\u00f9 probabile sul motivo della sua partenza \u00e8 che egli fosse semplicemente stanco della vita di corte e dell'ostilit\u00e0 dei medici spagnoli, e che il pellegrinaggio fosse solo il pretesto per andarsene dal paese. Sembra anche che le gelosie e gli scontri con gli altri medici di corte, specialmente riguardo alle cure mediche al principe Don Carlos, fossero cos\u00ec aspri che Vesalio se ne ammal\u00f2: il botanico fiammingo Carolus Clusius, che arriv\u00f2 a Madrid il giorno stesso della partenza di Vesalio, testimonia infatti che questi avesse ottenuto il permesso di partire in pellegrinaggio proprio per motivi di salute. Inoltre, come gi\u00e0 spiegato, il desiderio di Vesalio di tornare a Padova per dedicarsi esclusivamente alla ricerca scientifica, fu certamente determinante nella sua decisione di lasciare la corte. \nL'aneddoto della costola di Adamo.\nUn altro aneddoto molto diffuso che si racconta sulla condanna di Vesalio dice che egli fu condannato dall'Inquisizione per aver sostenuto che, contrariamente alla comune credenza di biblica memoria, uomo e donna abbiano lo stesso numero di costole, come risulta dalle dissezioni da lui effettuate. Nella Genesi si dice infatti che Eva fu creata da una costola di Adamo, quindi questi avrebbe dovuto avere una costola in meno: da ci\u00f2 la credenza che gli uomini abbiano tutti una costola mancante. Si racconta che questa credenza fosse al tempo una tesi scientifica accettata e consolidata, derivante dal racconto biblico ed imposta di fatto come dogma dalle autorit\u00e0 religiose.\nTutto ci\u00f2 \u00e8, ovviamente, un falso storico, prima di tutto perch\u00e9, come gi\u00e0 esposto, Vesalio non ebbe mai alcuna condanna, ed inoltre perch\u00e9, storicamente, non \u00e8 mai esistito un dogma sulla costola mancante, bens\u00ec si \u00e8 sempre e solo trattato di una credenza popolare.\nL'opera.\nVesalio pubblic\u00f2 a Venezia nel 1538 le \"Tabulae Anatomicae Sex\", sei silografie in materia di anatomo-fisiologia, dove inizi\u00f2 ad usare la moderna terminologia medica (anche se l'opera appare ancora legata all'anatomia galenica), e il pi\u00f9 importante \"De humani corporis fabrica\" nel 1543 a Basilea, che viene considerato uno dei testi base dell'anatomia moderna, con le sue 663 pagine \"in folio\" divise in sette libri e le oltre 300 silografie anatomiche magistralmente illustrate dall'incisore e pittore fiammingo Jan Stephan van Calcar (1499\u20131546), che si era formato sotto Tiziano.\nL'indipendenza da Galeno.\nLa formazione e la ricerca di Andrea Vesalio si mossero inizialmente nel quadro teorico sedimentatosi nella tradizione galenica. Ma fu proprio la ripresa delle tecniche investigative risalenti a Galeno che lo port\u00f2 a porre le basi sperimentali che ne decretarono l'obsolescenza del quadro teorico.\nLa \u201crete mirabile\u201d.\nUn esempio del processo di maturazione e di progressivo affrancamento di Vesalio dall'accettazione acritica delle teorie galeniche durante il periodo padovano \u00e8 costituito dal problema della rete mirabile: questa struttura anatomica era uno degli elementi fondamentali su cui poggiava la fisiologia galenica; secondo questa, lo spirito vitale, formatosi nel cuore per affinamento dello spirito naturale originatosi nel fegato, veniva portato alla base del cervello dalle arterie carotidi, che qui si sfioccavano in un intricato reticolo vasale, la rete mirabile appunto. In tale sede lo spirito naturale veniva ulteriormente affinato, trasformandosi in spirito animale che, distribuito attraverso i nervi periferici, ritenuti cavi, dotava il corpo di sensibilit\u00e0 e movimento.\nLa rete mirabile costituisce una riprova di come l'osservazione galenica fosse basata sullo studio di altre specie animali: questa formazione anatomica, infatti \u00e8 molto evidente negli ungulati mentre non esiste nell'uomo. Vesalio ne ammise l'esistenza nelle \"Tabulae anatomicae sex\" (1538), mentre nella \"Fabrica\" del 1543 riconosce con vivacit\u00e0 l'errore compiuto e ne analizza con spirito critico la causa:\nIl sistema nervoso.\nNella \"Fabrica\" Vesalio respinse altri importanti aspetti della neurologia di Galeno, ad esempio il concetto che i nervi fossero cavi. Leggiamo quanto egli stesso asserisce in proposito:\nDescrisse anche il corpo calloso come struttura commisurale dei due emisferi.\nPotenza e limiti dell'indagine anatomica.\nSul piano della fisiologia del sistema nervoso Vesalio esprime una posizione agnostica, tracciando nettamente limiti tra l'osservazione anatomica e la speculazione filosofica:\nLa trattazione vesaliana dei genitali femminili lascia alquanto a desiderare. Essa \u00e8 tipica di un uomo del XVI secolo, per quanto geniale ed innovativo. Vesalio condivide il pregiudizio, risalente ad Aristotele, secondo il quale \u00e8 il seme dell'uomo che ha la funzione fecondante, mentre la donna presta esclusivamente la sede uterina per lo sviluppo fetale, come indica anche l'etimologia del termine \"vagina\" (guaina, fodero). Infatti la stessa raffigurazione dell'utero presente nell'opera \u00e8 quella di un pene rovesciato, avente lo scopo di accogliere comodamente l'organo maschile. Bisogner\u00e0 attendere Falloppio per la scoperta delle omonime tube, che connettono l'utero con l'ovaio.\nConvinzione ferma ed imprescindibile di Vesalio era l'importanza delle sezioni anatomiche al fine di poter comprendere la struttura e la fisiologia del corpo umano; teoria questa in netto contrasto con le convinzioni galeniche, basate su un'idea organicistica del corpo umano, secondo cui \"non vi possono essere lesioni funzionali del corpo, se queste non sono associate a lesioni effettive degli organi interni\"."}
{"id": "52247", "revid": "124857591", "url": "https://it.wikipedia.org/wiki?curid=52247", "title": "Universit\u00e0 degli Studi di Roma Tor Vergata", "text": "L'universit\u00e0 degli Studi di Roma \"Tor Vergata\" \u00e8 un'universit\u00e0 statale italiana, con sede a Roma, nell'omonimo quartiere. Seconda universit\u00e0 statale della Capitale in ordine cronologico di fondazione voluta dal Professor Carlo Umberto Casciani, l'ateneo \u00e8 progettato sul modello dei campus anglosassoni, occupando un'area di circa 500 ettari.\nStoria.\nIl toponimo di \"Tor Vergata\", dato ad una tenuta della campagna romana situata tra le vie Tuscolana e Casilina, farebbe riferimento a una torre costruita a fasce alternate di tufo e mattoni, dunque \"vergata\". Oggi non rimane nulla della Tor Vergata del casale e del borgo adiacente, i quali dovevano essere ubicati all'interno del campus, dove sorge villa Gentile. La prima citazione storica del toponimo compare in un rogito notarile del 1361.\nL'Ateneo viene istituito come seconda universit\u00e0 statale di Roma con la legge 22 novembre 1972, n. 771 che delinea anche le prime modalit\u00e0 organizzative del campus universitario.\nUn progetto di legge (S. 1596/1971), i cui primi firmatari erano Giovanni Pieraccini, Alberto Cipellini e Mario Vignola del Partito Socialista Italiano, era stato presentato al Senato della Repubblica durante la VI Legislatura e approvato all'unanimit\u00e0 dalle commissioni permanenti riunite VII ed VIII in sede deliberante il 7 dicembre 1971. Tuttavia, la fine anticipata della legislatura tronc\u00f2 l'iter legislativo. Nella VII legislatura furono presentati nuovamente al senato due progetti di legge identici, che furono approvati all'unanimit\u00e0 in testo unificato il 3 agosto 1972 per poi essere trasmessi alla camera dei deputati per l'approvazione definitiva.\nNel 1980 l'Ateneo procedette all'acquisto della sua prima sede, un grande motel in zona Romanina con vista sul grande raccordo anulare, sede del rettorato e della facolt\u00e0 di giurisprudenza fino al 28 febbraio 2018. Lo stesso edificio \u00e8 stato rivenduto dall'Ateneo nel 2006 per finanziare i lavori di costruzione delle strutture del nuovo campus. Con le delibere del 1\u00ba marzo 2018 e del 22 maggio 2018, la sede legale, il rettorato e la facolt\u00e0 di giurisprudenza si trasferiscono nel nuovo complesso sito in via Cracovia 50.\nL'attivit\u00e0 didattica inizi\u00f2 nel 1982 con le facolt\u00e0 di ingegneria, giurisprudenza, medicina, scienze e lettere. Nel 1987 viene istituita la facolt\u00e0 di economia.\nGi\u00e0 dal 1981 l'Ateneo aveva acquistato anche la prestigiosa sede di rappresentanza di villa Mondragone, una delle pi\u00f9 belle delle Ville Tuscolane, situata nel territorio di Monte Porzio Catone.\nL'Ateneo nel 2006 ha ricevuto una donazione di circa 100 milioni di euro da parte dei coniugi Sebastiano e Rita Raeli, proprietari di una catena di alberghi romani, che ogni anno permette di finanziare 300 borse di studio da 5000 euro a favore dei migliori laureati dell'universit\u00e0. Si tratta della pi\u00f9 cospicua donazione a favore di un'istituzione universitaria in Italia da parte di privati.\nCampus universitario.\nLa realizzazione del campus universitario di Tor Vergata venne disposta dalla legge istitutiva dell'Ateneo n. 771/1972, che prevedeva l'espropriazione per pubblica utilit\u00e0 dei terreni individuati da un comitato tecnico-amministrativo composto da cinque membri nominati dal Ministero della pubblica istruzione di concerto con il comune di Roma e la regione Lazio). Furono anche assegnati dieci miliardi di lire per l'anno 1972 come primo finanziamento.\nL'area scelta per la costruzione del campus, inizialmente di 558 ettari come da piano regolatore generale di Roma del 1952, venne aggredita da insediamenti abitativi pi\u00f9 o meno abusivi nel corso dei decenni successivi, che la ridurranno di circa 50 ettari. La legge del novembre 1972 fece salve le costruzioni edificate con regolare licenza prima del 4 gennaio 1971, data dell'approvazione con decreto del presidente della Repubblica della variante al piano regolatore che prevedeva la realizzazione delle sedi universitarie.\nIl decreto prefettizio d'esproprio dei terreni in questione fu emanato nel 1978, ma l'iter per la realizzazione concreta venne avviato solo nel 1987, quando fu indetto un concorso internazionale per il progetto architettonico-urbanistico del campus, vinto dallo studio Valle progettazioni e dall'architetto Alfredo Lambertucci.\nIl cantiere della facolt\u00e0 di medicina fu avviato nel 1988, mentre l'avvio dei lavori del vicino policlinico universitario fu pi\u00f9 travagliato e la struttura entr\u00f2 in funzione solo nei primi anni 2000. La sede della facolt\u00e0 di economia risale invece al 1993.\nLe infrastrutture vennero realizzate solo a partire dal 1997, in seguito ad un protocollo d'intesa tra comune di Roma ed universit\u00e0, nell'imminenza del giubileo del 2000. Proprio durante il giubileo, nell'agosto 2000, l'area di Tor Vergata ospit\u00f2 il celebre raduno con papa Giovanni Paolo II, al quale parteciparono circa due milioni di persone.\nCitt\u00e0 dello sport.\nUn ulteriore progetto di ampliamento del campus si ebbe con il piano del 2005, che, in vista dei campionati mondiali di nuoto di Roma del 2009, aveva previsto l'edificazione nell'area della cosiddetta \"Citt\u00e0 dello sport\", progettata dall'architetto spagnolo Santiago Calatrava. I lavori per l'enorme progetto, che comprendeva un palasport dedicato alla pallanuoto con piscina olimpionica, una pista d'atletica, il grattacielo del rettorato di 90 metri di altezza, nuove residenze universitarie e gli edifici destinati alle facolt\u00e0 di giurisprudenza e scienze matematiche, fisiche e naturali, iniziarono nel 2006, ma non vennero mai terminati a causa del lievitare dei costi, che dagli originari 250 milioni di euro arrivarono ad oltre 600 milioni. Nel 2010 il cantiere venne chiuso e la grande opera \u00e8 rimasta incompiuta.\nStruttura.\nMacroaree.\nL'universit\u00e0 \u00e8 articolate nella seguenti macro-aree:\nResidenze universitarie.\nTra il novembre 2010 ed i primi mesi del 2011 \u00e8 stato progressivamente reso operativo il complesso di residenze universitarie \"CampusX\", in via di Passolombardo. Il complesso \u00e8 stato realizzato su di un progetto dell'architetto Marco Temino con fondi INPDAP, su terreni dell'universit\u00e0 che ha concesso alla societ\u00e0 un diritto di superficie della durata di 90 anni. I circa 1200 posti dei 718 alloggi del complesso hanno incrementato del 60% la precedente disponibilit\u00e0 di alloggi per gli studenti.\nAltre residenze, gestite dall'agenzia regionale per il diritto allo studio (Laziodisu), sono site in via Mario Angeloni 13 (residenza \"Paolo Borsellino e Giovanni Falcone\"), in via dell'Archeologia 29 (residenza \"Archeologia\") e in via Cambridge 115 (residenza \"New Cambridge\"), nel cuore del campus. In totale l'Adisu offre nella zona di Tor Vergata 350 posti letto.\nOrto botanico.\nL'orto botanico d'ateneo \u00e8 situato in via Guido Carli ed \u00e8 esteso 82 ettari \u00c8 affiliato alla Societ\u00e0 botanica italiana ed .\nNel 1985, nasce il progetto di massima dell'orto botanico, su un'area di 82 ettari. Nel marzo 1986, una commissione nominata dalla Societ\u00e0 botanica italiana dopo un sopralluogo sull'area esprime parere favorevole alla realizzazione del progetto. Nel 1998 viene messo a dimora il primo nucleo dell'attuale arboreto, circa 2000 m\u00b2, un esempio di macchia mediterranea alta formata principalmente da \"Quercus ilex\" (Leccio), \"Quercus suber\" (Quercia da Sughero) e \"Acer monspessolanum\" (Acero minore) mentre quello arbustivo da specie quali \"Phyllirea angustifolia\" (fillirea), \"Pistacia lentiscus\" (Lentisco), \"Myrtus communis\" (Mirto) e \"Arbutus unedo\" (Corbezzolo). L'evento del giubileo del 2000, in particolare la giornata mondiale della giovent\u00f9, realizzata proprio nel territorio dell'orto, favorisce la realizzazione di alcune infrastrutture e la sistemazione a prato dell'area. Viene cos\u00ec impiantato il giardino biblico disposto in modo da rappresentare l'ingresso della Porta Santa attraversata da Giovanni Paolo II. Nel giardino si possono trovare le specie citate nella Bibbia come: \"Quercus macrolepis\" Kotschy, \"Cedrus libani\" A.Rich., \"Pinus halepensis\" Mill., \"Cinnamomum camphora\" (L.) Sieb. ed altre.\nAlla fine del 2006 l'orto botanico di Tor Vergata, insieme agli orti botanici della Sapienza, Roma Tre e Viterbo, ha presentato alla Regione Lazio il progetto \u201cgli orti botanici e la conservazione delle specie minacciate del Lazio\u201d con l'obiettivo di contribuire all'opera di conservazione della flora spontanea a rischio. Nel 2008 viene inaugurato il centro di conservazione del germoplasma, con tre serre e laboratori scientifici.\nNel 2010 parte l'iniziativa \u201cadotta un albero\u201d che riscuote un ampio successo nel coinvolgere scuole, studenti universitari, personale e cittadini della zona. Durante il primo evento \u201cprimavera all'orto botanico di Tor Vergata\u201d circa 2000 persone visitano l'orto e adottano 400 alberi che verranno messi a dimora per realizzare il bosco mesofilo. Nel 2011 si aggiungono all'arboreto altre 300 piante che rappresentano la fascia di transizione tra il bosco mesofilo e la macchia mediterranea, unendo il nucleo pi\u00f9 vecchio dell'arboreto alla nuova sezione.\nNel novembre del 2012 \u00e8 avviata la realizzazione dei giardini tematici, spazi dedicati a piante accomunate da un tema. Il primo ad essere messo a dimora \u00e8 il giardino della musica, che colleziona specie botaniche utilizzate per la costruzione di strumenti musicali e piante che hanno ispirato le opere di musica classica e moderna.\nNella primavera del 2015 \u00e8 stata messa a dimora una collezione di querce che si estende per un'area di 2 ettari ed \u00e8 composta da circa 134 specie (170 esemplari). La collezione \u00e8 stata suddivisa in base all'areale geografico di appartenenza delle unit\u00e0 tassonomiche. Sempre nello stesso periodo \u00e8 stata messa a dimora una collezione di \"Aesculus,\" in cui sono presenti tutte le 16 specie presenti nel mondo.\nIn ultimo, nei primi mesi del 2016, \u00e8 stato messo a dimora il primo nucleo del \"Giardino dei popoli\" in una zona adiacente al Giardino biblico.\nPoliclinico Tor Vergata.\nIl policlinico di Tor Vergata (PTV) era gestito da una fondazione partecipata al 50% dalla Regione Lazio e dall'Universit\u00e0. L'attuale presidente della regione Lazio Nicola Zingaretti ha rinunciato all'indennit\u00e0 di carica di euro prevista e ha portato a termine la trasformazione da fondazione di diritto privato a fondazione IRCCS nel 2015.\nBiblioteche.\nIl sistema bibliotecario dell'universit\u00e0 di Roma \"Tor Vergata\" comprende diverse biblioteche di area e nelle macroaree di giurisprudenza e ingegneria sono presenti anche delle biblioteche dipartimentali.\nBiblioteche di area: biomedica; economica; giuridica; ingegneria; letteraria, storica, filosofica; scientifico tecnologica.\nAltre biblioteche presso: centro studi giuridici latinoamericani; dipartimento di ingegneria civile; ingegneria dell'informazione; villa Mondragone.\nCappella universitaria.\nAll'interno del campus, in via Columbia, esiste una cappella universitaria, realizzata nel 2002 su progetto dell'architetto Vittorio De Feo, con la collaborazione dell'architetto Maria Grazia D'Amelio e dell'ingegnere Franco Maceri. La costruzione contiene numerose citazioni e rimandi al mondo del Barocco Romano, dalle statue degli angeli (copie degli angeli del Bernini situati sul ponte Sant'Angelo) al rivestimento in travertino. La pastorale cattolica universitaria \u00e8 attiva presso le strutture della cappella.\nAltri enti.\nNel territorio dell'ateneo operano altri enti:\nAttivit\u00e0 culturali.\nTeatro.\nNel dicembre 2005 l'Universit\u00e0, d'intesa con l'ex municipio VIII (oggi municipio VI), il comune di Roma, la Regione Lazio e l'ente teatrale italiano, ha partecipato alla nascita del teatro Tor Bella Monaca, istituzione culturale con cui si \u00e8 creata una proficua collaborazione.\nL'Universit\u00e0 fa parte del comitato d'indirizzo della \"casa dei teatri e della drammaturgia contemporanea\", l'ente che oltre al teatro di Tor Bella Monaca gestisce il teatro biblioteca Quarticciolo, il teatro del Lido, il teatro Torlonia, il teatro Elsa Morante nell'omonimo centro culturale al Laurentino 38 e il teatro delle ex-scuderie del Villino Corsini, presso villa Doria Pamphili.\nCoro.\nIl coro d'ateneo \"Claudio Casini\" \u00e8 stato costituito nel 1997.\nAttivit\u00e0 sportive.\nNel 2013 fu inaugurato un campo da golf, chiamato \"garden golf university\", con la collaborazione del Dipartimento di biologia e del corso in scienze motorie; l'ateneo afferisce al CUS Roma Tor Vergata, fondato nel 2015.\nAttivit\u00e0 studentesche.\nL'Universit\u00e0 partecipa alla competizione internazionale studentesca di design ingegneristico Formula SAE dal 2007 tramite il proprio team Scuderia Tor Vergata."}
{"id": "52248", "revid": "767487", "url": "https://it.wikipedia.org/wiki?curid=52248", "title": "Numero di Prandtl", "text": "Il numero di Prandtl (abbreviato spesso con formula_1) \u00e8 un numero adimensionale che esprime il rapporto della diffusivit\u00e0 cinematica rispetto alla diffusivit\u00e0 termica per un fluido viscoso.\nIl suo analogo per lo scambio materiale \u00e8 il numero di Schmidt.\nDefinizione matematica.\n\u00c8 definito come:\ndove (relativamente al fluido in esame):\nFormulazione della definizione matematica.\nL'equazione dell'energia interna pi\u00f9 generale per un corpo continuo \u00e8:\nin cui (relativamente al corpo in esame):\nLe unit\u00e0 di misura sono tutte intese nel Sistema Internazionale.\nIl numero di Prandtl si ottiene adimensionalizzando l'equazione dell'energia di Navier Stokes, ovvero quella per un fluido viscoso. Il corpo continuo che segue la legge di Stokes e la legge di Fourier:\nin cui (relativamente al corpo in esame):\nNel caso di conducibilit\u00e0 uniforme questa diventa:\novvero:\nformula_30,\nin cui (relativamente al fluido in esame):\nAdimensionalizzando ora formula_33 e formula_34 risulta che:\nformula_35,\nperci\u00f2:\nora formula_37 \u00e8 l'adimensionale cercato:\nquindi l'equazione dell'energia di Navier Stokes diventa:\nInterpretazione fisica.\nValori tipici del numero di Prandtl sono:\nUn fluido ideale, per cui valgono le equazioni di Eulero, , per cui il numero di Prandtl non \u00e8 definito per questa classe di fluidi."}
{"id": "52250", "revid": "6923", "url": "https://it.wikipedia.org/wiki?curid=52250", "title": "Nebulosa solare", "text": "L'ipotesi della nebulosa solare (SNDM, acronimo dell'inglese \"Solar Nebular Disk Model\") \u00e8 il modello maggiormente accettato dalla comunit\u00e0 scientifica per spiegare la formazione del sistema solare e, pi\u00f9 in generale, dei pianeti e dei sistemi planetari. Nella sua prima formulazione, l'ipotesi fu proposta nel 1734 da Swedenborg e successivamente ripresa e riadattata da Kant, che riconosce apertamente il suo debito nei confronti di Lucrezio, e Laplace, donde il nome alternativo di \"modello di Kant-Laplace\".\nIl processo di formazione planetaria \u00e8 strettamente legato a quello della formazione stellare, di cui costituisce un sottoprodotto. In accordo con il \"modello standard\" della formazione stellare, la nascita di una stella avviene attraverso il collasso di una nube molecolare, il cui prodotto \u00e8 la protostella. Non appena la stella nascente conclude questa fase e fa ingresso nella pre-sequenza principale, il disco che ne ha mediato l'accrescimento diviene protoplanetario; la sua temperatura diminuisce, permettendo la formazione di piccoli grani di polvere costituiti da roccia (in prevalenza silicati) e ghiacci di varia natura, che a loro volta possono fondersi tra loro per dar luogo a blocchi di diversi chilometri, i planetesimi. Se la massa del disco \u00e8 sufficientemente grande, in un lasso di tempo astronomicamente breve (100\u00a0000\u2013300\u00a0000 anni) i planetesimi possono fondersi tra loro per dar luogo a embrioni planetari, detti protopianeti, i quali, in un arco temporale compreso tra 100 milioni e un miliardo di anni, vanno incontro ad una fase di violente collisioni e fusioni con altri corpi simili; il risultato finale sar\u00e0 la formazione di alcuni pianeti terrestri.\nLa formazione dei giganti gassosi \u00e8 invece un processo pi\u00f9 complicato, che avverrebbe al di l\u00e0 della cosiddetta \"frost line\", regione popolata da un gran numero di protopianeti ghiacciati pi\u00f9 grandi di quelli esclusivamente rocciosi. Non \u00e8 completamente chiaro cosa succeda in seguito alla formazione dei protopianeti ghiacciati; sembra tuttavia che alcuni di questi, in forza delle collisioni, crescano fino a raggiungere una massa di circa 10 masse terrestri \u2013 M\u2295 \u2013, superata la quale si innescherebbe un processo di accrescimento, simile a quello cui \u00e8 andata incontro la stella ma su scala ridotta, a partire dall'idrogeno e dall'elio accumulatisi nelle regioni esterne del disco. Questa fase si conclude con l'esaurimento dei gas disponibili. Successivamente il pianeta subisce, in seguito alle interazioni col disco residuo, un processo di migrazione orbitale, pi\u00f9 o meno accentuato a seconda dell'entit\u00e0 delle interazioni. Si ritiene che i \"giganti ghiacciati\", come Urano e Nettuno, costituiscano dei \"nuclei falliti\", formatisi quando ormai gran parte dei gas erano stati esauriti.\nNon tutte le stelle sono in grado di creare le condizioni necessarie per consentire la formazione di pianeti: infatti, le stelle pi\u00f9 massicce, di classe O e B, emettono una quantit\u00e0 di radiazioni e vento tali da spazzare via completamente ci\u00f2 che resta del disco di accrescimento, disperdendo dunque la materia prima per la formazione di nuovi pianeti.\nStoria.\nL'ipotesi della nebulosa solare fu proposta per la prima volta nel 1734 da Emanuel Swedenborg e fu ripresa e sviluppata nel 1755 da Immanuel Kant, che conosceva bene i lavori di Swedenborg, e formulata indipendentemente da Pierre-Simon Laplace nel 1796. Tuttavia gi\u00e0 Cartesio, nel 1644, aveva proposto una teoria simile, che ipotizzava la presenza di vortici primordiali di materia in contrazione caratterizzati da masse e dimensioni differenti; da uno dei pi\u00f9 grandi ebbe origine il Sole, mentre dai pi\u00f9 piccoli si formarono i pianeti, che a causa della rotazione globale si misero in orbita intorno ad esso.\nL'ipotesi di Kant-Laplace suggerisce che il Sole e i pianeti che gli orbitano attorno abbiano tratto origine tutti da una stessa nebulosa primordiale, la nebulosa solare. La formazione del sistema avrebbe avuto inizio dalla contrazione della nebulosa, che avrebbe determinato un aumento della propria velocit\u00e0 di rotazione, facendo s\u00ec che essa assumesse un aspetto discoidale con un maggiore addensamento di materia in corrispondenza del suo centro, da cui sarebbe nato il proto-Sole. Il resto della materia circumsolare si sarebbe dapprima condensato in anelli, da cui poi avrebbero avuto origine i pianeti.\nSebbene abbia goduto di gran credito nel XIX secolo, l'ipotesi laplaciana non riusciva a spiegare alcune particolarit\u00e0 riscontrate, prima fra tutte la distribuzione del momento angolare tra Sole e pianeti: i pianeti infatti detengono il 99% del momento angolare, mentre il semplice modello della nebulosa prevede una pi\u00f9 \"equa\" distribuzione del momento angolare tra Sole e pianeti; per questa ragione tale modello fu accantonato all'inizio del XX secolo.\nLa caduta del modello di Laplace stimol\u00f2 gli astronomi a ricercare delle valide alternative in grado di sostituirlo. Nel corso del XX secolo furono proposte numerose teorie, tra cui la \"teoria dei planetesimi\" di Thomas Chamberlin e Forest Moulton (1901), il \"modello mareale\" di Jeans (1917), il \"modello dell'accrescimento\" di Otto Schmidt (1944), la \"teoria protoplanetaria\" di William McCrea (1960) e infine la \"teoria della cattura\" di Michael Woolfson. Tuttavia questi modelli spesso non trovarono alcun riscontro osservativo.\nGli insuccessi dei modelli alternativi e l'individuazione nel corso degli ultimi decenni del Novecento di strutture analoghe al disco protosolare attorno ad oggetti stellari giovani portarono alla rivalutazione dell'idea laplaciana. Nel 1978 Andrew Prentice riprese le idee di base del modello di Laplace formulandone una moderna revisione. La nascita dell'attuale teoria della formazione dei sistemi planetari, il \"Solar Nebular Disk Model\" (SNDM), si deve tuttavia all'astronomo sovietico Viktor Safronov, il cui lavoro ha avuto un'influenza duratura sul modo di pensare degli scienziati in merito alla formazione planetaria. Egli, nelle sue opere, formul\u00f2 e risolse la gran parte dei maggiori problemi riscontrabili nella fisica del processo di formazione planetaria. Le idee di Safronov furono in seguito sviluppate nell'opera di George Wetherill, che scopr\u00ec il fenomeno dell\"accrescimento galoppante\".\nNonostante sia stato originariamente applicato solo al sistema solare, il modello della nebulosa \u00e8 stato poi esteso, almeno in via teorica, a tutto l'universo; una sua conferma \u00e8 venuta dalla scoperta, a partire dal 1995, di oltre 4000 pianeti al di fuori del sistema solare nella nostra galassia.\nFase preliminare: la formazione della stella madre e del disco protoplanetario.\nLa nascita della stella.\nCondizione preliminare necessaria perch\u00e9 possa generarsi un sistema planetario \u00e8 la formazione della stella madre. Il modello che attualmente gode di maggior credito presso la comunit\u00e0 astronomica, detto \"modello standard della formazione stellare\", prevede che una stella nasca a partire dal collasso gravitazionale e dalla frammentazione delle porzioni pi\u00f9 dense (dette \"nuclei\") di una nube molecolare e dal successivo accrescimento dell'embrione stellare, originatosi dal collasso dei frammenti, a partire dai materiali presenti nella nube.\nUna tipica nube molecolare gigante possiede una densit\u00e0 dell'ordine delle 100 particelle al cm\u00b3, un diametro di oltre 100 anni luce, una massa superiore al milione di masse solari (M\u2609) e una temperatura media, all'interno, di 10\u00a0K. La nube permane in uno stato di equilibrio dinamico finch\u00e9 l'energia cinetica del gas, che genera una pressione verso l'esterno, e l'energia potenziale della gravit\u00e0, con verso centripeto, si equivalgono. Nel corso dei milioni di anni, tuttavia, i moti turbolenti interni del gas o influenze esterne (esplosioni di supernovae, interazioni tra galassie ecc.) determinano una maggiore suscettibilit\u00e0 al collasso gravitazionale e una frammentazione della nube in porzioni gerarchicamente sempre pi\u00f9 piccole, finch\u00e9 i frammenti non raggiungono una massa stellare. Questi frammenti \"protostellari\" possiedono diametri dell'ordine dei 0,01\u20130,1\u00a0parsec (2\u00a0000\u201320\u00a0000\u00a0unit\u00e0 astronomiche - UA) e una densit\u00e0 di circa 10\u00a0000\u2013100\u00a0000 particelle per cm\u00b3.\nIl collasso iniziale di una nebulosa protostellare di massa solare dura circa 100\u00a0000 anni. Ogni nebulosa possiede all'inizio un certo quantitativo di momento angolare. Il gas presente nelle porzioni pi\u00f9 centrali della nebulosa, il cui momento angolare \u00e8 relativamente basso, va incontro ad una rapida compressione fino a formare un nucleo idrostatico caldo (non in contrazione), contenente solo una piccola frazione della massa complessiva della nebulosa, sul quale precipitano i gas residuati dal primo collasso; questo nucleo costituisce il primitivo embrione della futura stella. Man mano che il collasso prosegue, la velocit\u00e0 di rotazione del materiale in caduta libera incrementa in ossequio al principio di conservazione del momento angolare; di conseguenza il gas della nube non ricade direttamente sul nucleo centrale, ma viene costretto in una struttura discoidale, allineata col piano equatoriale dell'embrione, in cui la materia gradualmente spiraleggia verso il nucleo centrale in fase di accrescimento. Quando questa fase di accrescimento si arresta si ha la formazione della protostella. In questa fase, la protostella e il suo disco di accrescimento sono inosservabili in quanto fortemente oscurati da un inviluppo (o \"envelope\") costituito dai gas e dalle polveri della nube, la cui opacit\u00e0 \u00e8 cos\u00ec elevata da bloccare anche la radiazione millimetrica; alle lunghezze d'onda submillimetriche tali strutture appaiono invece come degli addensamenti brillanti. Gli astrofisici definiscono questa fase evolutiva della protostella come \"classe 0\". Il collasso \u00e8 spesso accompagnato dall'emissione, lungo l'asse di rotazione della protostella, di getti bipolari, frutto forse dell'interazione del disco con le linee di forza del campo magnetico protostellare, che si dipartono dai poli della protostella probabilmente allo scopo di disperdere l'eccesso di momento angolare che altrimenti condurrebbe la protostella alla frammentazione. Tali getti sono spesso osservati nelle regioni di formazione stellare sotto forma di oggetti di Herbig-Haro.\nLa luminosit\u00e0 di una protostella di classe 0 \u00e8 elevata: una protostella di massa solare pu\u00f2 irradiare fino a 100 volte il quantitativo di energia irradiato dal Sole. La principale fonte energetica della protostella \u00e8 il collasso stesso, dato che in questa fase ancora precoce la protostella non fonde idrogeno.\nMan mano che prosegue la caduta verso il disco del materiale dell'inviluppo, esso diviene sempre pi\u00f9 trasparente otticamente, rendendo osservabile l'oggetto stellare giovane dapprima nell'infrarosso lontano, quindi nel visibile. A questo punto, circa 100\u00a0000 anni dopo l'inizio del collasso, la stella inizia a fondere un isotopo dell'idrogeno, il deuterio. L'oggetto diviene cos\u00ec una stella T Tauri ed entra a far parte della classe I. La stella nascente ha gi\u00e0 acquisito gran parte della sua massa definitiva: la massa complessiva del disco e dell'inviluppo residuo non supera il 10\u201320% della massa dell'oggetto centrale.\nCirca un milione di anni dopo l'inviluppo scompare, essendo stato completamente assorbito dal disco, mentre la giovane T Tauri al suo centro diviene ben visibile. La massa del disco intorno ad una T Tauri classica corrisponde a circa l'1\u20133% della massa della giovane stella, e determina un suo ulteriore accrescimento al ritmo di 10\u22127\u201310\u22129 masse solari all'anno; spesso \u00e8 presente una coppia di getti polari perpendicolari al piano del disco. Il processo di accrescimento spiega tutte le particolarit\u00e0 delle T Tauri classiche: intensi flussi (fino al 100% della luminosit\u00e0 della stella) e intense linee di emissione presenti nel suo spettro. La fase di T Tauri classica si conclude dopo una decina di milioni di anni, tempo necessario perch\u00e9 nel nucleo siano raggiunte le condizioni di temperatura e pressione adatte all'innesco della fusione dell'idrogeno pr\u00f2zio; la stella entra cos\u00ec nella sequenza principale.\nDal disco di accrescimento al disco protoplanetario.\nCome si \u00e8 visto, la presenza di un disco circumstellare \u00e8 una conseguenza della necessit\u00e0 della stella in formazione di disperdere l'eccesso di momento angolare; di conseguenza, \u00e8 una struttura che si forma precocemente durante la formazione stellare, ma risulta inosservabile per buona parte delle fasi iniziali per via dell'opacit\u00e0 dei gas e delle polveri circostanti. Il disco di una protostella di classe 0 \u00e8 un tipico disco di accrescimento, massiccio e caldo, con una temperatura che facilmente supera i 400\u00a0K entro 5\u00a0UA e i 1\u00a0000\u00a0K entro 1\u00a0UA. Tali temperature, dovute al riscaldamento determinato dalla dissipazione delle turbolenze viscose interne e dal moto di caduta libera del gas verso il centro, fanno s\u00ec che gli elementi pi\u00f9 volatili, come l'acqua, diversi composti organici e alcune rocce, evaporino, relegandoli nelle regioni pi\u00f9 periferiche del disco e lasciando nelle regioni interne i materiali a pi\u00f9 alto punto di sublimazione, come il ferro.\nIl principale problema nella fisica dei dischi di accrescimento concerne le modalit\u00e0 che conducono alla formazione delle turbolenze e i meccanismi responsabili delle alte viscosit\u00e0 riscontrate. La viscosit\u00e0 turbolenta \u00e8 ritenuta responsabile del trasferimento di massa dall'inviluppo gassoso verso la protostella centrale e del momento angolare verso la periferia del disco; quest'ultima condizione \u00e8 vitale perch\u00e9 l'accrescimento possa proseguire, dal momento che il gas pu\u00f2 accrescere la protostella solo se questa perde gran parte del proprio momento angolare. Il risultato di questo processo \u00e8 la crescita sia della protostella sia del raggio del disco, che pu\u00f2 raggiungere anche 1\u00a0000\u00a0UA se il momento angolare iniziale della nebulosa \u00e8 sufficientemente grande. Vasti dischi sono normalmente osservati in molte regioni di formazione stellare, come la Nebulosa di Orione.\nLa vita dei dischi d'accrescimento \u00e8 di circa 10 milioni di anni. Quando la stella nascente raggiunge la fase di T Tauri classica, il disco diviene pi\u00f9 sottile e si raffredda, permettendo ai materiali meno volatili presenti nelle regioni pi\u00f9 interne, come i silicati, di condensare ed eventualmente cristallizzare, formando dei granuli di polvere grandi 0,1\u20131\u00a0\u00b5m. Il disco diviene cos\u00ec \"protoplanetario\". Il trasferimento della materia dalle regioni pi\u00f9 esterne verso il centro del disco permette ai granuli di nuova formazione di \"mescolarsi\" con quelli preesistenti provenienti dalla periferia, che contengono materia organica e altri materiali volatili. Questo fenomeno spiegherebbe alcune peculiarit\u00e0 nella composizione dei corpi minori del sistema solare, come la presenza di residui di polvere interstellare nei meteoriti pi\u00f9 antichi e inclusioni refrattarie nelle comete.\nL'instabilit\u00e0 gravitazionale del disco pu\u00f2 determinarne la frammentazione in cospicui ammassi, i pi\u00f9 densi dei quali possono collassare, determinando la rapida formazione (si stima in circa 1\u00a0000 anni) di alcuni giganti gassosi o persino nane brune. Sembra per\u00f2 che questo meccanismo di formazione planetaria sia appannaggio solamente dei dischi pi\u00f9 massicci (0,3 M\u2609, per raffronto in media i dischi hanno una massa di 0,01\u20130,03 M\u2609); dal momento che dischi con simili masse sono rari, tale meccanismo risulta alquanto infrequente.\nDal momento che i planetesimi sono estremamente numerosi e ampiamente distribuiti lungo il disco, alcuni di questi non partecipano alla formazione di pianeti. Oggi si ritiene che gli asteroidi e le comete costituiscano ci\u00f2 che resta di antichi planetesimi frammentatisi a causa delle numerose collisioni succedutesi nel tempo.\nDiversi possono essere i motivi che conducono alla scomparsa dei dischi protoplanetari: il loro assorbimento da parte della stella madre che si accresce o l'espulsione di materiale tramite i getti bipolari; l'effetto Poynting-Robertson; come conseguenza della fotoevaporazione da parte della radiazione UV emessa dalla stella centrale durante la fase di T Tauri o da stelle vicine. Il gas della porzione centrale pu\u00f2 inoltre andare ad accrescere i pianeti in formazione oppure essere espulso da questi, mentre le polveri pi\u00f9 leggere vengono spazzate via dalla pressione di radiazione della stella centrale. Il risultato finale sar\u00e0 o la formazione di un sistema planetario o di un disco di detriti residui, oppure non ne rimarr\u00e0 nulla, nell'eventualit\u00e0 che non sia stata possibile la formazione di planetesimi.\nFasi della formazione dei pianeti.\nRiorganizzazione del disco protoplanetario e formazione dei planetesimi.\nLe particelle di polvere interagiscono con i gas presenti nel disco; i grani pi\u00f9 grandi del millimetro orbitano attorno alla stella ad una velocit\u00e0 superiore al gas, il quale esercita un effetto di frenamento che li costringe a percorrere un'orbita a spirale verso il centro del disco. Man mano che procedono verso il centro, i granuli di polvere si riscaldano e, giunti in corrispondenza di un preciso punto del sistema, la coltre di ghiaccio d'acqua che li riveste sublima. La regione in cui ci\u00f2 avviene prende il nome di \"frost line\" o \"limite della neve\" e delimita il sistema in una regione interna, ove prevalgono le rocce, e una regione esterna, in cui invece si ha una prevalenza di materiali volatili allo stato solido.\nIn corrispondenza della \"frost line\" le molecole d'acqua tendono ad accumularsi sui grani; si hanno cos\u00ec delle ripercussioni nelle propriet\u00e0 dei gas, che determinano un abbassamento della pressione che viene compensato da un incremento della velocit\u00e0 di rotazione del gas. I grani di polvere in questo modo non subiscono pi\u00f9 un rallentamento, bens\u00ec un'accelerazione che ne rallenta la ricaduta verso il centro del sistema. Ci\u00f2 determina un progressivo accumulo delle polveri in corrispondenza della \"frost line\", che favorisce le collisioni tra i granuli e la formazione di corpi di dimensioni maggiori, fino ad alcuni centimetri, alcuni dei quali proseguono nella loro avanzata verso le regioni interne del disco. Segni di questa fase si osservano analizzando all'infrarosso lo spettro del disco. Ulteriori processi di aggregazione conducono alla formazione di blocchi rocciosi di dimensioni dell'ordine del chilometro, i planetesimi, considerati i \"mattoni\" dei futuri pianeti.\nAlcune recenti teorie ritengono improbabile che i planetesimi possano formarsi dalla collisione di pochi corpi di grandi dimensioni, per via del fatto che possiederebbero campi gravitazionali esigui e le interazioni elettrostatiche perderebbero di valore per corpi di dimensioni superiori a pochi centimetri. Per tale ragione, sarebbe pi\u00f9 probabile che i planetesimi si formino dalla coalescenza di tanti piccoli corpi spinti dalla loro stessa gravit\u00e0, simulando un collasso gravitazionale in piccola scala.\nFormazione dei protopianeti.\nIn seguito alla loro formazione, i planetesimi vanno incontro ad un processo noto come \"accrescimento galoppante\" (in inglese \"runaway accretion\"), cos\u00ec detto perch\u00e9 il tasso di crescita della massa \u00e8 proporzionale a , dove R ed M sono rispettivamente il raggio e la massa del corpo in crescita. Dal momento che la velocit\u00e0 di accrescimento aumenta all'aumentare della massa, i corpi di dimensioni maggiori crescono pi\u00f9 rapidamente e a spese dei corpi pi\u00f9 piccoli. Questa fase dura tra i 10\u00a0000 e i 100\u00a0000 anni e si conclude quando i corpi di dimensioni maggiori raggiungono circa i 1\u00a0000\u00a0km di diametro. Il progressivo rallentamento della velocit\u00e0 di accrescimento \u00e8 determinato dalle perturbazioni gravitazionali esercitate dai corpi pi\u00f9 grandi sui restanti planetesimi, causando in aggiunta l'arresto della crescita dei corpi pi\u00f9 piccoli.\nLa fase successiva \u00e8 l\"accrescimento oligarchico\" (\"oligarchic accretion\") e deve il suo nome al fatto che il disco interno appare dominato da poche centinaia di corpi di grandi dimensioni (soprannominati \"oligarchi\") che continuano lentamente ad accrescere inglobando planetesimi; il termine \"oligarchi\" \u00e8 giustificato anche dal fatto che nessun altro corpo eccetto loro pu\u00f2 continuare ad accrescere la propria massa. In questa fase la velocit\u00e0 di accrescimento \u00e8 proporzionale a R2, che deriva dalla sezione dell'oligarca; il tasso di accrescimento specifico \u00e8 proporzionale a e diminuisce all'aumentare della massa dell'oggetto, permettendo agli oligarchi pi\u00f9 piccoli di raggiungere i pi\u00f9 grandi. Gli oligarchi sono mantenuti ad una distanza di circa l'uno dall'altro dall'influenza gravitazionale dei planetesimi residui, mentre eccentricit\u00e0 ed inclinazioni orbitali permangono piccole. Gli oligarchi continuano a crescere finch\u00e9 vi \u00e8 disponibilit\u00e0 di planetesimi nelle loro vicinanze; accade talvolta che oligarchi vicini si fondano. La massa finale di un oligarca dipende dalla distanza dalla stella centrale e dalla densit\u00e0 di planetesimi nelle vicinanze e prende il nome di \"massa di isolamento\". Il risultato della fase oligarchica \u00e8 la formazione di circa 100 corpi di massa compresa tra quella della Luna e quella di Marte, uniformemente sparsi a circa . Si ritiene che questi corpi risiedano all'interno di lacune del disco e che siano separati gli uni dagli altri da sottili anelli di planetesimi residui. Questa fase durerebbe poche centinaia di migliaia di anni e porta alla formazione di un certo numero di embrioni planetari, o protopianeti.\nPianeti gassosi.\nLa formazione dei giganti gassosi \u00e8 un problema di rilievo nelle scienze planetarie. Due teorie in proposito sono state formulate nell'ambito del modello della nebulosa solare. La prima, il \"modello dell'instabilit\u00e0 del disco\" (\"disk instability model\"), prevede che i giganti gassosi si formino a partire dalla frammentazione, sotto l'azione della gravit\u00e0, di dischi protoplanetari massicci (si veda anche il paragrafo Dal disco di accrescimento al disco protoplanetario), dai quali possono avere origine anche delle nane brune, considerate una via di mezzo tra pianeti e stelle. Il secondo modello proposto \u00e8 il \"modello dell'accrescimento del nucleo\" (\"core accretion model\") o \"modello dell'instabilit\u00e0 dei nuclei\" (\"nucleated instability model\"); quest'ultimo sembra essere il modello pi\u00f9 attendibile, dal momento che spiega come si formino dei giganti gassosi a partire da dischi relativamente poco massicci (&lt;0,1 M\u2299). In questo modello la formazione dei pianeti giganti \u00e8 suddivisa in due fasi: a) accrescimento di un nucleo di circa 10 M\u2295; b) accrescimento del gas sul nucleo a partire dai gas del disco protoplanetario.\nSi ritiene che la formazione del nucleo di un gigante gassoso proceda grossomodo come la formazione dei pianeti terrestri: i planetesimi vanno incontro ad una fase di accrescimento galoppante cui segue una fase di accrescimento oligarchico; le ipotesi non prevedono una fase di fusione, a causa della bassa probabilit\u00e0 di collisione tra i protopianeti nelle regioni esterne del sistema planetario. Un'altra differenza \u00e8 costituita dalla composizione dei planetesimi: infatti, i planetesimi da cui avranno origine i giganti gassosi si formano al di l\u00e0 della \"frost line\" e sono costituiti principalmente da ghiacci, con un rapporto ghiaccio:roccia di 4:1. La \"frost line\" riveste una grande importanza nella genesi dei pianeti gassosi, dal momento che agisce da barriera provocando un rapido accumulo di materia appena al di l\u00e0 di essa.\nI modelli mostrano tuttavia che dai dischi meno massicci, in grado comunque di dar luogo a pianeti terrestri, possono formarsi solamente dei nuclei di 1\u20132 M\u2295 a 5 UA dalla stella (distanza simile a quella che separa Giove dal Sole nel sistema solare) nell'arco di 10 milioni di anni, tempo che rappresenta la durata media dei dischi attorno a stelle simili al Sole. Diverse soluzioni sono state proposte per spiegare la formazione di nuclei di 10 M\u2295: un incremento della massa del disco (almeno dieci volte); migrazione dei protopianeti, che consente a questi di aggregare molti pi\u00f9 planetesimi; infine incremento del tasso di accrescimento in seguito all'innescarsi di fenomeni di resistenza fluidodinamica negli involucri gassosi degli embrioni planetari. La combinazione di alcune delle soluzioni appena proposte pu\u00f2 spiegare la formazione dei nuclei da cui hanno avuto origine pianeti come Giove e Saturno; la formazione di pianeti simili a Urano e Nettuno \u00e8 invece pi\u00f9 problematica, dal momento che nessuna teoria \u00e8 stata in grado di spiegare la formazione \"in situ\" dei loro nuclei ad una distanza media dalla stella di 20\u201330 UA. Per risolvere la questione si \u00e8 ipotizzato che i loro nuclei inizialmente si siano formati nella regione di Giove e Saturno e che successivamente, in seguito alle interazioni gravitazionali, siano stati sospinti pi\u00f9 esternamente fino alle loro attuali orbite.\nRaggiunta una massa sufficiente (5\u201310 M\u2295), i nuclei iniziano a sottrarre i gas residui dal disco. Il processo prosegue inizialmente a regime ridotto, fino al raggiungimento di circa 30 M\u2295 in pochi milioni di anni; quindi il tasso di accrescimento subisce una forte accelerazione (accrescimento galoppante o \"runaway accretion\"), che porta ad accumulare il restante 90% della massa definitiva del pianeta in circa 10\u00a0000 anni. L'accrescimento del gas si arresta all'esaurimento della materia prima, il che avviene quando una lacuna si apre nel disco protoplanetario. Stando a questo modello, i \"giganti ghiacciati\" (ovvero Urano e Nettuno) costituiscono dei \"nuclei falliti\", che hanno iniziato ad accrescere il gas troppo tardi, quando era in gran parte gi\u00e0 stato o incorporato dagli altri due pianeti o espulso dal sistema a causa del vento solare.\nLa fase successiva all'accrescimento galoppante \u00e8 caratterizzata dalla migrazione dei pianeti neoformati e da una continua ma pi\u00f9 lenta aggregazione di una quota ridotta di gas. La migrazione \u00e8 causata dalle interazioni tra i pianeti e il disco residuo, il cui attrito determina un decadimento dell'orbita, che spesso porta a un enorme avvicinamento del pianeta alla stella, come nel caso dei pianeti gioviani caldi (\"Giovi caldi\" o \"Hot Jupiters\"), giganti gassosi che orbitano ad una distanza ridotta dalla loro stella (spesso molto inferiore a quella che separa Mercurio dal Sole).\nI giganti gassosi esercitano un'ulteriore influenza sulla regione prospiciente dei pianeti rocciosi: le orbite degli embrioni di questi ultimi possono raggiungere eccentricit\u00e0 cos\u00ec elevate da favorire un loro incontro ravvicinato con un pianeta gassoso ed eventualmente, a causa dell'effetto fionda gravitazionale, da determinarne l'espulsione dal sistema planetario; qualora tutti i protopianeti rocciosi andassero incontro a tale destino non si former\u00e0 alcun pianeta di questo tipo. Una conseguenza di una tale situazione \u00e8 che permane un alto numero di planetesimi, dal momento che i giganti gassosi sono incapaci di assorbirli tutti senza l'aiuto dei protopianeti rocciosi. La massa complessiva dei planetesimi rimanenti \u00e8 comunque relativamente esigua, dal momento che l'azione combinata degli embrioni dei pianeti rocciosi (prima che siano espulsi) e dei pianeti giganti \u00e8 abbastanza intensa da rimuovere il 99% degli oggetti pi\u00f9 piccoli. Tale regione potr\u00e0 successivamente evolversi fino a formare una cintura asteroidale analoga alla fascia principale del sistema solare, collocata tra 2 e 4\u00a0UA dal Sole.\nCirca il 25% degli \"Hot Jupiters\" conosciuti, come WASP-17 b, sembra possedere un'orbita retrograda rispetto al verso di rotazione della stella madre. Le ragioni di tale fenomeno sono state spiegate tramite simulazioni computerizzate in cui vengono prese in considerazione le perturbazioni gravitazionali che un pianeta posto in un'orbita esterna esercita su un pianeta pi\u00f9 interno ma comunque localizzato ai margini della \"frost line\". Tali perturbazioni sono deboli ma si sommano lungo un arco temporale molto lungo, determinando due sostanziali modificazioni: da una parte, l'accentuazione del decadimento dell'orbita del pianeta pi\u00f9 interno, che diviene molto stretta; dall'altra, l'inversione del verso di rivoluzione; quest'ultimo fenomeno si verifica perch\u00e9 tra le due orbite si ha uno scambio di momento angolare e, in aggiunta, il pianeta interno perde ulteriore energia in seguito alle interazioni mareali con la stella.\nPianeti rocciosi.\nI pianeti rocciosi si formano nella porzione pi\u00f9 interna del disco protoplanetario, internamente alla \"frost line\", dove la temperatura \u00e8 abbastanza alta da evitare la condensazione dei materiali volatili (come l'acqua), determinando dunque dapprima la formazione di granuli di polvere rocciosa e quindi la formazione di planetesimi rocciosi. Per una stella simile al Sole, si ritiene che simili condizioni si verifichino nelle 3\u20134\u00a0UA pi\u00f9 interne del disco.\nDopo le fasi di accrescimento galoppante e crescita oligarchica, si ha la formazione di un esiguo numero di protopianeti con una massa di isolamento che arriva a 0,1 masse terrestri M\u2295 (equivalente alla massa di Marte). Successivamente i protopianeti pi\u00f9 massicci iniziano a perturbarsi l'un l'altro facendo s\u00ec che le loro orbite divengano caotiche; ha cos\u00ec inizio la fase finale della formazione dei pianeti rocciosi, che prende il nome di \"fase di fusione\" (\"merger stage\"). Durante questa fase i protopianeti espellono i restanti planetesimi e collidono vicendevolmente, andando a formare, nel corso di 10\u2013100 milioni di anni, un numero limitato di corpi di massa terrestre, secondo le simulazioni tra 2 e 5. Nel sistema solare, il risultato di questa fase pu\u00f2 essere rappresentato dalla Terra e da Venere: si stima che la formazione di entrambi i pianeti abbia richiesto la fusione di circa 10\u201320 protopianeti, mentre un numero pressoch\u00e9 uguale di protopianeti sarebbe stato espulso dal sistema; Marte e Mercurio invece potrebbero essere dei protopianeti minori sopravvissuti alla formazione degli altri due pianeti. Dopo aver terminato questa fase di fusione, i pianeti rocciosi si stabiliscono in orbite pi\u00f9 o meno stabili, il che spiega come mai certi sistemi, quale quello individuato intorno a Kepler-11, risultino molto compatti.\nLa formazione delle super Terre, pianeti rocciosi di massa compresa tra 1,9 e 10 M\u2295, avverrebbe secondo modalit\u00e0 simili, soprattutto per quanto riguarda le super Terre povere d'acqua; le ipotetiche super Terre ricche in acqua, i cosiddetti \"pianeti oceano\", si formerebbero invece al di l\u00e0 della \"frost line\", come accade per i giganti gassosi, ma la loro massa sarebbe insufficiente ad attrarre le cospicue quantit\u00e0 di gas che caratterizzano i pianeti giganti.\nUna grande influenza sulla formazione dei pianeti rocciosi \u00e8 esercitata da eventuali giganti gassosi presenti nel sistema. La presenza di pianeti giganti tende infatti ad incrementare l'eccentricit\u00e0 e l'inclinazione dei planetesimi e dei protopianeti presenti internamente alla \"frost line\"; d'altro canto per\u00f2, se si formano troppo precocemente, possono rallentare o impedire l'accrescimento di pianeti pi\u00f9 interni. Se invece si formano quasi al termine della fase oligarchica, come sembra sia accaduto nel sistema solare, influenzeranno la fusione degli embrioni planetari rendendola pi\u00f9 violenta: il risultato sar\u00e0 la formazione di un numero inferiore pianeti rocciosi ma pi\u00f9 massicci. Inoltre, le dimensioni della zona dei pianeti rocciosi risulter\u00e0 pi\u00f9 compatta, dal momento che essi si formeranno pi\u00f9 vicini alla stella centrale. Si ritiene che nel sistema solare l'influenza dei pianeti giganti, in particolare Giove, sia stata limitata dal momento che essi sono abbastanza lontani dai pianeti terrestri.\nMigrazione e assestamento delle orbite.\nUna volta formati, i pianeti vanno incontro ad una riorganizzazione delle orbite fino al raggiungimento di una configurazione stabile nel tempo. Perch\u00e9 ci\u00f2 possa verificarsi, spesso i pianeti sono costretti a migrare, vale a dire subire un cambiamento di alcuni parametri orbitali, in particolare del semiasse maggiore.\nSono descritti due tipi di migrazione orbitale. La \"migrazione di tipo I\" coinvolge i pianeti rocciosi, i quali emettono delle \"onde di densit\u00e0 a spirale\" mentre si muovono all'interno del disco residuo. Il verificarsi di uno squilibrio nella forza delle interazioni tra il gas e le onde anteriormente e posteriormente al pianeta, con queste ultime che esercitano una forza di torsione maggiore, determina una perdita di momento angolare da parte dell'oggetto e una sua conseguente rapida migrazione verso l'interno. La \"migrazione di tipo II\" vede coinvolti invece i giganti gassosi, capaci di aprire delle lacune all'interno del disco in grado di arrestare una migrazione secondo il primo tipo. Tuttavia, l'afflusso di materiale del disco nella lacuna determina comunque una perdita di momento angolare, che causa un ulteriore decadimento dell'orbita e della lacuna. Questa fase si conclude quando il disco scompare oppure quando i pianeti migranti hanno raggiunto il bordo interno del disco, come nel caso dei pianeti gioviani caldi.\nIn seguito, dopo la dissipazione di ci\u00f2 che resta del disco protoplanetario, i pianeti, e in particolare i giganti gassosi, interagiscono tra loro causando delle modificazioni nei parametri orbitali; una delle conseguenze del fenomeno \u00e8 il cosiddetto \"scattering gravitazionale\", che determina un allargamento delle orbite. Un fenomeno simile sarebbe avvenuto nel sistema solare ed \u00e8 descritto dal modello di Nizza: originariamente, i pianeti esterni del sistema solare percorrevano orbite pi\u00f9 vicine al Sole, con raggi compresi tra ~5,5 e ~17 UA; al di l\u00e0 del pianeta pi\u00f9 esterno si estendeva una vasta e densa cintura di planetesimi fino a circa 35 UA. Dopo alcune centinaia di milioni di anni di lenta e graduale migrazione, i due giganti pi\u00f9 interni, Giove e Saturno, si assestarono in una risonanza orbitale 2:1; l'instaurarsi di questo fenomeno ha comportato un aumento delle loro eccentricit\u00e0 orbitali, destabilizzando l'intero sistema planetario: l'arrangiamento delle orbite planetarie si \u00e8 alterato con drammatica rapidit\u00e0. Giove ha spinto Saturno verso l'esterno, nella sua attuale posizione; questa ricollocazione ha causato delle mutue interazioni gravitazionali tra il pianeta e i due giganti ghiacciati, costretti ad assumere orbite pi\u00f9 eccentriche. In questo modo i due pianeti si sono addentrati nella cintura planetesimale esterna, scambiandosi di posizione e perturbando violentemente le orbite di milioni di planetesimi, scagliandoli via dalla cintura; si stima che in questo modo il disco esterno abbia perso il 99% della sua massa iniziale. Alcuni dei planetesimi scagliati via dai giganti ghiacciati sono stati sospinti nel sistema solare interno, provocando un incremento degli impatti nei pianeti rocciosi, il cosiddetto intenso bombardamento tardivo. La migrazione dei pianeti pi\u00f9 esterni e le interazioni con Giove spiegano le caratteristiche delle regioni pi\u00f9 esterne del sistema solare: secondo il modello, gli oggetti costretti da Giove in orbite altamente ellittiche andarono a formare la nube di Oort, serbatoio della gran parte delle comete del sistema solare, mentre gli oggetti vincolati da Nettuno durante la sua migrazione andarono a costituire l'attuale cintura di Kuiper e il disco diffuso.\nSignificato di \"accrescimento\".\nNell'accezione primaria, il termine \"accrescimento\" identifica il processo che porta all'incremento di massa di un corpo celeste che, per gravit\u00e0, attira su di s\u00e9 il materiale gassoso circostante che, in seguito al principio di conservazione del momento angolare, andr\u00e0 a disporsi in un disco circumstellare. Talvolta al disco protoplanetario ci si riferisce come \"disco di accrescimento\", perch\u00e9 anche se la stella nascente si trova ormai nella fase di T Tauri il materiale gassoso pu\u00f2 ancora precipitare su di essa dal bordo pi\u00f9 interno del disco contribuendo ad incrementarne ulteriormente la massa. L'utilizzo del termine \"disco di accrescimento\" al posto di \"disco protoplanetario\" \u00e8 quindi frequente causa di confusione tra questa prima accezione e il processo di accrescimento planetario: in quest'ultimo contesto, per \"accrescimento\" si intende il processo che a partire dai granuli di polvere e ghiaccio, che orbitano attorno nel disco circumstellare alla stella in formazione, conduce alla loro graduale fusione nei planetesimi e da questi, in seguito a plurime collisioni, porta alla formazione dei protopianeti.\nInoltre, i giganti gassosi stessi, durante la loro formazione, attraversano una fase di accrescimento inteso nel significato primario del termine, ovvero le nubi di idrogeno ed elio catturate dal protopianeta si contraggono e si schiacciano andando a formare un vero e proprio disco di accrescimento, da cui poi potr\u00e0 residuare un sistema di satelliti.\nQuestioni aperte.\nNumerose questioni sulla fisica dei dischi di accrescimento/protoplanetari sono ancora in attesa di risposta, la pi\u00f9 importante delle quali concerne le modalit\u00e0 che consentono alla materia in accrescimento sulla protostella di perdere il suo eccesso di momento angolare; sembra che questa grandezza fisica sia trasportata verso le porzioni pi\u00f9 esterne del disco, ma i precisi meccanismi non sono ancora ben compresi. Inoltre \u00e8 ancora poco noto il processo o i processi che conducono alla scomparsa del disco.\nLa formazione dei planetesimi \u00e8 un'altra importante questione irrisolta, per il fatto che il semplice accumulo delle polveri diviene inefficace quando le particelle di polvere divengono pi\u00f9 grandi. Una possibile spiegazione \u00e8 fornita dall'instabilit\u00e0 gravitazionale. Particelle di diversi centimetri di diametro o pi\u00f9 grandi vanno a costituire, all'interno del piano del disco, un sottile ma denso strato dello spessore di circa 100\u00a0km; tale accumulo \u00e8 per\u00f2 gravitazionalmente instabile e pronto a frammentarsi in numerosi ammassi pi\u00f9 piccoli che a loro volta possono collassare per formare i planetesimi. Questo meccanismo sembra fornire una spiegazione sul perch\u00e9 certe stelle possiedano una corte di pianeti, mentre altre non presentano nemmeno dischi residui.\nUn'altra questione aperta riguarda la formazione dei giganti gassosi: le teorie attuali non sono in grado di spiegare esaurientemente in che modo i loro nuclei si formano cos\u00ec velocemente da accumulare in breve tempo quantit\u00e0 significative di gas dal disco in fase di dissolvimento: la durata media dei dischi, inferiore a 107\u00a0anni, sembra assai pi\u00f9 breve del tempo necessario per la formazione dei nuclei. Un altro problema riguardante i giganti gassosi \u00e8 la loro migrazione: alcune simulazioni mostrano che le interazioni con il disco causerebbero uno spostamento verso l'interno troppo rapido, tale da perturbare le orbite degli eventuali pianeti rocciosi in formazione.\nCuriosit\u00e0.\nRudolf Steiner nella sua \"Scienza dello Spirito\" parla dell\u2019evoluzione spirituale della Terra ipotizzando un\u2019evoluzione simile a quella ipotizzata da Kant e Laplace, con la differenza che la nube primordiale non era costituita di gas ma di calore. Inoltre quel moto gravitazionale che avrebbe poi distaccato e aggregato i primi pianeti sarebbe sorto a causa dell\u2019azione delle gerarchie spirituali. La teoria in s\u00e9, secondo Steiner, proverrebbe dalle scuole occulte del Medioevo."}
{"id": "52251", "revid": "1745361", "url": "https://it.wikipedia.org/wiki?curid=52251", "title": "Sincronicit\u00e0", "text": "La sincronicit\u00e0 \u00e8 un concetto introdotto dallo psicoanalista Carl Gustav Jung nel 1950, definito come \u00abun principio di nessi acausali\u00bb che consiste in un legame tra due eventi che avvengono in contemporanea, connessi tra loro, ma non in maniera causale, cio\u00e8 non in modo tale che l'uno influisca materialmente sull'altro; essi apparterrebbero piuttosto a un medesimo contesto o contenuto significativo, come due orologi che siano stati sincronizzati su una stessa ora.\nEtimologia e differenza con la causalit\u00e0.\nLa parola sincronicit\u00e0 deriva dalle radici greche \"syn\" (\"con\", che segna l'idea di riunione) e \"khronos\" (\"ora\"): riunione nel tempo, simultaneit\u00e0.\nJung in particolare definisce la sincronicit\u00e0 in questo modo:\nMarie-Louise von Franz spiega chiaramente la distinzione tra una coincidenza e la sincronicit\u00e0 facendo l'esempio di un dirigibile che esplode davanti a noi mentre ci si soffia il naso. In questo caso si ha una coincidenza, ma se si compra un vestito blu, e per errore, il negoziante ne manda a casa uno nero proprio il giorno in cui muore una persona cara, in questo caso siamo in presenza di una coincidenza significativa perch\u00e9 i due eventi sono collegati dal significato simbolico che la nostra societ\u00e0 attribuisce al colore nero.\nStoria del concetto.\nEpoca antica.\nPur essendo un termine coniato di recente, il concetto junghiano di sincronicit\u00e0 ha un'origine rintracciabile nella tradizione filosofica del neoplatonismo. Gi\u00e0 Platone sosteneva l'esistenza di una realt\u00e0 intelligente, le idee, che formano e indirizzano quella materiale, in maniera tale che i fenomeni della natura risultano collegati tra loro da una legge superiore che egli denominava dialettica. La correlazione tra bianco e nero, ad esempio, va ricercata nella loro comune Idea di Colore.\nLa presenza del divino nelle vicende del mondo venne intesa successivamente dagli stoici come \u03c3\u03c5\u03bd-\u03c0\u03b1\u03b8\u03b5\u03af\u03b1 (\"syn-path\u00e8ia\"), in virt\u00f9 della quale essi ritenevano che qualsiasi evento, anche minimo o assai distante, si ripercuotesse su ogni altro, in contrapposizione alla concezione puramente meccanicista degli epicurei. Sar\u00e0 quindi con Plotino che si prefigura una spiegazione sincronica dei fenomeni naturali con la nozione di Anima del mondo, che rappresenta il principio unificante della natura, regolato da intime connessioni tra le sue parti, come un organismo da cui prendono forma i singoli esseri viventi; questi ultimi, pur articolandosi e differenziandosi ognuno secondo le proprie specificit\u00e0 individuali, risultano tuttavia legati tra loro da una tale comune Anima universale. Secondo Plotino quindi,\nChe esistesse una corrispondenza tra l'Uno e i molti, lo spirito e la materia, macrocosmo e microcosmo, era del resto convinzione delle arti divinatorie come l'astrologia, l'oniromanzia (interpretazione dei sogni), o quelle dell'antica Roma che ad esempio studiavano il volo degli uccelli per trarne \"auspicia\", ovvero segni divini dedotti in una maniera non causale ma appunto sincronica, cio\u00e8 basata sull'analogia simbolica con un determinato modello o archetipo.\nL'umanista Marsilio Ficino nel Rinascimento si preoccup\u00f2 di spiegare, nella \"Disputatio contra iudicia astrologorum\" (1477), sulla base della dottrina plotiniana, come l'astrologia vada intesa non come capacit\u00e0 degli astri di esercitare un influsso causale sugli eventi umani, bens\u00ec come una forma di consonanza tra questi e la posizione dei pianeti, i quali si limitano cio\u00e8 a descrivere quel che accade, allo stesso modo in cui il volo degli uccelli presso i Romani era ritenuto portatore di un significato. Per Ficino, attribuire agli astri un influsso deterministico sarebbe come affermare che gli uccelli agiscano causalmente sull'uomo. Quella di Ficino \u00e8 invece una concezione astrologica basata sulla corrispondenza e l'interdipendenza di ogni parte dell'universo, da leggere e interpretare secondo l'esperienza psicologica dell'anima, alla quale \u00e8 attribuita dunque una centralit\u00e0 particolare, precorritrice delle nozioni junghiane di sincronicit\u00e0 e inconscio collettivo.\nL'epoca moderna fino a Jung.\nAnche il neoplatonico Leibniz parlava di un'armonia prestabilita, grazie alla quale le diverse monadi di cui \u00e8 composto l'universo, che non comunicano tra loro \u00abnon avendo porte o finestre\u00bb, e neppure possono agire causalmente l'una sull'altra, sono per\u00f2 tutte sincronizzate come tanti orologi che segnino la stessa ora, cos\u00ec che il loro agire sembra essere, solo apparentemente, di tipo causale.\nUn importante contributo, successivamente ripreso anche da Jung, riguarda il testo \"Speculazione trascendente sull'apparente disegno intenzionale nel destino dell'individuo\" di Arthur Schopenhauer in cui il filosofo analizza la tendenza finalistica degli eventi.\nSempre nello stesso testo, il filosofo parla del legame tra gli eventi naturali e un'interpretazione individuale in cui vi sia un significato:\nPaul Kammerer, uno zoologo austriaco, \u00e8 stato il primo scienziato moderno (prima di Jung) a considerare le coincidenze in una prospettiva non meccanicistica, con la \"ripetizione dei casi\", secondo di una legge di serialit\u00e0, accanto alla causalit\u00e0 e alla finalit\u00e0. Nel 1900 e per diversi anni, ha preso nota delle coincidenze. Egli ha descritto l'universo come un \"mosaico mondo, che, nonostante le iniziative e i riarrangiamenti costanti, mira a riunire le cose simili.\" Scopr\u00ec (o invent\u00f2) la famosa \"legge della serie\", che d\u00e0 il titolo al suo libro \"Das Gesetz der Serie\" (1919). \u00abCi sono nell'universo - dice Kammerer - un principio fondamentale, una forza che tende verso l'unit\u00e0. Questa forza universale agisce selettivamente al gruppo simile nello spazio e nel tempo.\u00bb Ad esempio, nel 1915, due soldati sono stati ricoverati separatamente all'ospedale militare di Katowice in Boemia. Entrambi avevano 19 anni, soffrivano di polmonite, erano nati in Slesia, erano stati volontari come personale dei treni e si chiamavano Franz Richter.\nIl concetto di sincronicit\u00e0 appare per la prima volta il 18 novembre 1928 nel verbale del seminario sull'analisi dei sogni. Nel 1934, uno dei suoi pazienti aveva visto in sogno un'aquila che mangiava le proprie piume, poi, qualche tempo dopo, Jung, al British Museum, aveva scoperto un manoscritto alchemico attribuito a Ripley, che rappresentava un'aquila che mangiava le proprie piume. Ci\u00f2 appare in una lettera al fisico Pascual Jordan, del 10 novembre 1934.\nJung approfondisce il lavoro di Kammerer, con l'aiuto del fisico Wolfgang Ernst Pauli, uno dei fondatori della meccanica quantistica tra il 1923 e il 1929, Premio Nobel per la Fisica nel 1945. Pauli seguita dal 1931 al 1934, un trattamento analitico con un'allieva di Jung. Nel 1932, vide Jung ogni luned\u00ec per discutere i suoi sogni, studiati da Jung poi in \"Psicologia e alchimia\". Per Jung le sincronicit\u00e0 sono l'espressione di \u00abatti creativi nel tempo\u00bb che manifestano una tendenza naturale alla \"creatio continua\", una \"creatio\" che esprime un ordine psichico archetipico.\nJoseph Banks Rhine, il fondatore della parapsicologia, aveva ideato la nozione di percezione extrasensoriale (ESP), su basi statistiche. Nel 1940 ha inviato una copia del suo libro \"Percezione Extra sensoriale\" (1934) a Carl Jung e ha iniziato una corrispondenza regolare con lui.. Nel 1948, Jung ha scritto una prefazione all'edizione inglese del \"I Ching (Il Libro dei Mutamenti)\". Conosceva il libro del suo amico Richard Wilhelm dal 1920 e praticava \"l'arte oracolare\" basata sull'interpretazione dei 64 esagrammi. Nel 1950, ha selezionato quattro donne astrologhe, tra cui la figlia Gret Baumann-Jung, per esaminare lo stato di sincronicit\u00e0 tra cielo e gli eventi, in particolare tra le congiunzioni Sole/Luna o Marte/Venere e i matrimoni.\nJung tiene una conferenza sulla sincronicit\u00e0 nel 1950, ad Ascona: \"Sulla sincronicit\u00e0\". Egli dedica un intero libro al concetto: \"La sincronicit\u00e0, principio dei nessi acausali\" (1952), pubblicato nel suo libro \"Naturerkl\u00e4rung und Psyche\" (1952), con uno studio di Pauli su Keplero.\nL'eredit\u00e0 junghiana: Marie von Franz.\nMarie-Louise Von Franz, allieva di Jung ha spostato ancora avanti gli studi sul fenomeno. Secondo la studiosa i fenomeni sincronici, non essendo legati ad eventi causali non sono prevedibili, tuttavia essi si manifestano soprattutto nei casi di forte eccitazione psichica come la morte di una persona o un grande amore: \u00ab... in tutte quelle situazioni profondamente perturbanti in cui \u00e8 sempre costellato un archetipo o lo strato archetipico dell'incontro, gli eventi sincronicistici possono, non debbono, verificarsi, e ci\u00f2 accade molto pi\u00f9 spesso di quanto si supponga.\u00bb\nLa von Franz quindi postula l'esistenza di un universo virtuale che \u00e8 sia psichico e materiale chiamato \"unus mundus\" (dal latino: il mondo uno): \u00ab[Il principio di sincronicit\u00e0] definito come coincidenza significativa [scrive Jung in \"Mysterium Conjunctionis\"] suggerisce una relazione tra fenomeni non collegati dalla causalit\u00e0, vedere un'unit\u00e0 di questi fenomeni rappresenta dunque un aspetto dell'unit\u00e0 che pu\u00f2 essere adeguatamente designato come \"Unus Mundus\"\u00bb Secondo lei, \"il fisico e lo psicologico in realt\u00e0 osservano lo stesso mondo da due canali diversi\". La von Franz si basa sulle recenti scoperte della scienza, che tendono a dimostrare molto di pi\u00f9 sulla dimensione della relativit\u00e0 spazio-temporale. Per spiegare questa ipotesi, Von Franz propone di non considerare pi\u00f9 la psiche come un corpo che si muove nel tempo, ma come una \"intensit\u00e0 senza estensione\", riferendosi all'energia, sia mentale (dimostrata da Jung per come la libido sia energetica) che fisica (inclusi i quanti). I fenomeni piuttosto comuni chiamati telepatia dimostrano con la loro esistenza come un fenomeno, che non pu\u00f2 essere riprodotto scientificamente, in cui lo spazio e il tempo hanno per la psiche un valore relativo. Jung si basa quindi sugli esperimenti di Rhine che, statisticamente, attestano una certa frequenza di riproduzione della chiaroveggenza.\nL'ipotesi dell\"'unus mundus\" \u00e8 dunque quella di un'unit\u00e0 dell'energia psichica e dell'energia fisica, tramite un organismo intermediario nel senso di un universo o di un campo di un'altra realt\u00e0 diversa dalla fisica o dalla psichica, che Jung chiama psicoide; dominio della trasgressione di una scissione tradizionale:\nVon Franz cita le moderne teorie scientifiche e le speculazioni che puntano a questa possibilit\u00e0: quella di David Bohm, da un lato, e il suo modello di \"olomovimento\" esposto in \"Universo, mente e materia\" e nella scienza e coscienza nel capitolo \"Ordine implicato ed esplicato dell'universo e della coscienza\". Von Franz considera che questo mondo intermedio si basi sulla serie dei numeri naturali, considerati \"configurazioni ritmiche di energia psichica.\" Von Franz cita la recente ricerca del matematico Olivier Costa de Beauregard, che, nel 1963, prendendo come punto di partenza le teorie dell'informazione, postula l'esistenza di un infrapsichismo coestensivo con il mondo quadridimensionale di Einstein-Minkowski nella sua opera \"Il secondo principio della scienza del tempo\". Von Franz, come Hubert Reeves, prende come esempio il paradosso EPR (Einstein-Podolsky-Rosen) dove due particelle si comportano in modo coordinato fra loro ma aleatorio rispetto alle condizioni iniziali, in modo che le loro posizioni impediscano loro di scambiare dei segnali. Analogamente, nella legge di disintegrazione radioattiva, in cui ogni atomo si comporta in modo casuale, ma interamente si comporta in modo prevedibile.\nLe ultime ipotesi.\nHubert Reeves nel suo contributo al lavoro collettivo \"La synchronicit\u00e9, l'\u00e2me et la science\" rievoca l'ambizione della nozione di sincronicit\u00e0 junghiana, pur rilevando l'imprecisione, che la scienza futura dovr\u00e0 sollevare:\nIn particolare lo scienziato individua, alla luce della moderna comprensione fisica degli eventi cinque fenomeni che dimostrano la realt\u00e0 degli eventi acausali:\nPi\u00f9 recentemente lo scienziato Rupert Sheldrake ha formulato la teoria del \u00abcampo morfico\u00bb per spiegare lo sviluppo e la crescita di piante e animali, descritti dalla genetica in una maniera ritenuta incompleta, e dovuti in realt\u00e0 secondo Sheldrake a zone di risonanza entro cui un evento, un'informazione, o anche un semplice pensiero, ha la capacit\u00e0 di ripercuotersi su di un altro in maniera non meccanica o causale. Diversi esempi di sincronicit\u00e0 si possono trovare nel mondo animale, in particolare nel comportamento degli stormi di uccelli o di un banco di pesci, all'interno dei quali ogni singolo esemplare si muove all'unisono con gli altri, senza alcuna mediazione di tipo comunicativo, seguendo il comportamento del gruppo come se questo fosse un tutto omogeneo dotato di una propria intelligenza.\nAltre ipotesi non junghiane.\nBarbara Honegger suppone che gli eventi sincronici siano da collegarsi ad un substrato neurologico del lobo parietale inferiore. Mentre Jule Eisenbud suggerisce che essi derivino da influenze PSI dello stesso osservatore.\nJung e il principio di sincronicit\u00e0.\nI fenomeni paranormali hanno affascinato Jung da sempre. Tra questi egli prediligeva le \"coincidenze significative\". Gi\u00e0 nel 1916, a pochi anni di distanza dalla defezione dal gruppo degli psicoanalisti fedeli al metodo scientifico, Jung scriveva, riflettendo sulla possibilit\u00e0 di affiancare al principio di causalit\u00e0 quello finalistico:\nJung distingueva infatti la sincronicit\u00e0 dal \"sincronismo\", che riguarda eventi che accadono simultaneamente, senza alcun apparente significante comune, perch\u00e9 azioni di pura contemporaneit\u00e0.\nLa sincronicit\u00e0 \u00e8 invece basata sulla presenza \u00abincombente\u00bb di un archetipo dell'inconscio collettivo, secondo visioni tipiche del pensiero magico che nella vita di tutti i giorni trovano corrispondenza in eventi come il pensare a una persona e poco dopo ricevere una telefonata che ne porta notizie; nominare un numero e vedere passare una macchina con lo stesso numero impresso sulla carrozzeria; leggere una frase che ci colpisce e poco dopo sentircela ripetere da un'altra persona ecc. Fatti che talvolta d\u00e0nno la netta impressione d'essere accadimenti precognitivi legati a una sorta di chiaroveggenza interiore, come se questi segnali fossero disseminati ad arte sul nostro percorso quotidiano per \"comunicare qualcosa che riguarda solo noi stessi e il nostro colloquio interiore\". Una sorta di risposta esterna, affermativa o negativa, oggettivamente impersonale e simbolicamente rappresentata.\nIl sapere dall'inconscio.\nPer Carl Gustav Jung, l'inconscio \u00e8 una realt\u00e0 oggettiva: \u00e8 collettiva e trans-personale: \u00abLa psicologia non \u00e8 solo una questione personale. L'inconscio, che ha le sue leggi e dei meccanismi indipendenti, esercita una forte influenza su di noi, e potrebbe essere paragonato a una perturbazione cosmica. La mente inconscia ha il potere di trasportarci o farci del male nello stesso modo di una catastrofe cosmica o meteorologica.\u00bb\nCarl Gustav Jung considera l'esistenza di un \"sapere assoluto\" costituito da un inconscio collettivo formato da archetipi, legati in particolare alla dottrina platonica della reminiscenza (o \"anamnesi\"). Per dimostrare questo concetto, Jung prende l'esempio di comportamenti innati o dei calcoli impossibili come certi sogni profetici. La conoscenza assoluta sembra una propriet\u00e0 dell'inconscio, nel prevedere statisticamente il verificarsi di fenomeni reali. Alcune astrazioni della metafisica o della scienza si esplicano quindi attraverso questa conoscenza assoluta; Pauli ha dimostrato nel suo libro che le rappresentazioni scientifiche (o i modelli), come quelli di Keplero, di Kekul\u00e9 o di Einstein, sono nati da immagini interne spontanee. Le esperienze parapsicologiche come la telepatia, dimostrano che le indagini di Zener con le carte e i simboli da indovinare, testimoniano per Jung, l'esistenza di una capacit\u00e0 di calcolo dell'inconscio senza limiti, in una situazione di eccitazione (il che spiega la sua incapacit\u00e0 di riprodurre il caso).\nJung prevede quindi, tra i molti esempi, quello di inviare una lettera contenente il resoconto di un sogno di un paziente, ignorante in materia, il quale ha raccontato il sogno di dischi volanti, mentre Jung era allo stesso tempo alla ricerca di questo argomento. Jung e Pauli ritengono che ci sono molti casi simili nella ricerca scientifica: molte scoperte sono spesso realizzate simultaneamente in tutto il mondo. Tuttavia, Jung si difende vedendo un piano divino, un destino o karma.\nUna prima teorizzazione: il tempo qualitativo.\nNei primi tentativi di enunciazione del concetto di sincronicit\u00e0, Jung elabor\u00f2 anche il concetto di \"tempo qualitativo\". L'idea di tempo qualitativo nasceva dall'osservazione dei calcoli astrologici, che prevedono una sorta di schematizzazione (determinata dai cicli e dai transiti) che si riflette sulla psiche di chi riceve l'oroscopo al momento della nascita, ovvero la corrispondenza qualitativa fra tipologia caratteriale e una determinata posizione planetaria.\nJung non approfond\u00ec tuttavia il concetto astrologico del tempo perch\u00e9 si rese conto che le corrispondenze da lui individuate ubbidivano a regole molto complesse che esulavano dal suo campo d'indagine, pur affermando di essere \u00abtentato, quando \u00e8 il caso, di includere l'astrologia fra le scienze naturali\u00bb.\nSincronicit\u00e0 e scoperte scientifiche.\nIn \"Un mito moderno\" (1958), Jung cerca di dimostrare che il fenomeno dei dischi volanti sia un prodotto dell'inconscio di fronte ad uno sradicamento spirituale dell'individuo, riconoscendo la rilevanza materiale di certi eventi. Egli vede quindi negli UFO una sincronicit\u00e0 mondiale: non vi \u00e8 alcun nesso di causalit\u00e0 tra il fatto di vedere i dischi volanti, supposti reali, e il fatto che l'inconscio collettivo di queste immagini di mondi alieni si manifestino per avvisare gli individui.\nPer Pauli e Jung, le scoperte scientifiche sono spesso dovute a sincronicit\u00e0; non \u00e8 infatti raro che lo stesso fatto \u00e8 stato scoperto da diversi scienziati nel medesimo periodo. Arthur Koestler ha descritto un certo numero di scoperte nel suo libro, all'origine delle pi\u00f9 grandi teorie scientifiche, \"I sonnambuli\". Darwin spiega, mentre era alle Galapagos nel processo di sviluppo della teoria dell'evoluzione: \u00abEro quasi a met\u00e0 del mio lavoro,ma i miei piani erano sconvolti perch\u00e9 all'inizio dell'estate 1858, Mr Wallace, che era allora nell'arcipelago malese, mi ha mandato uno studio (che) conteneva esattamente la stessa teoria mia.\u00bb\nFavorire le sincronicit\u00e0.\nI moderni psicoterapisti di ispirazione junghiana in parte utilizzano la nozione di sincronicit\u00e0 nel campo dello sviluppo personale: l'emergere di sincronicit\u00e0 pu\u00f2 quindi essere favorito da intuizioni e sogni. Tuttavia, Jung non ha mai esposto queste considerazioni terapeutiche; il concetto \u00e8 sempre stato considerato come un'ipotesi di trasgressione del mondo fisico e mentale, seguito dall'attivazione di un archetipo, facendo seguito a una simultaneit\u00e0 temporale e qualitativa (analogia) di una posizione mentale con una reale. L'attuale psicologia transpersonale, nata nel 1970 in California, vicina alle attuali preoccupazioni del New Age originale, \u00e8 dunque segnato dalla notevole influenza di Jung e attribuisce grande importanza alla sincronicit\u00e0.\nAllo stesso modo, la ripetizione di sincronicit\u00e0 a date simili pu\u00f2 essere percepita come la prova di eventi traumatici avvenuti nelle generazioni precedenti, e che non sono ancora integrati dalla famiglia in questione. Nicolas Abraham e sua moglie Maria T\u00f6r\u00f6k, hanno notevolmente sviluppato i concetti di \"cripta\" e \"fantasma\" nell'inconscio famigliare per descrivere questi fenomeni e questa eredit\u00e0. Cos\u00ec, le date in cui questi si verificano consentono le sincronicit\u00e0, in un quadro terapeutico, per trovare gli eventi traumatici eredi di individui liberi dal loro peso del subconscio. Questa \u00e8 la sindrome del compleanno. Questo tipo di lavoro \u00e8 stato reso popolare dal libro di Anne Ancelin Sch\u00fctzenberger intitolato \"Ahi, miei antenati\". Lei \u00e8 stata l'iniziatrice della psicogenealogia.\nMetodo d'approccio alla sincronicit\u00e0.\nNon \u00e8 possibile sperimentare il campo della sincronicit\u00e0 con i metodi convenzionali.\nMarie-Louise von Franz ha messo il dito su un problema:Nei suoi scritti, Jung dimostra che la statistica non funziona in questo settore, perch\u00e9 sembra essere truccato dalla sincronicit\u00e0 che incorpora la soggettivit\u00e0 e il significato dell'evento per colui che trova la coincidenza, quindi la statistica (ma senza metodi bayesiani) ragiona sulle grandi serie ma senza qualit\u00e0. Il concetto di sincronicit\u00e0 non si pu\u00f2 intendere se non come psicologia, in quanto fornisce una stima qualitativa difficile da quantificare.\nJung tuttavia ha tentato, prima di morire, di sviluppare un metodo sperimentale per identificare la sincronicit\u00e0. Voleva mettere insieme un gruppo di studenti che hanno dovuto trovare persone in una situazione critica dal punto di vista personale (dopo un incidente, il divorzio o la morte di una persona cara), in cui si sospetta si sia attivato un archetipo. Gli studenti, dopo avere somministrato a queste persone una serie di mezzi tradizionali di divinazione (oroscopo di transito, I Ching, tarocchi, calendario messicano, oracolo geomantico, sogni, etc.), avrebbero quindi esaminato se i risultati di queste tecniche convergessero o meno.\nEssendo legata al fondo dell'inconscio, il fenomeno sincronico \u00e8, quindi, di fatto l'obiettivo perch\u00e9 non agista d'astrazioni o di uno spirito religioso aprioristico. Il fenomeno \u00e8 misurabile (ha un'intensit\u00e0 nell'osservazione) in una certa misura. Ed \u00e8 stato rimproverato a Jung e ai suoi seguaci di mescolare i piani epistemologici, e conseguire cos\u00ec un sincretismo dubbio.\nAscoltare i sogni.\nSecondo gli analisti junghiani, i sogni forniscono immagini e scenari che sono fondamentali nella ricerca dell'inconscio. Prestare attenzione ai sogni e incoraggiare l'attenzione mentale per i dettagli della loro esistenza aiuta a integrare i messaggi inconsci col vissuto consciente, e quindi favorisce l'attenzione alle coincidenze e sincronicit\u00e0. Si tratta di una consapevolezza legata alla nozione junghiana d'individuazione.\nNel 1916 Carl Jung pubblica \"Allgemeine Gesichtspunkte zur Psicologia Traumes\" (\"Punti di vista generali della psicologia del sogno\"), dove ha sviluppato la sua propria comprensione dei sogni che differisce molto da quella di Freud. Per lui, i sogni sono anche un portale per l'inconscio, ma allarga le loro funzioni in relazione a Freud. Secondo Jung, una delle principali funzioni del sogno \u00e8 quello di contribuire all'equilibrio mentale. Lavorando sui suoi sogni cos\u00ec si promuoverebbero le sincronicit\u00e0.\nSincronicit\u00e0 e pratiche divinatorie.\nPer Jung, il fenomeno della sincronicit\u00e0 spiega le pratiche rituali o mantiche (divinatorie) ancestrali come, prima, l'astrologia e il metodo di consultazione de I Ching che si basano su questa ipotesi di una corrispondenza tra interno ed esterno, tra psiche e materiale. Tuttavia egli non agisce, per Jung, su previsioni reali; l'uso di sincronicit\u00e0 nella divinazione pretende semplicemente di prevedere la \"qualit\u00e0 complessiva\" delle fasi temporali in cui degli eventi sincronici possono accadere. La sincronicit\u00e0 si basa, infatti, sull'attivazione nell'inconscio del soggetto di un archetipo che induce la qualit\u00e0. La consultazione di un metodo di divinazione permette di \"esprimersi\", per analogia, su questo archetipo.\nUn esempio di sincronicit\u00e0 che tutti possono sperimentare, \u00e8 di ricevere una telefonata da una persona a cui stavamo pensando. Jung integra questa nozione alla sua teoria del funzionamento psichico, nel senso che questo avvenimento sorprendente per il soggetto lo condusse verso un altro modo di pensare, permettendo ad alcuni di sperimentare un significativo cambiamento di stato. Troviamo questo fenomeno in senso inverso, cio\u00e8 verso uno stato di degrado, per esempio quando due persone si arrabbiano e uno di loro \u00e8 coinvolto da un grave incidente. Il soggetto che ha voluto il male ad un altro pu\u00f2 esserne cos\u00ec sconvolto.\nLe esperienze extra-sensoriali.\nLe esperienze parapsicologiche quali la telepatia o la telecinesi per Jung formano una classe di fenomeni comprovanti la sincronicit\u00e0. Jung dice di loro: \u00abNon lasciamo le categorie spazio-temporali del tutto quando si tratta della psiche? Forse dovremmo definire la psiche come una intensit\u00e0 non estesa e non come un corpo in movimento nel tempo.\u00bb Jung riconosce questi fenomeni noti come la natura non statistica Psy, e il fatto che per la scienza non hanno alcuna spiegazione; in breve, essi sono un'eccezione che merita una discussione. Jung non crede nella natura soprannaturale per questi fenomeni, li riporta alle capacit\u00e0 psichiche consentite dalla sincronicit\u00e0.\nFisica e psicoanalisi.\nJung non era nuovo alla tesi di un parallelismo tra fisica e psicoanalisi, due discipline apparentemente molto distanti fra loro. Nel 1928, nel suo \"Energetica Psichica\" egli aveva immaginato una stretta similitudine fra le nozione di energia nell'uno e nell'altro ramo del sapere, e le ricerche che condusse negli anni successivi rafforzarono tale intuizione.\nNegli anni trenta Jung incontra Wolfgang Pauli, fisico austriaco premio Nobel nel 1945. Pauli soffriva di una sorta di dissociazione psichica probabilmente dovuta sia al fallimento del proprio matrimonio, sia all'impegno eccessivo profuso negli studi di fisica teorica che seppur molto giovane aveva condotto in quegli anni. Pauli si trasfer\u00ec quindi in Svizzera proprio per diventare paziente dell'autorevole analista, ma l'incontro fra le due personalit\u00e0 si evolse molto rapidamente e la terapia venne presto abbandonata. I due scienziati, in un rapporto in cui \u00abPauli non capiva niente di psicologia e Jung non capiva nulla di fisica\u00bb, ma in cui tutti e due avevano studiato le scienze d'Alchimia Ermetica, scoprirono presto di condividere parte delle idee che scatenavano il problema psichico di cui soffriva Pauli. I due divennero cos\u00ec amici.\nIl confronto intellettuale gener\u00f2 quella ricerca nota come \"il quarto escluso\", individuato in fisica classica nel modello di triade e in alchimia nel modello sviluppato da Jung negli studi sull'alchimia, perch\u00e9 questo processo simbolicamente rappresentato completava una triade fino ad allora in attesa di un quarto elemento che sciogliesse i dubbi ancora presenti sulla validit\u00e0 di ci\u00f2 che era stato compreso, verificato e accettato dalla scienza fino a quel momento. La sincronicit\u00e0 si rivelava cos\u00ec essere il modello ideale per sciogliere molti dei dubbi innescati anche nel modello di triade in fisica classica:\nal \"quarto escluso\" \u00e8 stato appunto dato il nome di \"sincronicit\u00e0\".\nIn analogia alla causalit\u00e0 che agisce in direzione della progressione del tempo e mette in connessione fenomeni che accadono nello stesso spazio ma in istanti diversi, viene ipotizzata l'esistenza di un principio che mette in connessione fenomeni che accadono nello stesso tempo ma in spazi diversi. Viene cio\u00e8 ipotizzato che oltre lo svolgimento di un atto conforme al principio in cui in tempi diversi accadono avvenimenti provocati da una medesima causa, ne esista un altro in cui accadono avvenimenti nello stesso tempo ma in due spazi differenti perch\u00e9, essendo casuali, non sono direttamente provocati da un effetto, risultando cos\u00ec aderenti a un principio di a-temporalit\u00e0.\nNel 1952 Jung e Pauli pubblicarono due saggi nel volume \"Naturerkl\u00e4rung und Psyche\". Nel proprio saggio Pauli applicava il concetto di archetipo alla costruzione delle teorie scientifiche di Keplero, mentre Jung intitolava il proprio \"Sincronicit\u00e0 come Principio di Nessi Acausali\". Dopo pi\u00f9 di venti anni di dubbi e ripensamenti di carattere etico-intellettuale, l'analista si decise a definire il concetto per cui riteneva \"d'essere scientificamente impreparato\" ad enunciare. Jung, rigoroso e pragmatico scienziato, \u00e8 infatti imbarazzato verso la comunit\u00e0 scientifica per l'evidente orientamento dei suoi studi in cui \u00abevidenze empiriche divengono fenomenologie su cui lavorare con metodo scientifico\u00bb.\nNella prefazione del saggio scrive che \nL'annichilimento degli atomi.\nIl fatto che alcuni atomi decadono spontaneamente (o per la radioattivit\u00e0) \u00e8 visto come una prova di sincronicit\u00e0. Hubert Reeves spiega una acausale natura di questo fenomeno: \nIl paradosso Einstein-Podolsky-Rosen.\nIl paradosso EPR per cui due particelle rimangono entangled tra di loro, nonostante la distanza che li separa, ma soprattutto l'esperienza di Aspect che lo conferma sperimentalmente, porta ad una riconsiderazione dell'ipotesi: la rinuncia alla localit\u00e0 o alla causalit\u00e0, universi o coscienze multiple ecc. Una conferenza \u00e8 stata organizzata a Cordova nel 1979 per fare il punto tra fisici, psicologi e filosofi. Hubert Reeves pensava che questa esperienza dimostra l'esistenza di un piano di informazione composto da \u00abuna presenza continua di tutte le particelle all'interno del sistema, che non si ferma una volta che \u00e8 stato stabilito. (...) Questo paradosso si risolve quando si riconosce che il concetto di localizzazione delle propriet\u00e0 non \u00e8 applicabile su scala atomica.\nOlivier Costa de Beauregard, un fisico interessato ai cosiddetti fenomeni parapsicologici, tra cui il lavoro sul paradosso EPR propone una visione all'indietro dei modelli scientifici determinati; la von Franz suggerir\u00e0 un tentativo scientifico parallelo a quello della psicologia, per fornire una definizione di \"unus mundus\". Costa de Beauregard osserva che ci sono solo \"quattro porte di uscita\" per spiegare il paradosso EPR. Egli scrive: \nQuesto elenco non contiene l'ipotesi degli universi multipli, che la teoria M rimette in sella nel 1995, e secondo David Deutsch \u00e8 il pi\u00f9 calzante per spiegare il fenomeno. Ma tale teoria non \u00e8 verificabile n\u00e9 falsificabile, quindi secondo Popper non appare scientifica.\nEsperienze di sincronicit\u00e0.\nNel saggio \"Speculazione trascendente sull'apparente disegno intenzionale nel destino dell'individuo\" Schopenhauer riporta un esempio di sincronicit\u00e0 tratto dal quotidiano The Times del 2 dicembre del 1852:\nJung espose diversi esempi di sincronicit\u00e0, come il caso di un signore, recatosi a comprare un vestito blu, che per uno sbaglio del negoziante si vede invece recapitare a casa un vestito di colore nero proprio nel giorno luttuoso della morte di suo fratello; od il fatto di pensare a una persona, un evento, o un oggetto, che si materializza poco dopo: tale fu il caso dello stesso Jung che, discorrendo con una paziente del sogno di quest'ultima riguardante una volpe, si imbatt\u00e9 realmente in una volpe. Pu\u00f2 inoltre verificarsi una corrispondenza tra uno stato d'animo interiore, ed un avvenimento esterno, come quello occorso a Jung in occasione della rottura con Freud, quando prov\u00f2 una rabbia crescente, dovuta al modo sprezzante con cui Freud irrideva le sue teorie, alla quale seguirono due terribili schianti nella libreria dove si trovavano.\nUn altro esempio fornito da Jung \u00e8 una correlazione tra il sogno di un paziente di un coleottero d'oro, e la contemporanea presenza, reale, di uno scarabeo. Questa correlazione gli ha permesso di riprendere la terapia, che era stagnante. L'archetipo eccitato era, secondo Jung, in relazione al tema della rinascita, lo scarabeo che significa la rinascita dell'anima in molte civilt\u00e0, tra cui l'Egitto dei Faraoni, attraverso il dio Khepera. Ma sono presenti diversi esempi di sincronicit\u00e0 collegati alla morte di una persona e descritti anche da Jung, come orologi che si fermano nell'ora della morte di un caro, o la rottura improvvisa di un oggetto ad esso appartenuto. Oppure la caduta della lancetta alla morte dell'orologiaio avvenuto in un comune italiano.\nJung ha ritrovato un'applicazione della sincronicit\u00e0 nel libro cinese \"I Ching\", che utilizza il principio sincronico per estrapolare gli esagrammi corrispondenti al momento qualitativo in cui vengono estratti, che diventano cos\u00ec in grado di descrivere lo stato in cui la persona si trova; rilevando che la \u00absincronicit\u00e0 \u00e8 un pregiudizio cinese\u00bb, come la causalit\u00e0 \u00e8 un \u00abpregiudizio occidentale\u00bb, Jung riconosce che \u00abnoi occidentali non riusciamo a concepire come un evento \"oggettivo\" possa essere correlato alla nostra condizione psichica soggettiva\u00bb, ma che \u00abdobbiamo ammettere l'immensa importanza del caso\u00bb, spostando l'attenzione pi\u00f9 sulla fortuna della combinazione uscente, che sulle catene causali concorrenti.\nIn ogni caso, oltre alle circostanze oggettive della realt\u00e0, esistono situazioni puramente soggettive nelle quali il cervello umano utilizza legami associativi di tipo sincronico anzich\u00e9 causale.\n Si tratta cio\u00e8 di collegamenti appartenenti al pensiero induttivo-analogico, spesso erroneamente confusi con legami di tipo logico-causale. Appartengono a questo tipo di pensiero le associazioni simboliche, nelle quali gli eventi vengono interpretati in una chiave religiosa e allegorica. A tal proposito per Jung il numero (utilizzato ad esempio nella creazione degli esagrammi dei \"I Ching\" tramite il lancio delle monete) sembrano costituire un autentico ponte tra il regolare coordinamento acausale e i fenomeni sincronistici irregolari.\nSecondo alcune credenze inoltre le circostanze fortuite dotate di significato sincronico costituirebbero il linguaggio usato dagli angeli per comunicare con gli esseri umani.\nUn fenomeno paradossale della fisica quantistica interpretabile alla luce della sincronicit\u00e0 \u00e8 infine quello dell'\"entanglement\", in virt\u00f9 del quale la propriet\u00e0 di una particella risulta capace di influenzare istantaneamente il corrispondente valore di un'altra particella situata anche a distanze remote. Secondo Pauli, proprio la fisica quantistica impone un ritorno alla concezione filosofica di Giordano Bruno e di Leibniz, non regolata dalla causalit\u00e0 ma da un'armonia organica.\nLa sincronicit\u00e0 e l'\"effetto Pauli\".\nSul fisico Pauli si racconta un aneddoto che le persone affascinate dalle coincidenze interpretano a sostegno del concetto di sincronicit\u00e0.\nNel XX secolo la fisica si divise sempre pi\u00f9 nettamente in due distinte branche: la fisica teorica e la fisica sperimentale. La prima branca sempre pi\u00f9 vicina alla matematica e alla speculazione astratta, mentre la seconda a diretto contatto con i laboratori e la sperimentazione diretta delle teorie enunciate. Nei due campi sorsero inevitabili campanilismi, i fisici sperimentali iniziarono ben presto ad apostrofare i loro colleghi \"pi\u00f9 aristocratici\" tacciandoli di cos\u00ec scarsa manualit\u00e0 pratica da doversi obbligatoriamente dedicare alle sole teorie, li ritenevano assolutamente inadatti al lavoro di laboratorio.\nPauli era molto stimato come fisico teorico, i colleghi e gli amici sperimentali lo consideravano per\u00f2 un vero problema oggettivo. Non solo non gli permettevano di toccare gli strumenti per paura che li rompesse, ma addirittura Otto Stern arriv\u00f2 a proibirgli l'accesso ai laboratori durante l'esecuzione degli esperimenti. La sua semplice presenza sembrava infatti causarne l'irrimediabile fallimento.\nFra le altre cose successe anche che uno strumento particolarmente costoso e delicato si ruppe nel laboratorio di James Franck a Gottinga. Raccontando l'accaduto ai colleghi di Zurigo, egli scherz\u00f2 dicendo che, almeno quella volta, la responsabilit\u00e0 non poteva essere attribuita a Pauli visto che non era nemmeno presente in citt\u00e0. I colleghi gli replicarono prontamente che dovendo Pauli recarsi a Copenaghen esattamente quello stesso giorno, intorno alla stessa ora dell'accaduto era dovuto scendere alla stazione di Gottinga per cambiare treno.\nIn \"onore\" di questa peculiarit\u00e0 empirica venne poi definito il famoso \"effetto Pauli\", che non \u00e8 altro quindi che una versione aggiornata del \"menagramo\" di napoletana memoria.\nL'effetto Pauli \u00e8 poi divenuto nel tempo un'espressione gergale utilizzata per indicare il presunto malfunzionamento delle apparecchiature sperimentali in presenza dei fisici teorici, e non va confuso col principio di esclusione di Pauli che \u00e8 invece un fondamentale apporto dato dallo scienziato austriaco alla fisica quantistica.\nNelle altre culture.\nPer la cultura cinese i fenomeni sincronici hanno una base nel Tao, mentre per gli indiani essi derivano dal fatto che l'universo \u00e8 una forma fenomenica emanata da Brahaman. Jung scrisse che \nSincronicit\u00e0 e psicodramma.\nLe distorsioni temporali che attivano nel paziente una forte carica archetipica, tipiche dello psicodramma di J. L. Moreno, possono costellare nel gruppo e nel setting fenomeni di sincronicit\u00e0 tra il piano del gioco e quello della vicenda messa in scena, attraverso esplosione di lampade, ingresso imprevisto di persone, rottura di oggetti, grida di animali etc. \nUn esempio \u00e8 registrato nella serie di Rai3 Da Storia Nasce storia (1991) di Ottavio Rosati, intitolata \"Storia del treno e del passaggio a livello\": in questa puntata arriva, al culmine di un sogno del regista messo in scena con i funzionari della Rai, la stessa \"voice off\" in francese (\"Vite, vite!\": Presto, presto!) che Anne Ancelin Sch\u00fctzenberger aveva spesso ripetuto a Parigi ai funzionari della RTF (la Radio Televisione francese) nel 1956 guardando l'orologio, nelle riprese cinematografiche di \"Psychodrame\" di Moreno e Rossellini. \nPoich\u00e9 il filmato, mai trasmesso e smarrito dalla RTF, precede di 35 anni quello della televisione italiana del 1991 e sarebbe stato ritrovato ed edito dall'Istituto Luce Cinecitt\u00e0 solo nel 2018, questa sincronicit\u00e0 sul tema del tempo, documentata da due riprese filmate, \u00e8 stata oggetto di una tesi della Scuola di Specializzazione in Psicodramma IPOD.\nInfluenza culturale.\nMusica.\nNella stesura di alcuni dei testi dell\u2019album Synchronicity dei The Police, Sting fa riferimento alla teoria della sincronicit\u00e0 di Carl Gustav Jung (in una delle foto di copertina sta leggendo un suo libro).\nCinema.\nAnche la settima arte ha recepito nella sua maniera questa sorta di movimento di pensiero che delegittima la modalit\u00e0 interpretativa legata alla legge di causa-effetto sinora avallata dal pensiero scientifico classico. Una riprova sono i tentativi di alcuni registi di utilizzare la sincronicit\u00e0 come la pi\u00f9 euristica chiave di lettura del movimento del reale. Tra questi ultimi possiamo citare le opere del famoso regista polacco Krzysztof Kie\u015blowski. \nUna sincronicit\u00e0 legata al cinema \u00e8 quella che si verific\u00f2 in Italia nel 2001 al 19\u00b0 Torino Film Festival che ospitava due documentari sull'americanista Fernanda Pivano: Generazioni d'amore di Ottavio Rosati (girato in chiave sentimentale) e un altro pi\u00f9 formale \"A Farewell to beat\" di Luca Facchini. Dal 1973 la Pivano (nata nel 1917) era stata legata al regista (nato nel 1950). Per evitare che la storia trapelasse, la scrittrice decise di presentare solo il secondo film prendendo le distanze dal primo che, una volta montato, le era sembrato \"un madrigale d'amore pi\u00f9 che un documentario\". La Pivano chiese e ottenne che Rosati tornasse a Roma subito dopo la presentazione del suo film, per evitare scontri tra i due registi. Ma, nel momento stesso in cui la scrittrice mise piede sul \"red carpet\" tra fotografi e ammiratori, scoppi\u00f2 in sala, un incendio di natura non dolosa, di cui i pompieri non chiarirono mai le cause, che bruci\u00f2 \"A Farewell to Beat\" e ferm\u00f2 il Festival. La sincronicit\u00e0, in un'ottica junghiana, sembrava derivare dal legame inconscio della Pivano per il 'film madrigale': un'intervista rilasciata il giorno dopo l'incendio, rivela un aneddoto di Eros e guerra in cui Fernanda ragazza, correndo fuori dalla casa di Torino, grida \"Bravi!\" a due ragazzi che si baciano, indifferenti all'incendio alle loro spalle, mentre il padre scandalizzato le d\u00e0 della matta.\nLibri.\nNel 1978 usc\u00ec un romanzo di fantascienza, La pietra sincronica, di Jonathan Fast, che narra di una pietra capace di mettere in sincronia tutto l\u2019universo. \nL'argomento della sincronicit\u00e0 \u00e8 stato affrontato da William S. Burroughs nel suo romanzo \"Il pasto nudo\", e da Thomas Pynchon in \"L'arcobaleno della gravit\u00e0\"; in Italia dal romanzo giallo \"Omicidi a margine di qualcosa di magico\".\nSi trovano riferimenti alla sincronicit\u00e0 anche nel racconto breve \"The Gold Bug\" (Lo Scarabeo d'oro) di Edgar Allan Poe, pubblicato nel 1843.\n\"\"(...) the singularity of this coincidence absolutely stupefied me for a time. This is the usual effect of such coincidences. The mind struggles to establish a connection--a sequence of cause and effect--and, being unable to do so, suffers a species of temporary paralysis.\"\"\nNe \"La Certosa di Parma\" di Stendhal c'\u00e8 un passo in cui si menziona una sincronicit\u00e0 (anche se all'epoca il termine non era conosciuto nel significato attuale):"}
{"id": "52253", "revid": "1772671", "url": "https://it.wikipedia.org/wiki?curid=52253", "title": "Shannon", "text": ""}
{"id": "52254", "revid": "111433", "url": "https://it.wikipedia.org/wiki?curid=52254", "title": "Ludwig Mies van der Rohe", "text": "Viene ricordato - assieme a Le Corbusier, Walter Gropius, Frank Lloyd Wright e Alvar Aalto - come maestro del Movimento Moderno.\nBiografia.\nAquisgrana.\nNato ad Aquisgrana il 27 marzo 1886 con il nome di \"Maria Ludwig Michael Mies\", \u00e8 il pi\u00f9 giovane di cinque fratelli. Il padre, Michael Mies, \u00e8 uno scalpellino, con un proprio laboratorio dove produce principalmente monumenti funerari, aiutato dal figlio maggiore Ewald. Aiuta a gestire la bottega di famiglia e frequenta la \"Domschule\", per un periodo che va dai sei ai tredici anni, anche se non prende mai il diploma; cambia indirizzo di studi e va nel corso di arti e mestieri, la \"Spenratschule\", ma vista la sua modesta condizione economica, lavora anche per \"Max Fischer\", specialista in decorazione a stucco d'interni.\nDurante questo periodo Mies sviluppa una grande capacit\u00e0 di disegno a mano libera, inoltre frequenta il mondo dei cantieri, che lo porta a conoscere gli architetti locali; temporaneamente collabora come mastro apprendista (a titolo gratuito) per un costruttore locale. Passer\u00e0 per lo studio \"Goebbles\" come disegnatore, quindi da \"Albert Schneider\" dove avr\u00e0 modo di leggere la rivista \"Die Zukunft\", che lo porta a conoscere la filosofia e la spiritualit\u00e0. In questo periodo conosce l'architetto \"D\u00fclow\" che lo sprona ad andare a Berlino a cercare lavoro.\nBerlino.\nNel 1905 si trasferisce a Berlino, dove lavora senza salario in vari cantieri della citt\u00e0. Questo fino a quando non entra nello studio di Bruno Paul, come disegnatore di mobili, dove inizia ad apprendere i primi rudimenti di architettura. Qui riceve il suo primo incarico, \"Casa Riehl\" a Neubabelsberg, nel Potsdam-Babelsberg, (1906). Dal 1906 al 1908 frequenta sia la \"Kunstgewerbeschule\" sia la \"Hochschule f\u00fcr Bildende K\u00fcnste\", accademie di belle arti.\nNel 1907 Peter Behrens entra nel Deutscher Werkbund e lo stesso anno Mies entra nello studio di Behrens dove rimane fino al 1912, lavorando al fianco di Gropius e per breve tempo anche di Le Corbusier. In questo periodo Behrens era il consulente artistico della ditta AEG per cui realizza, con i suoi collaboratori Mies, Walter Gropius e Adolf Meyer la Fabbrica di turbine AEG; inoltre .\nSotto l'influenza di Behrens, Mies sviluppa un approccio stilistico basato sulle nuove tecniche strutturali. Sviluppa anche una simpatia per il \"credo\" estetico sia del costruttivismo russo sia del gruppo del \"De Stijl\" olandese. Prende grande ispirazione dalle opere neoclassiche di Karl Friedrich Schinkel, il cui rigore delle forme permetter\u00e0 a Mies di creare un proprio linguaggio architettonico. In questo periodo ha anche la fortuna di conoscere due protagonisti dell'architettura del suo secolo: Frank Lloyd Wright durante una sua mostra di disegni nel 1910 e Hendrik Petrus Berlage durante un soggiorno nei Paesi Bassi avvenuto nel 1912.\nNel 1910 Mies torna nella citt\u00e0 natale e partecipa assieme al fratello Ewald al concorso per il Monumento commemorativo a Bismarck.\nNello stesso anno progetta Casa Perls a Berlino. \u00c8 in questo periodo che Mies decide di aggiungere il cognome della madre, Amalia Rohe, aggiungendo \"van der\" e diventando \"Ludwig Mies van der Rohe\", nome pi\u00f9 suggestivo e altisonante che meglio suonava nelle orecchie dei clienti di alto livello a cui Mies voleva rivolgere il suo lavoro. Come primo incarico in proprio ha la costruzione di \"Casa Riehl\" dove per l'occasione conosce \"Adele Auguste Bruhn\", figlia di un industriale. Il 10 aprile 1913 si sposa con Ada Bruhn, dalla quale avr\u00e0 tre figlie: Dorothea, Marianne e Waltraut.\nNel 1912 lascia lo studio di Behrens e l'anno successivo apre il proprio studio a Berlino presso la propria abitazione.\nLa famiglia decide di trasferirsi a Berlino: Am Karlsbad 24 diventa l'indirizzo anche del suo studio. Con lo scoppio della Grande Guerra la sua carriera ha un brusco rallentamento, si dedica soprattutto agli studi visto le poche commesse che gli vengono offerte; Mies non partecipa attivamente agli scontri poich\u00e9 la sua et\u00e0 glielo impedisce.\nL'et\u00e0 matura.\nNel 1921 partecipa al concorso per un \"grattacielo sulla Friedrichstra\u00dfe\", che con la sua pianta cristalliforme, pu\u00f2 richiamare il sogno espressionista dell\"'architettura del vetro\", primo di una serie di progetti mai realizzati, a cui si aggiungono \"Grattacielo in vetro\" (1922), \"Edificio in cemento armato per uffici\", \"Casa in campagna in cemento armato\" (1923), \"Casa in campagna in mattoni\" (1924). Quest'ultimo materiale viene tuttavia sperimentato da Mies nella costruzione di \"Casa Wolf\" nel 1927, il \"Monumento a Karl Liebknecht e Rosa Luxemburg\" a Berlino nel 1926, oltre che a \"Casa Lange\" e \"Casa Esters\" a Krefeld rispettivamente del 1927 e nel 1930, opere in cui la proporzione e la costruzione sono correlate al modulo del singolo mattone.\nMies lavora con la rivista \"G. Material fur elementare Gestaltung\", che nasce nel luglio 1923 e uscir\u00e0 solo per sei numeri fino al 1926; in questa rivista si incontrano le filosofie dei dadaisti, neoplasticisti, costruttivisti e surrealisti. Questi nuovi linguaggi in ambito architettonico, portano Mies ad avere una sua opinione, la quale verr\u00e0 esposta a \"Walter Rietzler\", direttore della rivista del Deutscher Werkbund \"Die Form\": \nCon queste parole Mies intende dire che la forma non \u00e8 il punto da cui partire ma solo il risultato finale del processo progettuale, in cui per\u00f2 \u00e8 essenziale il procedimento. I suoi contributi maggiori alla filosofia architettonica dei tardi anni venti e trenta li d\u00e0 come direttore artistico del Weissenhof, sponsorizzato dal Deutscher Werkbund e come direttore del Bauhaus. Solo con la partecipazione all'Expo 1929 come rappresentante della Germania, Mies riesce a esprimere in pieno le sue idee, poich\u00e9 l'edificio non doveva avere una funzione se non quella di rappresentare la cultura architettonica tedesca; il suo padiglione di Barcellona offre la possibilit\u00e0 di sperimentare quegli elementi che caratterizzarono la sua architettura futura, come il pilastro in acciaio e il telaio in acciaio e vetro. \nTuttavia la ricerca sul telaio in acciaio era gi\u00e0 in corso nel laboratorio architettonico di Stoccarda del \"weissenhofsiedlung\" del 1927, difatti sotto l'intonacatura \u00e8 presente uno scheletro in acciaio con tamponature in mattoni per consentire un'ampia vetratura dei prospetti. \u00c8 proprio in occasione dell'Esposizione di Stoccarda che Mies conosce la designer Lilly Reich, membro del Werkbund, dove \u00e8 responsabile degli allestimenti fieristici di prodotti tedeschi, dando vita a un incontro fecondo per la carriera di entrambi, basato sulla stima reciproca e gli interessi comuni, oltre che sulla stessa concezione dell'architettura e del design. Dal 1926, pur mantenendo separati i loro studi di progettazione, Lilly Reich e Mies co-progettano sia arredi in metallo tubolare sia spazi espositivi come il fortunato Silk and Velvet Caf\u00e9 del 1927, che costituisce un antecedente al muro cortina flessibile che verr\u00e0 riproposto nella villa Tugendaht, nella cui distribuzione degli spazi e nella scelta degli arredi, Lilly Reich avr\u00e0 un ruolo determinante. \nChicago e gli USA.\nNei tardi anni trenta dovette lasciare il paese, amareggiato, per l'ascesa del potere nazista. Quando arriv\u00f2 negli Stati Uniti, la sua influenza come designer era gi\u00e0 notevole: era stato il direttore della scuola del Bauhaus per molti anni e aveva vinto numerosi e importanti concorsi per la progettazione di opere architettoniche.\nFamoso per i suoi motti \"il meno \u00e8 pi\u00f9\" (\"less is more\") e \"Dio \u00e8 nei dettagli\" (\"God is in the details\"), Mies cerc\u00f2 di creare spazi contemplativi, neutrali, attraverso un'architettura basata su un'onest\u00e0 materiale e integrit\u00e0 strutturale, con uno studio esemplare del particolare architettonico.\nNegli ultimi vent'anni di vita, Mies van der Rohe giunse alla visione di un'architettura monumentale \"pelle e ossa\" (\"skin and bone\"). I suoi ultimi lavori offrono la visione di una vita dedicata all'idea di un'architettura universale semplificata ed essenziale.\nMies van der Rohe si stabil\u00ec a Chicago, dove divenne il preside della scuola di architettura al \"Chicago's Armour Institute of Technology\" (pi\u00f9 tardi rinominato Illinois Institute of Technology - IIT). La sua condizione, accettando il posto, fu che gli fosse concesso di ridisegnare il campus. Alcuni dei suoi pi\u00f9 famosi edifici si trovano ancora qui, come la \"Crown Hall\", la sede dell'istituto.\nDal 1946 al 1950, Mies van der Rohe costru\u00ec la Casa Farnsworth per Edith Farnsworth. Fu la prima casa costruita da Mies van der Rohe negli USA. La casa \u00e8 rettangolare, con otto colonne d'acciaio divise in due file parallele. Sospeso tra le colonne si trovano due superfici (il pavimento e il tetto) e un semplice spazio abitabile racchiuso da pareti di vetro. Tutti i muri esterni sono di vetro, e l'interno \u00e8 interamente aperto, fatta eccezione per un'area racchiusa da pannelli di legno contenente due bagni, la cucina e camere di servizio. L'aspetto generale della casa, oltre ai vetri, \u00e8 di un bianco splendente.\nNel 1958, costru\u00ec quella che \u00e8 considerata l'espressione massima dell'International Style dell'architettura, il Seagram Building, a New York. \u00c8 un grande edificio di vetro, ma controversialmente Mies van der Rohe scelse di inserire una grande piazza con fontana davanti alla struttura, creando uno spazio aperto a Park Avenue.\nMies van der Rohe disegn\u00f2 e costru\u00ec molti edifici di notevole altezza a Chicago e in altri luoghi. Tra queste opere figurano il \"Federal Building\" (1959), l'\"IBM Building \" (1966) e la 860-880 Lake Shore Drive (1948-52).\nNel 1962, ormai anziano e malato, \u00e8 incaricato di realizzare il museo di arte contemporanea a Berlino. La Neue Nationalgalerie \u00e8 l'opera pi\u00f9 grandiosa e tragica di Mies: un'aula quadrata di quasi sessantacinque metri di lato con un tetto che poggia solo su otto pilastri in acciaio. L'ultimo edificio realizzato da Mies van der Rohe ne consacra la figura a un'architettura classica senza tempo, paragonabile a quella dei templi greci.\nNel 1963 ha ricevuto la Medaglia presidenziale della libert\u00e0 dal Presidente Kennedy.\nLa morte.\nNegli ultimi venti anni della sua vita Mies svilupp\u00f2 e costru\u00ec la sua visione dell'architettura \"pelle e ossa\", che rifletteva la sua idea di dare all'individuo un posto dove stare nell'epoca moderna. Mies ha cercato di creare degli spazi aperti e liberi, rinchiusi dalla parte strutturale che \u00e8 solo minimamente presente. \nMor\u00ec il 17 agosto 1969. \nDopo la cremazione, le sue ceneri furono sepolte vicino a Chicago, come altri architetti, nel \" Graceland Cemetery\". La sua tomba \u00e8 composta da una semplice lastra di granito nero e da un albero di spino di Giuda.\nOpere.\nLa lunga carriera di Mies van der Rohe si \u00e8 sviluppata principalmente tra la Germania e gli USA. Tuttavia le sue realizzazioni sono presenti anche in altri Paesi, quali Polonia, Repubblica Ceca, Spagna e Messico. Nell'ambito dell'architettura le opere di Mies van der Rohe sono tra le pi\u00f9 conosciute e famose al mondo, esempio ne \u00e8 il padiglione di Barcellona, struttura costruita per essere solo temporanea ma ricostruita e ora considerata un'opera tra le principali di Barcellona.\nArchivio.\nL'archivio di Ludwig Mies van der Rohe \u00e8 una sezione indipendente amministrata dal Museo d'Arte Moderna di New York, nel dipartimento di architettura e design, del quale il museo divenne fiduciario a partire dal 1968. Venne donato secondo le volont\u00e0 testamentarie dell'architetto. L'archivio consiste in circa tra disegni e progetti, un migliaio dei quali del periodo di collaborazione tra Mies e l'architetto Lilly Reich (1885\u20131947), con il quale collabor\u00f2 tra il 1927 e il 1937; gli altri documenti sono di tutta la carriera dell'architetto, principalmente la corrispondenza di lavoro; inoltre sono presenti fotografie di edifici, modelli, mobilio, documenti audio, libri e periodici.\nAltro materiale d'archivio \u00e8 tenuto dal \"Ryerson &amp; Burnham Libraries\" dell'\"Art Institute of Chicago\", soprattutto il materiale realizzato tra il 1929 e il 1960, anche se la maggior parte inizia dal 1948, che include la corrispondenza, gli articoli e il materiale relativo all'Illinois Institute of Technology.\nUn archivio, di libri personali, \u00e8 presente anche all'Universit\u00e0 dell'Illinois a Chicago, un altro di disegni e fotografie al \"Canadian Center for Architecture\" di Montr\u00e9al, corrispondenza privata alla Newberry Library di Chicago, oltre che alla Biblioteca del Congresso a Washington D.C."}
{"id": "52257", "revid": "6923", "url": "https://it.wikipedia.org/wiki?curid=52257", "title": "Shannon (fiume)", "text": "Lo Shannon o Siannon, rispettivamente in inglese ed in irlandese, \u00e8 il fiume pi\u00f9 lungo di tutta l'isola d'Irlanda. Esso scorre nella parte occidentale del territorio irlandese e divide l'ovest d'Irlanda (per gran parte la provincia del Connaught) dall'est e sud (Leinster e Munster).\nIl fiume deriva il suo nome da \"Sionna\", una divinit\u00e0 dell'antica religione celtica.\nDescrizione.\nDa sempre importantissima rete di comunicazione per tutta l'isola, fu messo su mappa gi\u00e0 da Tolomeo che lo descrisse come \u03a3\u03b7\u03bd\u03bf\u03c2 (\"S\u0113nos\"). Lungo 259\u00a0km dalla sorgente all'inizio del suo estuario, nasce dal Monte Cuilcagh, sullo \"Shannon Pot\" nel Cavan e compie il suo tragitto quasi esclusivamente verso sud, prima di girare improvvisamente verso ovest dove sfocia in mare subito dopo aver attraversato Limerick e raggiungere l'acqua salata dell'Oceano Atlantico nel lunghissimo estuario di circa 102\u00a0km (per un totale di pi\u00f9 di 360\u00a0km di lunghezza complessiva, che lo rende il fiume pi\u00f9 lungo delle Isole Britanniche).\nLungo il suo corso attraversa vari laghi, come il Lough Allen, il Lough Ree e il Lough Derg e importanti citt\u00e0 come Athlone, Carrick-on-Shannon, Killaloe e ovviamente Limerick, passando per dieci delle 32 contee. Lasciato il Lough Allen, diviene fino al termine della sua corsa confine naturale di tutte le contee che attraversa per centinaia di chilometri. Affluenti principali sono il Brosna e il Suck.\nStoria.\nL'attuale fiume Shannon, cos\u00ec come tanti altri elementi geografici irlandesi, si \u00e8 formato durante l'era glaciale. All'epoca dei Vichinghi era gi\u00e0 utilizzato per la navigazione, tanto che si hanno notizie certe di loro scorribande a monasteri e villaggi nell'entroterra partite dal fiume.\nCi fu addirittura una battaglia sul Lough Ree tra due clan di Vichinghi, i primi insediati a Dublino e i secondi a Limerick, che vennero sconfitti.\nLo Shannon \u00e8 stato oggetto di una celebre dichiarazione di Oliver Cromwell: \"Hell or Connaught\", riferendosi a una migrazione forzata agli irlandesi al di l\u00e0 del fiume, che in caso di rifiuto sarebbe costata loro la vita.\nNel XVII secolo il fiume Shannon ebbe una grande importanza strategica in occasione della Campagna d'Irlanda poich\u00e9 fece da confine fisico tra l'Est e l'Ovest del Paese. Durante le Guerre confederate irlandesi del 1641-53 gli Irlandesi si ritirarono dietro questo fiume e resistettero alle forze inglesi per ben due anni.\nNella Guerra dei Nove Anni in Irlanda durante gli anni 1689-91 anche i Giacobiti si ritirarono dietro lo Shannon dopo la loro sconfitta nella Battaglia del Boyne nel 1690. Le citt\u00e0 di Athlone e di Limerick che presidiavano i punti strategici subirono assedi sanguinosi.\nNel 1916 i leader della Sollevazione di Pasqua progettarono di portare le loro forze sulle linee occidentali dello Shannon. Tuttavia in quell'occasione i ribelli non furono sufficientemente armati ed equipaggiati per tentare quel piano ambizioso.\nIl fiume Shannon \u00e8 dunque saldamente legato alla storia politica, sociale, economica e militare dell'Irlanda.\nEconomia.\nL'irrisoria altezza del luogo in cui nasce il fiume (76\u00a0m), lo rende particolarmente navigabile da sempre: pochi sono i tratti difficoltosi alla navigazione e i vari laghi che si formano sul suo percorso non creano ostacoli di rilievo.\nAd Ardnacrusha \u00e8 presente un impianto idroelettrico; ad Aughinish, nella contea di Limerick, nel 1982 \u00e8 stato costruito un impianto per la lavorazione della bauxite, importata in gran quantit\u00e0 dall'Africa occidentale che viene raffinata a allumina e successivamente esportata in Canada dove viene trasformata in alluminio.\nLungo l'estuario \u00e8 visibile il risultato di un prolungato lavoro di sviluppo operato dal governo irlandese negli anni ottanta che ha comortato un investimento di circa 2,5 miliardi di \u20ac. Il porto di Foynes \u00e8 infatti attivissimo nel commercio navale e ben collegato al limitrofo Shannon International Airport.\nNel 1985 a Moneypoint \u00e8 stata costruita una centrale termica alimentata a carbone, che viene rifornita regolarmente da navi in grado di trasportare fino a 150.000 tonnellate di materiale.\nCultura e turismo.\nIl fiume Shannon \u00e8 collegato al sistema idrico dell'Erne (il Lough Erne e il fiume Erne), questo permette una navigabilit\u00e0 dell'Irlanda da nord a sud (visto che l'Erne sfocia addirittura in Donegal) ma soprattutto un'importante risorsa turistica.\nDurante la bella stagione lo Shannon \u00e8 meta, infatti, di molti turisti per le crociere \"Erne-Shannon\", 300\u00a0km di laghi, paesaggi e di Shannon.\nAllo Shannon molti artisti irlandesi hanno dedicato le loro opere. La pi\u00f9 recente ad esempio, la canzone \"The Broad Majestic Shannon\" del gruppo The Pogues. Dal nome del fiume \u00e8 inoltre derivato il nome proprio di persona Shannon."}
{"id": "52261", "revid": "124190349", "url": "https://it.wikipedia.org/wiki?curid=52261", "title": "Amilcare Ponchielli", "text": "Biografia.\nNato a Paderno, un piccolo paese in provincia di Cremona, Ponchielli ebbe la prima istruzione musicale dal padre, organista e maestro di scuola. A soli nove anni, prima dell'et\u00e0 consentita, super\u00f2 il difficile esame di ammissione al Regio Conservatorio di Milano, dove ebbe tra i suoi insegnanti Antonio Angeleri, Pietro Ray, Felice Frasi, Alberto Mazzucato e Lauro Rossi. Consegu\u00ec il diploma nel 1854 con il massimo dei voti. Successivamente ricevette l'incarico di maestro sostituto al teatro Concordia di Cremona e divenne organista della chiesa di Sant'Imerio. Nel frattempo compose le sue prime opere grazie all'aiuto finanziario del sellaio Bortolo Piatti.\nI suoi primi esperimenti teatrali - \"I promessi sposi\" (1856), tratta dal romanzo di Alessandro Manzoni, \"La Savoiarda\" (1861) e \"Roderico, Re dei Goti\" (1863) - ricevettero un'accoglienza tiepida e Ponchielli si adatt\u00f2 a ricoprire il posto di direttore delle bande civiche delle citt\u00e0 di Piacenza e di Cremona. Nel 1865, bench\u00e9 primo in graduatoria, non ottenne la cattedra di contrappunto al Conservatorio di Milano, assegnata a Franco Faccio. Si apr\u00ec quindi per il compositore cremonese un periodo di incertezza e profonda amarezza in cui sembr\u00f2 anche affievolirsi la spinta creativa.\nTuttavia nel 1872 una nuova versione de \"I Promessi Sposi\", il cui libretto era stato drasticamente riveduto da Emilio Praga, ebbe un esito felicissimo al Teatro Dal Verme di Milano, inaugurando un fruttuoso rapporto professionale con l'editore Ricordi che gli commission\u00f2 subito una nuova opera: \"I Lituani\". Il lavoro procedette lentamente e l'autore, sempre pieno di dubbi e ripensamenti, sembr\u00f2 volerne ritardare la conclusione dedicandosi alla composizione del balletto \"Le due gemelle\" e dello scherzo comico in un atto \"Il Parlatore Eterno\". Finalmente portata a termine, \"I Lituani\" ebbe alla Scala, sotto la direzione di Faccio, un notevole successo.\nInizi\u00f2 per Ponchielli una stagione aurea: sposatosi con la cantante Teresina Brambilla, prima interprete della nuova versione de \"I promessi sposi\", si trasfer\u00ec a Milano e si dedic\u00f2 con rinnovata lena alla sua attivit\u00e0 creativa, anche se il carattere estremamente introverso e insicuro lo portava continuamente a ripensamenti e fasi di depressione. Nel 1876 debutt\u00f2 alla Scala la sua \"Gioconda\", su libretto di Arrigo Boito (firmato con lo pseudonimo Tobia Gorrio), l'opera destinata a grande successo, soprattutto dopo una serie di rifacimenti, anche grazie alla celebre \"Danza delle ore\", l'azione coreografica collocata nell'atto III.\nAlla crescente fama come compositore si accompagnarono due riconoscimenti ufficiali: la cattedra di composizione presso il Conservatorio di Milano, dove Ponchielli ebbe tra i suoi allievi Giacomo Puccini, Pietro Mascagni, Marco Enrico Bossi, Giovanni Tebaldini, Ettore Pozzoli e Giulio Buzenac, e la nomina a Maestro di Cappella della Basilica di S. Maria Maggiore in Bergamo. L'attivit\u00e0 creatrice di Ponchielli sembr\u00f2 tuttavia ad un punto critico, come attestano i molti progetti non portati a termine (come le opere \"Olga\" e \"I Mori di Valenza\").\nGli pesava inoltre la responsabilit\u00e0 di trovarsi alla testa dell'Italia musicale, in un momento in cui l'ormai anziano Giuseppe Verdi sembrava aver esaurito i suoi fuochi creativi. In questo particolare spirito nacquero i due ultimi capolavori teatrali: \"Il figliuol prodigo\" (1880), che ebbe pieno successo alla Scala ma che in seguito usc\u00ec dai repertori dei teatri, e \"Marion Delorme\" (1885), accolta con favore del pubblico ma non dalla critica e ripresentata in una nuova versione lo stesso anno al Teatro Grande di Brescia.\nNel dicembre di quell'anno, mentre si trovava a Piacenza per un allestimento della \"Gioconda\" con protagonista sua moglie Teresina, da poco incinta della terzogenita Amilcarina, Ponchielli fu colto da un attacco di broncopolmonite. Immediato il ritorno a Milano, ma il viaggio in treno in carrozze non riscaldate aggrav\u00f2 la malattia. Mor\u00ec il 16 gennaio 1886 a cinquantuno anni. \u00c8 tumulato nella Cripta del Famedio del Cimitero Monumentale di Milano.\nLa personalit\u00e0 artistica.\nPonchielli partecip\u00f2 alla sfida avviata in Italia dal confronto con l'opera europea proponendo un genere di melodramma basato sul canto, secondo il modello italiano, ma al contempo capace di metabolizzare gli influssi della musica francese e tedesca, operistica e strumentale. La sua cantabilit\u00e0 appassionata e la sua ricca tavolozza orchestrale hanno contribuito in misura decisiva allo sviluppo del melodramma romantico, gettando le basi per la successiva Giovane Scuola di Puccini, Mascagni, Leoncavallo, Giordano e Cilea.\nLa fortuna.\nIgnorato per quasi vent'anni, fino al successo dell'ultima versione dei \"Promessi sposi\", poi assurto all'improvviso al rango di primo compositore d'Italia, Ponchielli fu altrettanto rapidamente relegato ai margini della storia della musica dopo l'avvento dell'opera verista. Unica opera a restare in repertorio fu \"La Gioconda\", grazie al favore che il pubblico continu\u00f2 a tributarle. La rivalutazione critica \u00e8 tuttavia iniziata da alcuni decenni, sia pure in sordina. La recente esecuzione in forma di concerto, a Montpellier, e la successiva incisione di \"Marion Delorme\" hanno rappresentato eventi importanti nelle direzione di questa riscoperta.\nFonti.\nUn'importante risorsa di informazioni sulla vita e la produzione artistica di Ponchielli \u00e8 costituita dal Museo Ponchielliano di Paderno Ponchielli, a pochi chilometri da Cremona.\nLa cremonese Banda civica musicale di Soncino ha curato molte trascrizioni inedite sino a produrre due CD contenenti esclusivamente musica per banda scritta da Ponchielli, sotto la direzione di Luca Valenti."}
{"id": "52268", "revid": "599", "url": "https://it.wikipedia.org/wiki?curid=52268", "title": "Paderno Fasolaro", "text": ""}
{"id": "52274", "revid": "1282260", "url": "https://it.wikipedia.org/wiki?curid=52274", "title": "Federazione tra le societ\u00e0 filateliche italiane", "text": "L'Unione delle associazioni e dei circoli filatelici italiani venne istituita a Torino il 19 ottobre 1919, durante il 6\u00ba Congresso filatelico italiano, con l'obiettivo di raccogliere e coordinare le societ\u00e0 di filatelia, promuovendo le mostre, gli studi e le ricerche a tema filatelico, facendo da tramite tra il collezionismo filatelico, l'amministrazione postale e lo stato, nonch\u00e9 pubblicando la rivista \"Qui filatelia\". Inoltre promuove la giornata della filatelia italiana e le esposizioni internazionali di filatelia in Italia. L'Unione contava sei associazioni fondatrici tra i quali l'Unione filatelica subalpina, l'Unione filatelica lombarda, la Societ\u00e0 filatelica trentina e l'Associazione filatelica numismatica italiana di Roma. Proprio da quest'ultima associazione proviene il primo presidente dell'Unione, Emilio Diena.\nIl 16 luglio 1926 l'Unione \u00e8 tra le federazioni nazionali fondatrici della Federazione internazionale di filatelia.\nNel 1958 si rifonda col nome di Federazione tra le societ\u00e0 filateliche italiane e con un nuovo statuto.\nDal 1986 la Federazione tra le societ\u00e0 filateliche italiane partecipa attivamente alla Giornata della filatelia, che viene realizzata in almeno una citt\u00e0 per regione tramite l'apporto organizzativo delle locali associazioni filateliche. Gli scopi della Giornata della filatelia sono: mettere in mostra le collezioni filateliche, dare visibilit\u00e0 alle varie associazioni nel contesto socioculturale locale e divulgare il collezionismo filatelico tra i giovani. A partire dal 1996 le gare nazionali di filatelia che si svolgevano nell'ambito di questa manifestazione sono state inserite nel nuovo \"Campionato italiano di filatelia serie cadetti\": vi partecipano collezionisti che non abbiano mai vinto premi nazionali o superiori con loro collezioni personali. Vengono assegnati quattro titoli per classi di partecipazione individuale (filatelia, tematica, storia postale e giovanile) ed uno alla migliore societ\u00e0.\nIl 25 novembre 2006, durante un'assemblea ordinaria, svoltasi a Verona Piero Macrelli \u00e8 riconfermato presidente della Federazione. Nomina suoi consiglieri Enrico Bertazzoli, Bruno Crevato-Selvaggi, Emanuele Gabbini, Ezio Gorretta e Nicolino Parlapiano. Al presidente appena eletto hanno dato 15 giorni di tempo per nominare gli altri tre membri del consiglio direttivo. Passati i 15 giorni Piero Macrelli aggiunge ai consiglieri Michele Caso, Paolo Negri e Rino Piccirilli, mentre Bruno Crevato-Selvaggio \u00e8 nominato vicepresidente.\nIl 12 dicembre 2009 vengono riconfermati presidente, vicepresidente e consiglieri.\nBiblioteca.\nL'istituzione di una biblioteca nazionale ha lo scopo di raccogliere testi riguardanti il mondo filatelico postale, i metodi di conservazione dei documenti, la storia dei sistemi di comunicazione ecc. La sede sociale \u00e8 situata all'Istituto studi storico postali di Prato.\nEsposizione internazionale.\nLe esposizioni internazionali sono manifestazioni per espositori con concorso a premio nelle differenti classi collezionistiche organizzate dalla FIP in collaborazione con la FSFI e le autorit\u00e0 amministrative locali. Le manifestazioni hanno carattere internazionale con partecipanti e giurati provenienti da tutto il mondo che confrontano le loro collezioni suddivise in classi di partecipazione. In Italia si sono svolte:\nSerenissima '76 (Venezia 23-29 agosto 1976) [aerofilatelia]\nVebileph '79 (Venezia 28 aprile \u2013 6 maggio 1979) [letteratura filatelica]\nItalia '98 (Milano 23 ottobre \u2013 1\u00ba novembre 1998)\nItalia 2009 (Roma 21-25 ottobre 2009)\nEsposizione nazionale.\nLe esposizioni nazionali sono manifestazioni per espositori con concorso a premio nelle differenti classi collezionistiche. Queste manifestazioni sono state organizzate dalla FSFI a partire dal 1968 a Trieste con differenti modalit\u00e0.\nVi partecipano i collezionisti iscritti a circoli o associazioni iscritti alla FSFI. Le classi di competizione FIP sono:\nL'associazione elargisce anche premi individuali come:\nL'albo d'oro della filatelia.\nL'albo \u00e8 suddiviso in diverse sezioni con premi per la classe iscritti, la classe benemeriti e la classe societ\u00e0.\nVeterani della filatelia italiana.\nQuesto \u00e8 un premio, istituito nel 1971, \u00e8 assegnato su proposta delle singole associazioni locali che indicano alla federazione soci iscritti ininterrottamente per almeno trenta anni. Sino al 2003 si sono registrati pi\u00f9 di 800 veterani."}
{"id": "52275", "revid": "2039709", "url": "https://it.wikipedia.org/wiki?curid=52275", "title": "Luca Marenzio", "text": "Fu il pi\u00f9 acclamato autore di madrigali del suo tempo.\nBiografia.\nFiglio di un notaio cancelliere bresciano, Luca Marenzio ricevette i primi insegnamenti musicali presumibilmente da Giovanni Contino, maestro della cattedrale di Brescia. Divenne a sua volta maestro di cappella, prima del cardinale Cristoforo Madruzzo a Roma, poi, dopo la morte di questi nel 1578, del cardinale Luigi d'Este, dove rimase sino al 1586, anno della morte di quest'ultimo. All'inizio del suo servizio presso la famiglia d'Este, Marenzio era noto principalmente come eccellente cantore e liutista, sebbene avesse gi\u00e0 pubblicato un madrigale; fu a partire da quel periodo che acquis\u00ec fama anche come compositore, pubblicando molti libri di madrigali che ebbero numerose ristampe, diffuse in Italia e all'estero. In una lettera del 3 novembre 1582 un canonico del Duomo di Milano propone a Carlo Borromeo proprio Marenzio come maestro di cappella della cattedrale milanese: al posto del compositore bresciano, tuttavia, verr\u00e0 scelto Giulio Cesare Gabussi.\nA Firenze fu al servizio di Ferdinando I de' Medici per circa due anni; tornato a Roma nel 1589, fu maestro di cappella del cardinale Aldobrandini e in seguito ebbe lo stesso incarico presso la famiglia Orsini. Tra il 1596 e il 1598 fu assunto come maestro di cappella di Sigismondo III a Varsavia e a Cracovia, suggellando cos\u00ec il suo successo a livello europeo. Nel 1598 torn\u00f2 in Italia e il 20 ottobre di quell'anno firm\u00f2 la dedicatoria dell\"'Ottavo libro di madrigali a 5 voci\", indirizzata a Ferrante I Gonzaga. Nel 1599 pubblic\u00f2 l'ultima raccolta, il \"Nono libro di madrigali\". Poco \u00e8 noto dal suo rientro in patria sino alla sua morte; le fonti pi\u00f9 antiche riportano che forse era in condizioni di salute non buone a causa del clima polacco.\nMor\u00ec a Roma il 22 agosto del 1599 a soli 44 anni. Fu sepolto nella chiesa di San Lorenzo in Lucina.\nA lui sono intitolati dal 1993 il conservatorio di musica statale di Brescia e la sua sezione distaccata di Darfo Boario Terme.\nStile.\nLe sue composizioni sono tra le pi\u00f9 mature testimonianze della polifonia vocale rinascimentale profana. La fama di Marenzio \u00e8 essenzialmente legata al genere del madrigale, che occupa gran parte della sua produzione musicale, durata quasi vent'anni. Pubblic\u00f2 infatti numerosi libri di madrigali, tra i quali dieci a cinque voci, incluso uno di madrigali spirituali.\nLe sue composizioni mostrano una tendenza evolutiva, come scrisse lui stesso nella dedicatoria dei \"Madrigali a quattro, cinque e sei voci\" del 1588, indirizzata all'accademico veronese conte Mario Bevilacqua, annunciando uno stile diverso dal precedente.\nA partire dal \"Sesto libro de madrigali a cinque voci\" del 1594, Marenzio svilupp\u00f2 uno stile declamatorio, ispirato dalle istanze della Camerata fiorentina e del melodramma incipiente, utilizzando in gran parte i testi poetici di Petrarca, Sannazaro, Tasso e Guarini. Marenzio fu uno dei principali interpreti della moda, tipica della musica reservata cinquecentesca, di musicare i versi di Petrarca. Alcuni madrigali sono particolarmente esemplificativi di questo orientamento: \"Zefiro torna e'l bel tempo rimena\" (a 4 voci) e \"Solo e pensoso\" (a 5 voci), basati sugli omonimi sonetti del Canzoniere.\nMarenzio compose anche musica sacra, sebbene questa non sia la parte pi\u00f9 significativa della sua opera \u2013 n\u00e9 per numero, n\u00e9 per stile \u2013 probabilmente perch\u00e9 la sua attivit\u00e0 fu legata a servizi di corte piuttosto che ecclesiastici.\nLa sua fama in vita rimarr\u00e0 seconda solo a quella di Giovanni Pierluigi da Palestrina, sino alla comparsa della generazione dei giovani compositori, come Claudio Monteverdi, che abbracceranno definitivamente le nuove tendenze proprie della musica barocca, con l'uso prevalente della monodia e la presenza sistematica di accompagnamento strumentale e polifonico.\nOpere.\nDecine sono le composizioni di Marenzio, pubblicate sia dall'autore stesso in raccolte autonome (come ad esempio i libri di madrigali a cinque voci, i sei libri di madrigali a sei voci, i tre libri di villanelle o i libri di madrigali spirituali), sia inseriti in antologie e miscellanee."}
{"id": "52290", "revid": "1543377", "url": "https://it.wikipedia.org/wiki?curid=52290", "title": "Ursula K. Le Guin", "text": "Ha vinto cinque premi Hugo e sei premi Nebula - i massimi riconoscimenti della letteratura fantastica - ed \u00e8 considerata una delle principali autrici di fantascienza. La profondit\u00e0 e attualit\u00e0 dei suoi temi, che spaziano dal femminismo all'utopia e al pacifismo, hanno reso i suoi romanzi noti e apprezzati ben oltre il tradizionale circolo di lettori di genere. Tra le sue opere si ricordano in particolare \"La mano sinistra delle tenebre\" (1969) e \"I reietti dell'altro pianeta\" (1974).\nBiografia.\nUrsula Kroeber era figlia dell'antropologo Alfred Kroeber, studioso della University of California, Berkeley, e della scrittrice Theodora Kracaw.\nUrsula e i suoi tre fratelli, Clifton, Theodore e Karl Kroeber, furono incoraggiati a leggere sotto l'influenza dei genitori e delle loro amicizie, tra cui gruppi di Nativi Americani e Robert Oppenheimer, che in seguito divenne il parziale modello per l'eroe ne \"I reietti dell'altro pianeta\". Le Guin afferm\u00f2 che, in retrospettiva, era grata per la sua educazione. In questo ambiente stimolante Le Guin nutr\u00ec il suo interesse per la letteratura; scrisse la sua prima storia fantasy a nove anni, pubblic\u00f2 il suo primo racconto di fantascienza sulla rivista \"Astounding Science Fiction\" a undici anni. Con la famiglia durante l'anno accademico viveva a Berkeley, ma passava le estati a \"Kishamish\" presso la Napa Valley, cos\u00ec descritto:\nLe Guin si interessava di biologia e poesia, ma aveva difficolt\u00e0 con la matematica. Frequent\u00f2 la Berkeley High School. Ottenne un Bachelor of Arts in letteratura rinascimentale francese e italiana presso il Radcliffe College nel 1951, e un Master of Arts in letteratura italiana e francese presso la Columbia University nel 1952. Poco pi\u00f9 tardi, Le Guin inizi\u00f2 a lavorare al Ph.D. e grazie al programma Fullbright pot\u00e9 continuare i suoi studi in Francia dal 1953 al 1954.\nNel 1953, mentre viaggiava verso la Francia a bordo della \"Queen Mary\", Le Guin conobbe il suo futuro marito, lo storico Charles Le Guin. Si sposarono l'anno seguente a Parigi. Dopo il matrimonio, Le Guin decise di non proseguire il Dottorato di Ricerca sul poeta Jean Lemaire de Belges.\nLa coppia torn\u00f2 negli Stati Uniti per permettere a Charles di concludere il suo Ph.D. alla Emory University. In questo periodo, Ursula lavor\u00f2 come segretaria e insegn\u00f2 francese a livello universitario. La loro prima figlia, Elisabeth, nacque nel 1957 a Moscow (Idaho), dove Charles insegnava. Nel 1958 si trasferirono a Portland, dove nacque la figlia Caroline nel 1959 e dove continuarono a vivere. Nel 1964, nacque il terzo figlio Theodore.\nLa ricezione delle sue opere in Italia fu promossa da Riccardo Valla, in qualit\u00e0 di curatore delle collane dell'editore Nord, presso cui uscirono numerosi titoli a partire dagli anni Settanta. Oltre a tradurre egli stesso diversi romanzi, Valla divenne amico di penna dell'autrice.\nLe Guin mor\u00ec il 22 gennaio 2018 nella sua casa a Portland; il figli\u00f2 dichiar\u00f2 che le sue condizioni di salute erano gravi da diversi mesi. Il suo necrologio sul \"New York Times\" la ricord\u00f2 con queste parole:\nAttivit\u00e0 letteraria.\nLe Guin cominci\u00f2 a interessarsi alla letteratura molto presto. All'et\u00e0 di undici anni propose la sua prima storia alla rivista \"Astounding Science Fiction\", ma non fu pubblicata.\nDal 1951 al 1961 scrisse cinque romanzi, tutti rifiutati dalle case editrici perch\u00e9 considerati inaccessibili. In questo periodo scrisse anche poesie, tra cui \"Wild Angels\" (1975).\nLe sue prime opere, che furono in parte riadattate in \"Orsinian Tales\" e \"Malafrena\", erano storie realistiche ambientate nel paese immaginario di Orsinia. Alla ricerca di un modo per esprimere i suoi interessi, torn\u00f2 alla passione per la fantascienza; all'inizio degli anni '60 i suoi lavori cominciarono ad essere pubblicati regolarmente. Uno degli \"Orsinian Tales\" fu pubblicato nell'estate del 1961 da \"The Western Humanities Review\" e altre tre storie apparirono nel 1962 e nel 1963 su \"Fantastic Stories of Imagination\", un mensile pubblicato da Cele Goldsmith. Goldsmith era l'editore anche di \"Amazing Stories\", che pubblic\u00f2 due racconti di Le Guin nel 1964, inclusa la prima storia del ciclo hainita.\nNel 1964 vennero pubblicati i racconti \"La parola dello scioglimento\" e \"La legge dei nomi\", i primi del ciclo fantasy di Earthsea, che comprende cinque romanzi e sette racconti. I primi tre romanzi furono \"Il mago di Earthsea\" (1968), \"Le tombe di Atuan\" (1970) e \"La spiaggia pi\u00f9 lontana\" (1972), talvolta denominati la \"Trilogia di Earthsea\", perch\u00e9 furono seguiti solo diversi anni pi\u00f9 tardi da \"L'isola del drago\" (1990), \"Leggende di Earthsea\" (2001), una raccolta di racconti, e \"I venti di Earthsea\" (2001).\nLe Guin ottene un ampio riconoscimento per il romanzo \"La mano sinistra delle tenebre\", che vinse i premi Hugo e Nebula nel 1970. Il romanzo successivo \"I reietti dell'altro pianeta\" la resero la prima persona a vincere sia il premio Hugo che il premio Nebula per il Miglior Romanzo due volte per gli stessi due libri.\nLe Guin si occup\u00f2 in seguito anche di cinema: contribu\u00ec a \"The Lathe of Heaven\", film basato sul suo omonimo romanzo. Nel 1985 collabor\u00f2 con il compositore David Bedford per il libretto di \"Rigel 9\".\nNel 1983 fu invitata al Mills College di Oakland a pronunciare un discorso alla cerimonia di laurea degli studenti. Il discorso, intitolato \"A Left-Handed Commencement Address\", fu inserito al no. 82 della lista dei \"100 migliori Discorsi del XX secolo\" di \"American Rhetoric\" ed \u00e8 incluso nella sua raccolta di saggi \"Danzando al confine del mondo\".\nNel 1984, Le Guin fece parte, insieme a Ken Kesey e William Stafford, del gruppo che fond\u00f2 l\"'Oregon Institute of Literary Arts\", ora conosciuto come \"Literary Arts\", a Portland.\nNel dicembre del 2009, Le Guin si ritir\u00f2 dalla Authors Guild, la pi\u00f9 grande e pi\u00f9 antica associazione di scrittori negli Stati Uniti, per protestare contro il sostegno a Google Libri, il progetto di digitalizzazione di libri creato da Google. Nella lettera alla Authors Guild scrisse:\nFonti di ispirazione.\nLe Guin sub\u00ec l'influenza di svariati autori fantasy, compreso J. R. R. Tolkien; di autori di fantascienza, come Philip K. Dick (che era suo compagno di classe alla scuola superiore, anche se non si frequentarono); di figure centrali nella letteratura occidentale quali Lev Tolstoj, Virgilio e le sorelle Bront\u00eb; di scrittrici femministe tra cui Virginia Woolf; di classici della letteratura per l'infanzia come \"Alice nel Paese della Meraviglie\", \"Il vento tra i salici\", \"Il libro della giungla\"; della mitologia norrena; nonch\u00e9 di libri appartenenti alle tradizioni orientali come il \"Tao Te Ching\".\nQuando le furono chieste le sue fonti di ispirazione, rispose cos\u00ec:\nA met\u00e0 degli anni '50 lesse Il Signore degli Anelli di Tolkien, che ebbe un enorme impatto su di lei. Ma piuttosto che spingerla a seguire le orme di Tolkien, questa lettura le dimostr\u00f2 le possibilit\u00e0 del genere fantasy.\nTemi.\nLe Guin sfrutt\u00f2 la flessibilit\u00e0 creativa della fantascienza e del fantasy per esplorare i temi delle identit\u00e0 e delle strutture sociali. In questo modo, il ricorso a discipline quali sociologia, antropologia e psicologia port\u00f2 alcuni critici a includere le sue opere nella categoria della fantascienza soft. Lei si oppose a questa classificazione, sostenendo che il termine sia divisivo e implichi un'idea ristretta di quanto costituisce una forma valida di fantascienza. Le tematiche dell'anarchismo e dell'ambientalismo riaffiorano inoltre lungo tutta l'opera di Le Guin.\nNel 2014 Le Guin parl\u00f2 a proposito del fascino di immaginare possibili futuri nella fantascienza:\nSociologia, antropologia, psicologia.\nConoscendo profondamente le prospettive delle scienze sociali circa l'identit\u00e0 e la societ\u00e0, Le Guin decide razze e generi a ragion veduta. La maggior parte dei suoi personaggi sono persone di colore, una scelta fatta per rispecchiare la maggioranza non bianca dell'umanit\u00e0 (motivo a cui attribuisce la scarsit\u00e0 di personaggi illustrati sulle copertine dei suoi libri). La sua scrittura ricorre spesso a culture aliene - umane ma non terrestri - per esaminare le caratteristiche strutturali della societ\u00e0 e della cultura umana, nonch\u00e9 del loro impatto sull'individuo.\nL'evidente tematica dell'interazione culturale \u00e8 molto probabilmente radicata nel fatto che Le Guin crebbe in una famiglia di antropologi impegnata nel caso di Ishi - un nativo americano considerato \"l'ultimo indiano selvaggio\" - e nelle sue relazioni con il mondo degli uomini bianchi. Il padre di Le Guin era il direttore del University of California Museum of Anthropology, dove Ishi fu studiato e lavor\u00f2 come assistente ricercatore. Sua madre scrisse il bestseller \"Ishi in Two Worlds.\" Tali elementi si ripresentano in molte storie di Le Guin \u2013 da \"Il pianeta dell'esilio\", a \"Citt\u00e0 delle illusioni\", da \"Il mondo della foresta\" a \"I reietti dell'altro pianeta\".\nLa scrittura di Le Guin fa un notevole uso di azioni ordinarie, allo scopo di chiarire come le attivit\u00e0 quotidiane inseriscano gli individui in un contesto di relazioni con il mondo fisico e con il prossimo. Per esempio, l'impegno dei protagonisti negli affari comuni, come badar agli animali, curare l'orto e fare i lavori di casa, \u00e8 centrale nel romanzo \"L'isola del drago\". Pure i temi della psicologia junghiana sono fondamentali nella sua produzione.\nUn altro esempio \u00e8 il Ciclo dell'Ecumene, una serie di romanzi che comprende una vasta raccolta di societ\u00e0, composte di varie specie umane che vivono per lo pi\u00f9 in isolamento l'una dall'altra. \"La mano sinistra delle tenebre\", \"I reietti dell'altro pianeta\", \"La salvezza di Aka\" trattano tutti le conseguenze di contatti tra mondi e culture differenti. L'impatto sociale e culturale dell'arrivo di emissari dell'Ecumene su pianeti remoti e lo shock culturale che gli emissari provano costituiscono temi importanti ne \"La mano sinistra delle tenebre\". Le concezioni di Le Guin sono state in seguito prese in prestito da molti famosi autori, che citarono a loro volta sue invenzioni come l'ansible, un dispositivo di comunicazione. \"La mano sinistra delle tenebre\" esplora in particolar modo le conseguenze sociali, culturali e personali dell'identit\u00e0 sessuale attraverso la narrazione dell'incontro con una razza androgina. Oltre all'ermafroditismo, Le Guin si concentra sull'abbattimento delle norme sulla sessualit\u00e0 e sul ruolo di genere. Il racconto \"Solitudine\" segue una ragazza, pi\u00f9 temeraria di suo fratello maggiore, che si avventura in un mondo dominato da donne forti, territoriali. In \"Paradisi perduti\", i passeggeri di una nave spaziale alla ricerca di un nuovo mondo da colonizzare sono salvati da una viaggiatrice interstellare, un ruolo tipicamente riservato agli uomini.\nAmbientalismo.\nLe Guin considera l'attuale sistema socio-politico americano problematico per la salute e la vita della natura, dell'umanit\u00e0 e del loro rapporto. Questa idea ricorre in molte opere di Le Guin, specialmente ne \"La mano sinistra delle tenebre, Il mondo della foresta, I reietti dell'altro pianeta, L'occhio dell'airone, Sempre la valle, Le ragazze bufalo\". Tutte questi libri vertono sull'organizzazione socio-politica e sui sistemi di valori di utopie e distopie. Oltre alla produzione di romanzi, Il libro \"Out Here: Poems and Images from Steens Mountain Country\", scritto in collaborazione con l'artista Roger Dorband, \u00e8 un'evidente dichiarazione ambientalista dedicata alla bellezza dell'Oregon. Le Guin scrisse anche numerose poesie e saggi sul Monte Sant'Elena in seguito all'eruzione del 1980. Questi scritti esplorano i racconti e le discussioni dei locali dovuti all'eruzione, in unione alla prospettiva di Le Guin che vide l'evento dalla sua casa di Portland, oltre alla sue varie visite sul sito.\nAnarchismo e Taoismo.\nLe concezioni di Le Guin verso l'anarchismo erano strettamente collegate alla sua fede nel Taoismo.\nPrendeva parte a numerose marce delle pace e bench\u00e9 non si dichiarasse esplicitamente anarchica, era convinta che la democrazia fosse buona, ma non l'unico modo per ottenere giustizia ed equit\u00e0. Le Guin disse: \"\"I reietti dell'altro pianeta\" \u00e8 un romanzo utopistico anarchico. Le sue idee derivano dalla tradizione anarchica pacifista \u2013 Kropotkin ecc. Cos\u00ec come fecero certe idee della cosiddetta controcultura degli anni sessanta e settanta\". Di fatto la sua produzione influenz\u00f2 lo sviluppo di un nuovo pensiero anarchico postmoderno.\nAdattamenti cinematografici.\nNei primi anni ottanta, il regista Hayao Miyazaki chiese a Le Guin il permesso di creare un adattamento cinematografico in forma di cartone animato del ciclo di \"Earthsea\". Tuttavia Le Guin, che non conosceva il lavoro del regista e in generale il mondo dei cartoni animati, decise di rifiutare. Molti anni pi\u00f9 tardi, dopo aver visto \"Il mio vicino Totoro\", riconsider\u00f2 la sua decisione: il terzo e quarto libro del ciclo di \"Earthsea\" vennero usati per il film d\u2019animazione \"I racconti di Terramare\" del 2006. Il film, tuttavia, venne girato dal figlio di Hayao, Gor\u014d Miyazaki, e Le Guin non ne fu soddisfatta.\nNel 2004 fu prodotta da SciFi channel una miniserie per la TV dal titolo \"La leggenda di Earthsea\" (\"Earthsea\"). Anche in questo caso l'opera derivata dal ciclo di \"Earthsea\" non fu apprezzata da Le Guin."}
{"id": "52295", "revid": "768068", "url": "https://it.wikipedia.org/wiki?curid=52295", "title": "Sanakht", "text": "Biografia.\nSanakht \u00e8 stato considerato per molto tempo il fondatore della III dinastia.\nSecondo questa teoria si tratterebbe, presumibilmente, di un figlio di Nimaathap, figlia di Khasekhemui ultimo(?) sovrano della II dinastia.\nSanakhte sarebbe anche, sempre secondo lo stesso schema, fratello maggiore di Djoser.\nRecenti ritrovamenti hanno messo in discussione questo schema proponendo per questo sovrano l'inserimento nella II dinastia senza per\u00f2, per questo, essere ancora in grado di definire una rigorosa cronologia all'interno della III dinastia.\nSecondo il Papiro Westcar, che riporta alcuni antenati di Medjedu, un sovrano di nome Nebka avrebbe regnato dopo Djoser e prima di Huni.\nIl nome di questo sovrano si trova associato a quello di Djoser in alcune iscrizioni.\nLa correlazione tra Sanakht, Nebka e Necherophes discende dalla posizione dei nomi nelle Liste Reali ma non ha ancora trovato conferme archeologiche sicure.\nLa tomba di Sanakht si trova nella necropoli di Abu Rawash"}
{"id": "52298", "revid": "123230711", "url": "https://it.wikipedia.org/wiki?curid=52298", "title": "Il Marzocco", "text": "Il Marzocco \u00e8 stata una rivista letteraria settimanale fondata a Firenze il 2 febbraio 1896 e terminata il 25 dicembre 1932. La testata, fondata da Adolfo e Angiolo Orvieto, riprese il nome e l'impresa araldica dell'antico leone rampante in rame che costituiva uno degli stemmi della Repubblica fiorentina.\nStoria.\nNata un anno dopo la rivista \"Convito\", il periodico - il cui titolo viene scelto da Gabriele D'Annunzio - inizia le sue pubblicazioni sotto la direzione dei due fondatori Adolfo e Angiolo Orvieto, il 2 febbraio 1896. Un anno dopo (7 febbraio 1897) la direzione viene presa da Enrico Corradini. La rivista si presenta subito, fin dal primo numero, con i suoi eleganti quattro fogli, in bel formato e con incisioni in bistro (che diventeranno sei grandi in nero, con incisioni e fotografie di opere d'arte). In questo modo \"Il Marzocco\" d\u00e0 inizio alla serie fiorentina delle riviste dell'estetismo che continueranno all'inizio del Novecento con il \"Leonardo\" e \"Hermes\".\nNella sua prima fase di vita (1896-1899), il periodico si dimostra anti-positivista e simbolista, votato al culto dell\"arte per l'arte\". Il \"Manifesto\" della rivista, steso da Saverio Garg\u00e0no e Gabriele D'Annunzio, denota chiari ideali di estetismo antipositivista. \"Il Marzocco\" dimostra subito il suo entusiasmo per l'opera di Giovanni Pascoli, che accoglie e difende. Negli anni che vanno dal 1896 al '99 la polemica del \"Marzocco\" contro l'accademismo erudito procede di pari passo con le tendenze di carattere estetizzante che vogliono ridare vita alla letteratura e alle arti figurative. Nei numeri del 17 febbraio, 7 marzo e 11 aprile 1897, compaiono molte liriche del poeta forlivese insieme alla prosa \"Il fanciullino\" (pubblicato per la prima volta proprio sulla rivista) che enuncia la poetica pascoliana di poesia come invenzione pura, al di fuori della storia e del tempo.\nNel 1900 la direzione della rivista passa ad Adolfo Orvieto. Avviene allora un'inversione di tendenza. Il nuovo motto \u00e8: \"Fare guerra spietata a tutto ci\u00f2 che \u00e8 pura arte e pura bellezza perch\u00e9 il tempo della letteratura decorativa \u00e8 passato\". Collaborano al \"Marzocco\" Giuseppe Saverio Gargano, Luciano Zuccoli, Angelo Conti, Romualdo P\u00e0ntini, Vittorio Pica, Egisto Roggero e Giannotto Bastianelli.\nNegli anni dal 1911 al 1914 si infittiscono sulle pagine della rivista articoli di e riscossa nazionale. Dopo l'annuncio dello scoppio della Prima guerra mondiale dato da Luciano Zuccoli sul n. 31 del 2 agosto 1914, \"Marzocco\" si schiera a favore dell'interventismo italiano, riducendo cos\u00ec sulle sue pagine gli spazi per le attivit\u00e0 letterarie. Nel periodo bellico \"Il Marzocco\" conduce un'aspra battaglia contro la \"barbarie germanica\" coinvolgendo tutta la cultura. La rivista si fa cos\u00ec portavoce di una fazione che sostiene la necessit\u00e0 del conflitto. Nel 1922 sostiene apertamente l'impresa di D'Annunzio a Fiume.\nLe del 1926 risparmiano \"Il Marzocco\", ma la rivista perde progressivamente il suo valore. Inizia un periodo di decadenza che termina con la sospensione delle pubblicazioni, avvenuta il 25 dicembre del 1932."}
{"id": "52300", "revid": "26415", "url": "https://it.wikipedia.org/wiki?curid=52300", "title": "Cacc'e mmitte di Lucera", "text": ""}
{"id": "52301", "revid": "599013", "url": "https://it.wikipedia.org/wiki?curid=52301", "title": "Nigel Mansell", "text": "Fino al 2014 \u00e8 stato il pilota britannico ad aver ottenuto pi\u00f9 vittorie nella massima serie, essendosi imposto in 31 Gran Premi, record battuto da Hamilton nel Gran Premio degli Stati Uniti del 2014, ed \u00e8 tuttora il settimo nella classifica di tutti i tempi di successi in carriera. Ha ottenuto i suoi maggiori successi guidando per la Williams, ma ha corso anche per altre squadre prestigiose come Ferrari, Lotus e McLaren.\nDotato di una guida spettacolare e spesso irrispettosa del mezzo meccanico, era soprannominato \"Il leone d'Inghilterra\" per la grinta che mostrava in pista. Mansell \u00e8 stato inoltre votato tra i primi 10 piloti di Formula 1 di tutti i tempi dal commentatore televisivo Murray Walker. Nel 2008, \"ESPN\" lo ha classificato 24\u00ba nella sua classifica dei migliori piloti di tutti i tempi. \u00c8 stato anche classificato 9\u00ba dal \"Times\" fra i pi\u00f9 grandi piloti di sempre. Nel 2005, \u00e8 stato inserito nella International Motorsports Hall of Fame.\nBiografia.\nNato a Upton-upon-Severn, Worcestershire da Eric e Joyce Mansell, Nigel era il terzo di quattro figli, Michael, Gail e Sandra. Mansell trascorse undici anni della sua vita come poliziotto speciale nell'Isola di Man, prima della sua carriera di pilota, e nel Devon e in Cornovaglia dopo il suo ritiro dalle corse. Mansell ebbe un avvio piuttosto lento per la sua carriera agonistica, utilizzando il proprio denaro per pagarsi le partecipazioni alle gare. Dopo il notevole successo nel kart, Mansell pass\u00f2 alla serie Formula Ford con la disapprovazione del padre. La sua fidanzata Roseanne, conosciuta nel 1970, fu il suo pi\u00f9 grande sostegno morale durante la sua carriera. La coppia si spos\u00f2 nel 1975 ed ebbe tre figli: Chloe (11 aprile 1983), Leo (4 gennaio 1985) e Greg (8 novembre 1987). Mansell scal\u00f2 le categorie inferiori fino all'arrivo in Formula 1 dove si dimostr\u00f2 uno dei piloti pi\u00f9 veloci e spettacolari di sempre. L'arrivo in Formula 1 fu oscurato dalla morte di sua madre nel 1984 a causa di cancro a cui ha tristemente fatto seguito quella del padre sette anni dopo.\nDivent\u00f2 il \"Leone\" dopo aver mostrato negli anni 1986 e 1987 temperamento e grinta in gara, tali da vincere spesso il confronto con il suo compagno di squadra Nelson Piquet. Proverbiali divennero le sue gare tutte improntate sul coraggio e l'azione, dove la tattica e la strategia passavano in secondo piano: per questo egli fu amatissimo dai tifosi ma soventemente bacchettato dai critici.\nDegne di nota furono le sue vittorie a Silverstone nel 1987 dopo un sorpasso con una finta da cineteca su Piquet, o a Hungaroring nel 1989 su Ferrari dopo una furiosa rimonta dal 12\u00ba posto in griglia con spettacolare sorpasso su Senna nel finale, o a Montmel\u00f2 nel 1991 con un altro sorpasso su Senna durato pi\u00f9 di un chilometro sul rettilineo d'arrivo con le macchine che appaiate quasi si sfioravano a pi\u00f9 di 300\u00a0km/h.\nDivenuto campione del mondo di Formula 1 nel 1992 a 39 anni, \u00e8 stato fino al 2014 il pilota britannico che vantava il maggior numero di vittorie nei Gran Premi (31). Passato nel 1993 alla Formula CART, vinse immediatamente il titolo, diventando l'unico pilota a essere contemporaneamente campione in Formula 1 e in Formula CART. Un'altra sua peculiarit\u00e0 fu quella di correre in Williams con il numero rosso, differente da quello bianco del compagno.\nCarriera.\nLe formule minori.\nMansell guid\u00f2 per la prima volta un'auto all'et\u00e0 di sette anni in un campo vicino a casa e, dopo aver visto Jim Clark vincere il Gran Premio di Gran Bretagna nel 1962 decise di tentare la carriera nel mondo dell'automobilismo. Dopo gli ottimi risultati ottenuti nei kart, nel 1976 Mansell fece il suo debutto in Formula Ford, nonostante la disapprovazione del padre. La sua prima stagione lo vide trionfare sei volte sulle nove gare a cui partecip\u00f2. L'anno successivo prese invece parte a tutto il campionato e si laure\u00f2 campione di categoria. Ebbe anche un pericoloso incidente in cui si ruppe il collo che rischi\u00f2 di interrompere la sua carriera. I medici gli dissero che era stato vicino alla tetraplegia dopo lo schianto. Dopo il successo ottenuto, nel 1978 Mansell prese parte al campionato di Formula 3, ottenendo subito al debutto la pole position e un podio. La March che l'aveva preso in squadra aveva promesso di pagargli l'intera stagione se avesse trovato degli sponsor.\nMansell non esit\u00f2 a vendere la casa in cui viveva con sua moglie per ottenere i soldi per fare le prime gare, ma finiti i soldi e dopo sole quattro gare lo sponsor non arriv\u00f2 e Mansell rimase a piedi. Fu il momento pi\u00f9 critico della sua carriera e il Leone pur di racimolare qualche quattrino lavor\u00f2 anche come lavavetri. Qualcuno comunque si accorse delle sue qualit\u00e0, e verso met\u00e0 stagione gli fu consentito di debuttare in Formula 2 a Donington Park ma un incidente nelle prove gli fece mancare la qualificazione. Dopo un'annata nera le cose cominciarono a girare per il verso giusto.\nMansell venne a sapere che si era liberato un posto nel team di David Price, e dopo un paio di colloqui riusc\u00ec ad ottenere il posto. Non solo non avrebbe dovuto portare sponsor, ma avrebbe anche ricevuto uno stipendio visto che nel contratto era previsto che dovesse lavorare come rappresentante per la Unipart, lo sponsor della squadra. Il punto debole del team era il motore Triumph, che soffriva parecchio di potenza a bassi regimi.\nNonostante ci\u00f2 il 25 marzo 1979 in una piovosa Silverstone e dopo un accanito duello con Andrea De Cesaris ed Eddie Jordan Mansell vinse la sua prima gara di F3. Un paio di mesi dopo il pilota inglese partecip\u00f2 per la prima volta al gran premio di Monaco di F3. Delle cinque March iscritte dal team di David Price quella di Mansell fu l'unica a qualificarsi e diversi uomini della F1 lo notarono, a partire da Colin Chapman, patron della Lotus.\nSul finire di stagione a Oulton Park, Mansell ebbe un grave incidente, causato da De Cesaris che per poco non lo paralizz\u00f2. Il recupero fu molto doloroso, ma venne addolcito da una telefonata inaspettata: Colin Chapman lo chiam\u00f2 per un test con la Lotus di F1. Mansell si rec\u00f2 cos\u00ec al circuito Paul Ricard e prese parte al test, nonostante il dolore che ancora lo tormentava dopo l'incidente. Mansell cominci\u00f2 cos\u00ec il 1980 correndo ancora nel campionato inglese di F3, per poi passare a met\u00e0 stagione in F2 portando al debutto nella seconda serie l'ambizioso motore Honda. I risultati in Formula 2 furono incoraggianti visto che da quasi debuttante riusc\u00ec a sfiorare la vittoria nella gara di Hockenheim, dimostrando che alla Lotus avevano visto giusto.\nFormula 1.\nGli anni alla Lotus (1979-1984).\n1979.\nNel 1979 Mansell partecipa ad un test collettivo organizzato dalla Lotus al Circuito Paul Ricard con lo scopo di trovare un pilota da affiancare a Mario Andretti per la stagione 1980 al posto di Carlos Reutemann. Oltre a lui provano la Lotus 79-Ford nella livrea verde Elio De Angelis, Eddie Cheever e Jan Lammers. L'italiano De Angelis viene scelto come pilota titolare mentre Nigel viene assunto come collaudatore.\n1980.\nNel 1980 Mansell \u00e8 pilota ufficiale del Team Lotus, una squadra che era passata nel corso delle ultime due stagioni dall'essere Campione del Mondo ad avere una delle peggiori macchine sulla griglia di partenza. Nella prima parte della stagione svolge il ruolo di collaudatore. Al Gran Premio d'Austria viene schierata una terza Lotus 81B, motorizzata Ford Cosworth DFV, affidata al debuttante Mansell che poi \u00e8 costretto al ritiro per la rottura del motore. Partecipa anche al Gran Premio d'Olanda, dove si ritira per un problema ai freni, e a quello d'Italia ma non si qualifica. Conclude la stagione senza aver ottenuto punti iridati.\n1981.\nNel 1981 diventa pilota titolare della Lotus al fianco dell'italiano Elio De Angelis. Inizia la stagione guidando una poco competitiva 81B-Ford, come seconda guida del team. Al Gran Premio del Belgio a Zolder, dopo aver ottenuto il decimo tempo in qualifica arriva terzo al traguardo, dietro alla Williams di Carlos Reutemann e alla Ligier di Jacques Laffite, conquistando il primo podio e i primi punti. A Monaco porta al debutto la nuova e pi\u00f9 veloce 87-Ford e ottiene il terzo tempo in prova ma si ritira in gara per la rottura di una sospensione. Nonostante fosse alla sua prima stagione completa nella massima categoria, Mansell, riusc\u00ec a mettersi in luce con alcune ottime prestazioni attirando sin da subito l'interesse della stampa e di altri team. A Las Vegas, ultima gara stagionale, giunge quarto al traguardo. Conclude il Campionato al quattordicesimo posto con otto punti.\n1982 e 1983.\nIl 1982 non and\u00f2 benissimo: alla Lotus era tornato Peter Warr, un suo tecnico storico, e questi forse ingelosito per lo splendido rapporto che si era creato fra Mansell e Chapman, svilupp\u00f2 una vera e propria antipatia nei confronti del suo pilota. La stagione prese una svolta tragica con gli incidenti mortali di Villeneuve e Paletti, pi\u00f9 quello che mise fine alla carriera di Pironi. Anche Mansell fu vittima di un brutto incidente, in Canada quando si spezz\u00f2 un polso in un urto con Bruno Giacomelli rimanendo bloccato per qualche gara. A fine stagione Mansell si trov\u00f2 nel palmares solo un terzo posto in Brasile e un quarto a Monaco. Mansell perse anche nettamente il duello a distanza con il suo compagno di squadra Elio De Angelis che raccolse il triplo dei punti dell'inglese e vinse una preziosissima gara in Austria. \nA fine anno un infarto uccise Colin Chapman, a cui succedette Peter Warr; per questo motivo gli ultimi due anni in Lotus sono stati i pi\u00f9 difficili, anche perch\u00e9 il 1983 sarebbe stato sacrificato per far esperienza con il motore turbo. La stagione part\u00ec malissimo ma una volta abbandonato il leggendario ma obsoleto Ford Cosworth, in favore del turbo Renault i risultati cominciarono ad arrivare. E a fine stagione con dieci punti in classifica fece meglio pure di De Angelis e un podio al Gran Premio d'Europa dove fece registrare il giro pi\u00f9 veloce. La stagione successiva si cominci\u00f2 a cogliere i frutti del lavoro di sviluppo fatto nel 1983.\n1984.\nMansell ottenne la prima pole position a Dallas, gara memorabile in cui commosse il mondo intero quando dopo aver dominato per buona parte della corsa, a causa di un problema alle gomme cominci\u00f2 a essere sorpassato da tutti. All'ultimo giro per colmo della sfortuna la sua Lotus si piant\u00f2 a pochi metri dal traguardo. Mansell nonostante la fatica di due ore di gara e il caldo torrido (c'erano 40 gradi all'ombra) prov\u00f2 generosamente a spingere la sua Lotus oltre il traguardo, ma stramazz\u00f2 a terra per la fatica. Un episodio inutile e anche proibito dal regolamento, ma che d\u00e0 l'idea precisa del personaggio Mansell, e spiega perch\u00e9 il pubblico lo am\u00f2 cos\u00ec tanto. Anche a Montecarlo and\u00f2 vicino alla vittoria, nella gara che consacr\u00f2 al mondo il talento di Ayrton Senna, Mansell partito in prima fila sotto il diluvio aveva preso testa alla gara, andando fortissimo. Troppo forte. Infatti fece un errore alla curva della stazione che lo mise fuori gara. A fine stagione Peter Warr riusc\u00ec finalmente a liberarsi di lui, facendo pressioni sulla John Player Special lo sponsor del team per assumere l'astro nascente Senna, e Mansell si trov\u00f2 a piedi. In realt\u00e0 Frank Williams gi\u00e0 dal 1981 lo seguiva con interesse, e anche Jackie Oliver dell'Arrows gli fece arrivare un'offerta concreta basata sulla stima che aveva per le qualit\u00e0 del pilota. La Williams che stava sviluppando il nuovo motore Honda Turbo era un'incognita, ma Mansell (forse memore del periodo con la Honda in F2) si convinse che era la scelta migliore da fare.\nL'approdo in Williams (1985-1988).\n1985.\nInizialmente il suo arrivo in Williams non venne ben accolto da Keke Rosberg, il quale non gradiva l'inglese come compagno di squadra. Nonostante l'iniziale diffidenza del finlandese, per\u00f2, nel corso della stagione i due piloti seppero collaborare proficuamente e instaurarono un rapporto di stima. Il passaggio alla squadra inglese cambi\u00f2 le sorti della carriera di Mansell. Dopo un inizio difficile, a causa del difficile sviluppo dell'inaffidabile, ma potente motore Honda, l'inglese riusc\u00ec finalmente ad ottenere la sua prima vittoria nel Gran Premio d'Europa a Brands Hatch, alla quale segu\u00ec, di l\u00ec a poco, la vittoria in Sudafrica a Kyalami. Le ottime prestazioni a fine anno di Mansell e Rosberg che complessivamente ottennero tre vittorie nelle ultime tre gare posero le basi per poter finalmente competere per il titolo Mondiale contro lo strapotere della McLaren motorizzata TAG Porsche che aveva dominato le ultime due stagioni.\n1986.\nNel 1986 il nuovo compagno di squadra dell'inglese divenne il brasiliano Nelson Piquet, indicato come il favorito per il titolo, in virt\u00f9 anche dell'annunciata competitivit\u00e0 della Williams-Honda. Dopo un inizio di stagione dai risultati altalenanti, Mansell sfoder\u00f2 una grinta che non aveva fatto intravedere nei suoi primi anni di carriera (e che gli avrebbe valso il nuovo soprannome di \"Leone\" in luogo di \"Mansueto\" usato fino a quel momento): in rapida successione vinse in Belgio, Canada e, dopo un quinto posto negli USA, in Francia e Gran Bretagna guadagnando la testa del mondiale a met\u00e0 stagione. Questa serie di successi pose Mansell all'attenzione di pubblico e addetti ai lavori: \u00e8 di questi tempi il raggiungimento di un accordo con la Ferrari, in vista della stagione successiva, in seguito disatteso. I risultati conseguiti accesero la rivalit\u00e0, in casa Williams, tra Piquet ed il pilota inglese (il primo supportato dalla Honda, il secondo sostenuto dal team) e che avrebbe avuto il suo peso sull'esito finale del campionato. Nel resto della stagione Mansell si aggiudic\u00f2 anche il Gran Premio del Portogallo e si present\u00f2 alla vigilia dell'ultima gara di Adelaide, in Australia, in testa alla classifica mondiale con 7 punti di vantaggio sul pilota della McLaren Alain Prost e 9 su Piquet (che per\u00f2, al contrario dei due rivali, non doveva pi\u00f9 scartare risultati validi) ottenendo la pole position. La gara per\u00f2 ebbe un esito rocambolesco: al 63\u00ba passaggio (a 19 dal termine) Mansell, che era 3\u00ba dietro ai due rivali e stava tranquillamente amministrando la gara, dechapp\u00f2 uno pneumatico in pieno rettilineo e fu costretto al ritiro. Con Piquet richiamato ai box per un prudenziale cambio-gomme, gara e titolo furono appannaggio di Prost e della McLaren, bravi a sfruttare alla perfezione le circostanze e la rivalit\u00e0 tra i due piloti Williams. A tale catastrofica conclusione non fu certo estraneo il grave incidente d'auto occorso in Camargue a Frank Williams mentre rientrava a casa dopo una sessione di test privati (marzo 1986): la frattura della colonna vertebrale di Williams e la sua successiva paraplegia lo resero indisponibile per tutta la stagione, con conseguenti carenze nella gestione della squadra e dei piloti.\n1987.\nLa stagione 1987 si annunci\u00f2 come un duello privato in casa Williams, stante l'incrementata superiorit\u00e0 della squadra motorizzata Honda sulle avversarie e la rinnovata rivalit\u00e0 tra Piquet e Mansell. La prima parte del campionato, in realt\u00e0, disattese parzialmente queste aspettative, poi per\u00f2 Mansell e Piquet presero il largo dalla Lotus dell'astro nascente Ayrton Senna. L'inglese si aggiudic\u00f2 sei gare (San Marino, Francia, Gran Bretagna, Austria, Spagna e Messico), il brasiliano tre (Germania, Ungheria e Italia), ma grazie al maggior numero di arrivi in zona punti fu proprio quest'ultimo a trovarsi in testa al campionato a due gare dalla fine con 12 punti di vantaggio. In Giappone, nel corso delle prove libere del penultimo Gran Premio, Mansell ebbe un pauroso incidente che lo obblig\u00f2 a terminare anzitempo la stagione per la frattura di alcune vertebre precludendosi definitivamente ogni speranza di lottare per il titolo, vinto dal compagno Nelson Piquet. Per l'inglese fu una brutta botta, sia fisica sia morale, nell'anno in cui aveva messo in mostra una netta superiorit\u00e0 dal punto di vista velocistico sul pilota brasiliano con 6 vittorie e 8 pole position.\n1988.\nNel 1988, dopo aver perso i motori Honda a vantaggio della Mclaren, la Williams viene spinta dal Judd, un propulsore artigianale che neg\u00f2 fin da subito, causa la poca affidabilit\u00e0, ogni possibilit\u00e0 di successo. Pur con una vettura poco competitiva, Mansell decise tuttavia di rimanere in nome dell'amicizia con lo sfortunato Frank Williams che nel 1986 aveva perso l'uso degli arti inferiori a causa di un incidente stradale. Mansell fu affiancato da Riccardo Patrese che aveva preso il posto di Piquet, ma anche senza il rivale brasiliano l'inglese non sarebbe stato in grado di lottare per il Mondiale con una macchina fragile e nettamente inferiore alla concorrenza. Nigel dovette anche saltare due gare per motivi di salute, ma riusc\u00ec a ottenere due secondi posti, di cui uno sul bagnato a Silverstone, dove tra l'altro fu ufficializzato il suo passaggio alla Ferrari per il 1989. Con la Williams, Mansell aveva collezionato 14 ritiri, quasi tutti per la rottura del motore.\nIl biennio in Ferrari e la rivalit\u00e0 con Prost (1989-1990).\n1989.\nNel 1989 pilota la Ferrari 640 F1 ed \u00e8 affiancato dall'austriaco Gerhard Berger. Debutta al Gran Premio del Brasile sul Circuito di Jacarepagu\u00e1 dove, dopo il sesto tempo in qualifica, vince la gara davanti ad Alain Prost su McLaren-Honda. A San Marino ottiene il terzo tempo in prova ma si ritira in corsa per un problema al cambio come anche a Monaco e in Messico dove per\u00f2 segna il giro pi\u00f9 veloce. \u00c8 costretto al ritiro per problemi elettrici negli Stati Uniti e viene squalificato in Canada. Arriva secondo in Francia e Gran Bretagna dove ottiene il giro pi\u00f9 veloce, terzo in Germania e vince, segnando il giro veloce in gara, il Gran Premio d'Ungheria partendo dalla dodicesima posizione. Sale sul terzo gradino del podio in Belgio, si ritira in Italia dopo essere partito dalla seconda fila, viene squalificato in Portogallo e non prende parte al successivo Gran Premio di Spagna. Si ritira in Giappone e Australia, ultimi Gran Premi della stagione. A fine anno \u00e8 quarto nel Mondiale con trentotto punti.\n1990.\nAnche il 1990 non fu ricco di soddisfazioni. La Ferrari aveva una vettura in grado di lottare per il titolo, ma l'inglese fu sopraffatto pi\u00f9 che in velocit\u00e0 pura soprattutto psicologicamente dal nuovo compagno, Alain Prost, e rest\u00f2 ben presto tagliato fuori dalla lotta per il titolo, arrivando addirittura ad annunciare il ritiro dalle gare nel dopocorsa del Gran Premio di Gran Bretagna. L'annuncio si rivel\u00f2 ben presto un bluff, in quanto l'inglese firm\u00f2 poi per la Williams. Mansell vinse il Gran Premio del Portogallo, dove per\u00f2 vi furono polemiche per una manovra dell'inglese che, in pole position, alla partenza strinse verso il muro il compagno Prost, partito secondo, facendo passare avanti le due McLaren di Berger e Senna, che sarebbe andato poi a vincere il titolo proprio ai danni di Prost.\nIl ritorno in Williams, il titolo iridato e il primo ritiro (1991-1994).\n1991.\nLa Williams intanto, dopo alcune stagioni di anonimato, stava ritornando competitiva grazie alla partnership col motorista Renault. Nel 1991 Nigel inizi\u00f2 male, pagando anche un'iniziale mancanza di affidabilit\u00e0 della sua Williams FW14 ed arrivando ad essere distaccato di oltre 30 punti dalla McLaren di Senna ed anche dietro al suo compagno di squadra Patrese. In estate per\u00f2 Mansell vinse tre GP consecutivi in Francia, Gran Bretagna e Germania arrivando a minacciare il leader del mondiale Senna. In Portogallo Mansell pag\u00f2 un errore della squadra che non gli avvit\u00f2 una ruota al pit-stop. Mansell ottenne altre due vittorie in Italia e Spagna prima di arrendersi definitivamente a Senna in Giappone.\n1992.\nL'inglese si prese una clamorosa rivincita nel 1992, quando domin\u00f2 in lungo e in largo la stagione grazie anche alla fenomenale Williams FW14B. Sbaragli\u00f2 il compagno di squadra Patrese e gli avversari, raccogliendo 9 vittorie e 14 pole position su 16 gare. Dimostr\u00f2 quindi di essere un campione forte e sicuro, libero da quelle ombre psicologiche che in passato avevano influito sulle sue prestazioni. Dopo Hamilton \u00e8 il pilota del Regno Unito che ha vinto il pi\u00f9 gran numero di gran premi e sicuramente uno dei piloti pi\u00f9 veloci e spettacolari della storia.\nMansell inizi\u00f2 la stagione vincendo le prime 5 gare in Sudafrica, Messico, Brasile, Spagna e San Marino con altrettante pole position. La sua inarrestabile corsa verso il titolo si arricch\u00ec con altre vittorie in Francia, Gran Bretagna e Germania fino a presentarsi gi\u00e0 in Ungheria con la possibilit\u00e0 matematica di vincere il titolo che arriv\u00f2 al 55\u00ba giro quando Patrese secondo in classifica si ritir\u00f2 dalla corsa. Mansell vinse anche in Portogallo e fin\u00ec la stagione con 108 punti, quasi il doppio dei punti di Patrese, secondo in classifica. A fine anno Mansell, che aveva gi\u00e0 un accordo per guidare l'anno successivo la Williams con Alain Prost come seconda guida, decise di ritirarsi dalla Formula 1.\n1994.\nNel 1994 Mansell inizi\u00f2 la stagione ancora in America, ma a met\u00e0 campionato fu richiamato in Williams per correre alcune gare in sostituzione di Ayrton Senna, deceduto ad Imola. Viste le scarne prestazioni del debuttante David Coulthard, Frank Williams decise di affidare la seconda macchina a Mansell, nella speranza che quest'ultimo riuscisse ad aiutare Damon Hill ad evitare una sconfitta dalla Benetton-Ford di Michael Schumacher. Pur a mezzo servizio l'inglese riusc\u00ec a tornare alla vittoria nell'ultimo Gran Premio in Australia, dove ottenne anche la sua ultima pole position. Hill perse il Mondiale contro Schumacher per 1 punto, a causa di un incidente con quest'ultimo, ma nonostante questo Patrick Head decise di guardare al futuro, firmando per l'anno dopo con il giovane Coulthard e non rinnovando l'ormai quarantunenne Mansell.\nIl breve ritorno con la McLaren e il secondo ritiro (1995).\n1995.\nNel 1995 il \"Leone\" firm\u00f2 un contratto con la McLaren equipaggiata con il motore Mercedes, che si dimostr\u00f2 ben presto nettamente inaffidabile, come compagno di Mika H\u00e4kkinen. Di fronte ai molteplici problemi che la monoposto anglo-tedesca evidenzi\u00f2 nelle prove pre-campionato, Mansell decise di prendersi una pausa per aspettare che la vettura fosse sviluppata a dovere e salt\u00f2 le prime due gare, sostituito da Mark Blundell. Torn\u00f2 al volante nel Gran Premio di San Marino e nel successivo Gran Premio di Spagna, ma i problemi della McLaren MP4/10 erano tutt'altro che risolti e l'inglese decise, grazie ad una clausola del suo contratto, di sciogliere anticipatamente la sua collaborazione, abbandonando definitivamente la Formula 1. Tuttavia nel dicembre 1996, Mansell guid\u00f2 una Jordan 196 in un test privato nel Circuito di Estoril, alimentando le speculazioni che fosse in ballottaggio per un sedile nella stagione 1997.\nStatistiche in F1.\nNigel Mansell ha disputato 187 Gran Premi di Formula 1 (su 191 apparizioni), con 31 vittorie (28 Williams e 3 Ferrari), 32 pole position (28 Williams, 3 Ferrari e 1 Lotus), 30 giri pi\u00f9 veloci in corsa (23 Williams, 6 Ferrari e 1 Lotus) e 5 Hat Trick. Ha conquistato 480 punti validi, si \u00e8 classificato 82 volte a punti e 59 sul podio, \u00e8 partito 56 volte in prima fila, \u00e8 stato al comando di 55 gare per un totale di 2091 giri in testa (9651\u00a0km).\nIndyCar.\nLola (1993-1994).\nVista l'impossibilit\u00e0 di rinnovare il contratto con la Williams, Mansell dopo aver valutato anche il ritiro dalle competizioni firm\u00f2 un contratto con la Newman-Haas Racing con cui corse le stagioni 1993 e 1994 del campionato CART. L'intesa venne formalizzata durante il fine settimana del Gran Premio del Portogallo. Nella stagione 1993 Mansell pilot\u00f2 una Lola T9300-Ford ed ebbe come compagno di squadra Mario Andretti. Il debutto avvenne al Gran Premio d'Australia a Surfers Paradise dove ottiene la pole position e vinse la gara battendo Emerson Fittipaldi; era il primo pilota dai tempi di Graham Hill, nel 1966, a vincere all'esordio nella categoria. Poche settimane pi\u00f9 tardi, non essendo ancora abituato alla guida sugli ovali americani, ebbe un incidente durante le prove della 200 miglia di Phoenix e fu costretto a saltare la corsa. Ripresosi velocemente si piazz\u00f2 terzo a Long Beach partendo dalla pole e replic\u00f2 il medesimo piazzamento alla 500 Miglia di Indianapolis, in cui perse la vittoria per un errore di inesperienza a seguito di una brutta ripartenza. Venne quindi nominato \"Rookie of the year\", cio\u00e8 migliore debuttante dell'anno. Si impose anche nella 200 Miglia di Milwaukee e segn\u00f2 pole position e giro veloce al Gran Premio di Detroit dove si piazz\u00f2 quindicesimo. Part\u00ec dalla pole position alla 200 Miglia di Portland e arriv\u00f2 secondo in gara, si piazz\u00f2 terzo al Gran Premio di Cleveland e ventesimo alla Indy Toronto. Vinse la 500 Miglia del Michigan segnando anche il giro veloce in gara. Alla 200 Miglia del New England centr\u00f2 pole position, vittoria e giro veloce. Si piazz\u00f2 secondo alla 200 Miglia di Road America, sesto alla Indy Vancouver e dodicesimo al 200 Miglia di Mid-Ohio partendo dalla pole. Alla 200 Miglia di Nazareth ottenne nuovamente pole position, giro veloce e vittoria, l'ultima per lui nella categoria. All'ultima gara del Campionato, il Gran Premio di Monterey arriv\u00f2 al traguardo in ventitreesima posizione. Vinse il titolo con centonovantuno punti.\nNel 1994 guida una Lola T9400-Ford, affiancato ancora da Mario Andretti. Nel corso della stagione disputa anche quattro Gran Premi di Formula 1. Alla gara inaugurale, il Gran Premio d'Australia, ottiene pole position e giro veloce e si piazza nono in corsa. \u00c8 terzo alla 200 Miglia di Phoenix e secondo al Gran Premio di Long Beach. Alla 500 Miglia di Indianapolis arriva ventiduesimo al traguardo, quinto alla 200 Miglia di Milwaukee e ventunesimo al Gran Premio di Detroit partendo dalla pole. Si piazza quinto alla 200 Miglia di Portland, sale sul secondo gradino del podio al Gran Premio di Cleveland e arriva al traguardo in ventitreesima posizione alla Indy Toronto. Centra la terza pole position stagionale alla 500 Miglia del Michigan dove chiude la gara ventiseiesimo. Si piazza settimo alla 200 Miglia di Mid-Ohio, diciottesimo alla 200 Miglia del New England, decimo alla Indy Vancouver e tredicesimo alla 200 Miglia di Road America dove segna il giro veloce in gara. Conclude la stagione con un ventiduesimo posto alla 200 Miglia di Nazareth e un ottavo al Gran Premio di Monterey. Con ottantotto punti ottenuti si piazz\u00f2 ottavo in Campionato.\nStatistiche in IndyCar.\nNigel Mansell ha gareggiato nel Campionato IndyCar nel 1993 e 1994 vincendo il titolo l'anno del debutto. In 31 gare disputate ha ottenuto 5 vittorie, 4 secondi posti, 4 terzi posti, 8 piazzamenti a punti, 10 pole position, 6 giri veloci, 2 hat tricks, 279 punti. \u00c8 stato premiato come \"Rookie of the year\" del Campionato. Nelle due partecipazioni alla 500 Miglia di Indianapolis ha conquistato il terzo posto e il titolo di \"Indy 500 Rookie of the year\" nel 1993.\nAltre competizioni.\nNegli anni successivi ha partecipato sporadicamente ad alcune corse con vetture categoria Turismo. Nel 1998 ha corso sei gare nel British Touring Car Championship al volante di una Ford Mondeo. Nel 2004 a distanza di otto anni dall'ultima volta torna a guidare una monoposto di Formula 1 nella fattispecie la Jordan EJ14 con cui effettua un test sul circuito di Silverstone e alcuni \"show car\". Nel 2005 Mansell ha accettato di partecipare al Grand Prix Masters vincendo la prova inaugurale svoltasi in novembre a Kyalami, in Sudafrica, dopo avere anche ottenuto la pole-position. Il suo compenso \u00e8 stato devoluto interamente per aiutare i bambini poveri dell'Africa. L'altra sua grande passione \u00e8 il golf. Il 4 febbraio 2010, in occasione della conferenza stampa di presentazione della prova, Nigel Mansell ha annunciato la sua partecipazione all'edizione 2010 della 24 Ore di Le Mans, alla guida di una Ginetta-Zytek LMP1 del \"Beechdean Mansell Team\" alternandosi alla guida con i suoi due figli, tuttavia la gara di Mansell \u00e8 durata appena 17 minuti in quanto il prototipo che guidava \u00e8 rimasto seriamente danneggiato in un fuoripista causato dalla foratura di uno pneumatico."}
{"id": "52304", "revid": "767487", "url": "https://it.wikipedia.org/wiki?curid=52304", "title": "Bessarione (nome)", "text": "Origine e diffusione.\nContinua il tardo nome greco bizantino \u0392\u03b7\u03c3\u03c3\u03b1\u03c1\u03af\u03c9\u03bd (\"B\u0113ssar\u00ec\u014dn\"), la cui origine \u00e8 dibattuta. Secondo alcune fonti, esso sarebbe tratto dal termine \u03b2\u1fc6\u03c3\u03c3\u03b1 (\"b\u0113ssa\", \"vissa\" in greco moderno, \"valle boscosa\"), col possibile significato complessivo di \"uomo della valle\". Alternativamente, potrebbe essere un nome di origine etnica, col significato di \"proveniente dalla Bessarabia\" (un'antica regione attualmente divisa tra la Moldavia e l'Ucraina), oppure potrebbe essere un nome teoforico rierito al dio egizio Bes.\nIn Italia gode di scarsissima diffusione; le poche occorrenze sono dovute non al culto di san Bessarione, pressoch\u00e9 assente nel Bel Paese, bens\u00ec alla fama del cardinale e umanista bizantino Bessarione.\nOnomastico.\nL'onomastico viene festeggiato il 6 giugno in ricordo di san Bessarione, anacoreta nel deserto di Scete."}
{"id": "52308", "revid": "15756", "url": "https://it.wikipedia.org/wiki?curid=52308", "title": "Olivetti Programma 101", "text": "LOlivetti Programma 101 (sigla P101) \u00e8 un calcolatore da tavolo programmabile, definita da molti \"Desktop Computer\" (piccolo computer da tavolo) e ritenuta da una minoranza della storiografia informatica, soprattutto in Europa, il primo personal computer della storia.\nVenne sviluppata dalla ditta italiana Olivetti negli anni tra il 1962 e il 1964 e prodotta tra il 1965 e il 1971. Presentata per la prima volta alla grande esposizione dei prodotti per ufficio BEMA di New York nell'ottobre 1965, fu progettata dall'ingegnere Pier Giorgio Perotto (in omaggio al quale assunse il soprannome di Perottina) insieme a Giovanni De Sandre e Gastone Garziera. Il designer Mario Bellini le confer\u00ec un disegno avveniristico per l'epoca.\nLa Programma 101 all'epoca del lancio era considerata da alcuni osservatori il primo calcolatore da tavolo programmabile prodotta su larga scala.. \nLa macchina era dotata di condizioni logiche (salti condizionati e incondizionati), istruzioni di output, registri e possibilit\u00e0 di salvare dati e programmi su un supporto magnetico esterno. Operava su registri numerici (con spostamenti tra di essi), l'output invece era alfanumerico, tutto questo faceva della macchina un calcolatore.\nLe unit\u00e0 vendute della P101 furono circa .\nClassificazione.\nNella stampa statunitense coeva la Programma 101 viene presentata come \"Desk-top Computer\". Il termine inglese \"computer\" per\u00f2 ha subito negli anni una grande mutazione di significato. Il termine, attestato per la prima volta nel 1613, indicava originariamente un essere umano, incaricato di eseguire dei calcoli. Il primo utilizzo nel senso moderno \u00e8 attestato nel 1947, e indicava genericamente qualsiasi macchina calcolatrice programmabile. Molto presto per\u00f2 viene avvertita l'esigenza di elaborare anche dati non numerici e nell'uso moderno, sia inglese che italiano, \"computer\" \u00e8 diventato un sinonimo di \"elaboratore elettronico\", ovvero una macchina in grado di elaborare qualsiasi tipo di dati, non solo numeri. \nLimitazioni tecniche, come la mancanza di memoria completamente indirizzabile e di una vera memoria di massa, la sua impropria \"RAM\" \u00e8 limitata a 1.920 bit, non possono indicare la \"Programma 101\" come un \"computer\" con i crismi di oggi.\nDel resto gi\u00e0 nel 1971 Gordon Bell la definiva \"calcolatore da tavolo\" (\"Desk Calculator\"), pur riconoscendone la natura di computer a programma memorizzato, definizione accolta poi da uno storico specializzato come l'ex curatore dello Smithsonian P. Ceruzzi e dai curatori del Computer History Museum di Mountain View, il pi\u00f9 grande museo di informatica al mondo. \nIn Italia negli anni settanta quando il termine calcolatrice non aveva assunto la pi\u00f9 ristretta accezione odierna la classificano come calcolatrice; la seconda edizione dell'Enciclopedia Universo (1971), lo storico Soresini (1977), mentre il Dizionario biografico degli italiani (2015) si esprime testualmente cos\u00ec: \"come un vero e proprio computer, di dimensioni ridotte,\".\nPeraltro adottare la ambigua terminologia di presentazione, catalogando la \"P101\" come \"computer\" porterebbe, oltre che ad ovvi fraintendimenti, a numerose incongruenze; il titolo di primo \"personal computer\" andrebbe senz'altro assegnato all'HP 9100A(macchina basata sulla \"Programma 101\" con violazione di brevetto e risarcimento alla Olivetti), mentre la \"Programma\" potrebbe aspirare al titolo di primo \"computer da tavolo\".\nI progettisti la descrivono dal punto di vista odierno un \"personal computer\" ma con le dovute limitazioni dell'epoca, epoca in cui il concetto di \"personal computer\" non esisteva ancora.\nIl titolo di \"primo personal computer\" viene riconosciuto alla macchina anche fuori dai confini nazionali,o come \"primo personal computer a programma memorizzato\" , Swaine e Freiberger nella loro storia del personal computer menzionano Olivetti parlando di Federico Faggin. Lo storico inglese dell'informatica Campbell-Kelly invece accenna all'azienda italiana discutendo il fenomeno dei cosiddetti \"Compatibili IBM\" Campbell-Kelly fa anche notare che la questione della primogenitura nell'ambito dei personal computer \u00e8 ancora aperta perch\u00e9 nessuno ha ancora scritto resoconti storici sufficientemente completi. \nStoria.\nL'idea all'origine della progettazione della Programma 101, secondo il racconto di Perotto, muoveva dalla considerazione che all'epoca della sua uscita (presentazione nel 1965 come prototipo) si era completamente estranei al concetto di informatica distribuita, che comportava capacit\u00e0 di elaborazione e di immagazzinamento dati su un unico computer a disposizione dell'operatore.In realt\u00e0 in quegli anni esistevano gi\u00e0 i minicomputer, che a volte finivano per essere usati come dei veri e propri personal computer: due esempi tipici sono il \"LINC (Laboratory Instrument Computer)\" (1962), una macchina concepita come personal computer per tecnici di laboratorio e il PDP-8 (1964), in catalogo dalla primavera 1965, che vender\u00e0 quaranta o cinquantamila esemplari nei dieci anni successivi. Sicuramente per\u00f2 i minicomputer erano ancora piuttosto cari e c'era quindi ampio spazio per una macchina di basso costo che automatizzasse i tipici calcoli scientifici: Programma 101 era perfetta per questo segmento di mercato. Olivetti forniva programmi di algebra. geometria, statistica, ingegneria e finanza. Nella letteratura scientifica sono inoltre documentati programmi di biochimica\n e radiochimica..\nL'azienda Olivetti, che dopo la morte di Adriano Olivetti aveva puntato pi\u00f9 sui sistemi di calcolo meccanici che su quelli elettronici, aveva presentato quindi la Programma 101 in tono minore; tuttavia, quando la mostra newyorkese apr\u00ec i battenti, la nuova macchina richiam\u00f2 l'attenzione dei visitatori, i quali finirono per trascurare tutti gli altri prodotti esposti dall'Olivetti nello stand. In aggiunta a ci\u00f2, la contemporanea Logos 27-A, calcolatrice elettromeccanica, anch'essa presente a New York e in cui Olivetti aveva investito i maggiori sforzi, cominci\u00f2 a presentare problemi di produzione e un'accoglienza di mercato inferiore alle aspettative, mentre la Programma 101 riscuoteva successo anche a Mosca (URSS) e successivamente, nel 1966, alla fiera campionaria di Milano; questo spinse Roberto Olivetti, erede della dinastia ai vertici dell'azienda, a farsi propugnatore di un tentativo di orientare la strategia aziendale in direzione dell'elettronica, obiettivo solo parzialmente perseguito e mai pienamente consolidato. Per il lancio fu deciso il mercato statunitense, nonostante le perplessit\u00e0 circa i problemi eventuali di manutenzione dovuti alla mancanza di tecnici elettronici dell'Olivetti negli Stati Uniti.\nEssendo l'Olivetti completamente digiuna della fabbricazione in serie di apparecchiature elettroniche, il direttore di produzione dell'epoca pretese specifiche dettagliate di assemblaggio, senza tuttavia impegnarsi a collaudare alcun manufatto completato dalla sua linea di montaggio; Perotto, con due suoi collaboratori, in ragione di ci\u00f2 si rec\u00f2 in fabbrica quando furono pronti gli imballaggi con i primi esemplari assemblati e li apr\u00ec a uno a uno per collaudarli personalmente ed eventualmente correggere errori; fu cos\u00ec possibile far partire per il Nordamerica un lotto di macchine senza problemi di funzionamento. La produzione ebbe un notevole impulso quando la General Electric, che da qualche anno era in \"joint-venture\" con la divisione elettronica Olivetti, in una nuova societ\u00e0 chiamata OGE (della quale gli statunitensi detenevano il 75% del capitale sociale), manifest\u00f2 la sua intenzione di uscire dal mercato dell'\"office\", essendo interessata solo ai computer; questo spinse molti progettisti e ingegneri, che erano rimasti con tutta la loro struttura \"office\" nella nuova societ\u00e0, a rientrare nella Olivetti, e che, dopo l'impennata degli ordini della Programma 101, si stava avviando a essere il ramo vincente dell'azienda.\nLe vendite ebbero talmente successo che alla fine del 1966 la Underwood, ditta statunitense controllata dalla Olivetti, chiese di poter fabbricare le macchine sul suolo degli Stati Uniti al fine di poter rifornire anche gli uffici delle amministrazioni federali di quel Paese. Nel frattempo, gi\u00e0 dal marzo 1965, era stato depositato presso il competente ufficio statunitense il brevetto sulle soluzioni tecniche adottate del calcolatore; la manovra si rivel\u00f2 essere opportuna perch\u00e9 la societ\u00e0 concorrente Hewlett-Packard produsse, sull'idea costituiva della P101, un analogo dispositivo di largo consumo, l'HP 9100A; successivamente, quando le fu contestata la violazione di brevetto, la compagnia statunitense addivenne a un accomodamento extragiudiziale, riconoscendo a Olivetti un compenso a titolo di \"royalty\" di 900\u00a0000 dollari.\nFurono venduti circa 44\u00a0000 esemplari, il 90 per cento dei quali sul mercato nordamericano\nAlcune Programma 101 furono vendute alla NASA e utilizzate per pianificare lo sbarco dell'Apollo 11 sulla Luna.\nLa Programma 101 fece parte del sistema di calcolo balistico dell'aeronautica statunitense per i bombardamenti con i B-52 durante la guerra del Vietnam.\nOlivetti promosse anche l'utilizzo della calcolatrice nelle scuole italiane\nDescrizione sintetica.\nLa Programma 101 dispone di una Unit\u00e0 aritmetica e logica, che opera su alcuni registri di memoria interni alla unit\u00e0 centrale. La memoria \u00e8 parzialmente indirizzabile.\nVi sono inoltre una periferica di output (una piccola stampante alfanumerica) e un sistema di salvataggio per dati e programmi su cartolina magnetica.\nLa presenza di questo sistema di salvataggio permette di richiamare programmi precedentemente creati senza doverli riscrivere ogni volta che si accendeva la macchina.\nQuesto sistema di salvataggio non pu\u00f2 per\u00f2 essere considerato una vera memoria di massa vista la capacit\u00e0 molto limitata (soprattutto per quanto riguarda i dati) Nonostante qualche limite, il sistema a schede magnetiche piacque e i produttori americani di calcolatrici tascabili lo usarono sui loro modelli di punta fino agli inizi degli anni ottanta. Due esempi significativi sono la \"HP-67\" (1976) e la \"TI-59\" (1977).\nDescrizione analitica.\nDesign.\nIl progetto dello ch\u00e2ssis fu affidato inizialmente a Marco Zanuso e in seguito a Mario Bellini, all'epoca giovane architetto, in quanto Perotto si era accorto che la soluzione iniziale progettata da Zanuso prevedeva un ingombro inaccettabile e incompatibile con le esigenze di uno strumento da scrivania.\nBellini ide\u00f2 una struttura in alluminio profilato, al fine di evitare interferenze con altre apparecchiature elettriche, e il peso finale di tutto l'apparato fu di circa 35 chilogrammi.\nAlcuni esemplari di P101 sono tuttora esposti in musei come esempi di design innovativo (ad esempio, il MoMA di New York).\nArchitettura.\nGeneralit\u00e0.\nLa Programma 101 opera solo su tipi di dati numerici decimali. Le applicazioni pratiche della P101 spaziavano dalla contabilit\u00e0 alle simulazioni scientifiche e finanziarie.\nIl calcolatore utilizza una notazione superficialmente simile alla notazione polacca inversa (RPN), ma in realt\u00e0 la macchina funziona diversamente. Non \u00e8 infatti dotata di stack, e tentare di usarla come calcolatrice RPN porta a gravi errori.\nIl linguaggio di programmazione \u00e8 di tipo Assembler. Le istruzioni predefinite sono:\nOrganizzazione della unit\u00e0 centrale.\nI registri di memoria dell'unit\u00e0 centrale sono realizzati a linea di ritardo magnetostrittiva. Ne deriva una struttura logica di tipo ciclico L'elettronica era realizzata in componentistica discreta: transistor in package TO-18 e diodi montati su basette in bachelite.\nL'unit\u00e0 centrale dispone di dieci registri, tre dei quali di calcolo (A, M, R), due di memoria dati (B, C), altri tre di memoria dati e/o memoria di programma (D, E, F, ripartibili a seconda dell'esigenza) e due (chiamati \"1\" e \"2\") riservati alla memorizzazione del programma. Uno dei tre registri di calcolo, quello identificato dalla lettera \"M\" immagazzina i dati ricevuti dalla tastiera e scambia informazioni con gli altri registri.\nOgni registro della P101 pu\u00f2 contenere 24 istruzioni composte ognuna da un carattere e un simbolo oppure un numero fino a 22 cifre o due numeri fino a 11 cifre (con segno e virgola).\nPeriferiche di output.\nLa stampa dell'output avviene su un nastro di carta comune. I programmi vengono memorizzati su schede delle dimensioni di 7 centimetri di larghezza per 24 di lunghezza, che ospitano due piste magnetiche. Tali piste sono leggibili una alla volta, inserendo la scheda nell'apposito lettore prima in un senso e poi nell'altro.\nIl lettore \u00e8 a controllo esclusivamente manuale. Non \u00e8 possibile quindi creare un programma che legga o scriva automaticamente una scheda, ma per farlo bisogna impartire il relativo comando manualmente. D'altronde una gestione automatica delle schede avrebbe aumentato di molto la complessit\u00e0 della macchina.\nLe schede sono pensate principalmente per memorizzare programmi: ogni singola pista magnetica pu\u00f2 memorizzare infatti fino a 120 passi di programma. Se si sceglie di memorizzare anche dati numerici si scende per\u00f2 fino 48 passi di programma, e anche in quest'ultimo caso i numeri memorizzabili sono al massimo sei.\nModello di calcolo.\nIl codice di un programma poteva usare fino a 120 istruzioni (memorizzandolo su una delle due piste della cartolina magnetica). Sono possibili programmi composti da pi\u00f9 di 120 istruzioni utilizzando o entrambe le piste di una cartolina magnetica, o addirittura pi\u00f9 cartoline magnetiche, avendo cura di salvare preventivamente i dati temporanei del programma in esecuzione nei registri di memoria (programmazione \"ad \"overlay\"\").\nSono possibili subroutine, richiamabili sia manualmente (usando i tasti \"V\",\"W\", \"Y\" e \"Z\") che da programma.\nI programmi non possono fermarsi per ricevere input da parte dell'utente, quindi tutti i dati necessari alla corretta esecuzione di un programma andranno inseriti manualmente prima di farlo partire.\nSistemi derivati.\nI primi derivati diretti della \"Programma 101\" furono la \"Programma 102\" e la \"Programma 203\": la prima, praticamente identica alla P101, aggiungeva la capacit\u00e0 di scambiare dati con dispositivi esterni attraverso una connessione proprietaria; la \"Programma 203\" integrava invece le capacit\u00e0 di calcolo con quelle di una macchina da scrivere elettronica.\nVersione ridotta della P101 \u00e8 la Logos 328 (1968), calcolatrice elettronica non programmabile.\nEvoluzioni della P101 sono l'Olivetti P602 e P652, con funzioni matematiche migliorate, l'inserimento di alcuni programmi in ROM e registri pi\u00f9 capienti."}
{"id": "52309", "revid": "1543377", "url": "https://it.wikipedia.org/wiki?curid=52309", "title": "Betta (nome)", "text": ". Coincide con un desueto nome maschile italiano, che \u00e8 un derivato di Benedetto.\nOrigine e diffusione.\nSi tratta di un ipocoristico del nome Elisabetta. La sua forma inglese \"Beth\" pu\u00f2 anche, raramente, essere un ipocoristico di Bethany.\nVa notato che, in italiano, esistono i nomi Betto e Bettino e l'omografo Betta (tutti maschili), i quali, per\u00f2, sono ipocoristici di Benedetto; inoltre il nome \"Bettina\", laddove in tedesco \u00e8 riconducibile ad Elisabetta, in italiano \u00e8 invece derivante da Benedetta.\nOnomastico.\nL'onomastico si pu\u00f2 festeggiare lo stesso giorno di Elisabetta."}
{"id": "52310", "revid": "1656773", "url": "https://it.wikipedia.org/wiki?curid=52310", "title": "Biagio", "text": "Origine e diffusione.\nDeriva dal gentilizio latino \"Blasius\" o \"Blassius\", poi divenuto nome individuale: esso \u00e8 attestato sin dal III secolo a.C., anche in iscrizioni osche, e correlato a \"cognomina\" quali \"Blasio\" e \"Blasionis\"; etimologicamente, \"Blasius\" deriva con tutta probabilit\u00e0 dall'aggettivo \"blaesus\", che vuol dire letteralmente \"bleso\", \"balbuziente\", significato analogo a quello dei nomi Barbara e Balbino (per quanto alcune fonti siano pi\u00f9 dubbiose sulla sua origine). Per la precisione, il vocabolo latino \u00e8 un prestito dal greco \u03b2\u03bb\u03b1\u03b9\u03c3\u03cc\u03c2 (\"blais\u00f3s\"), il cui significato originario di \"valgo\", \"con le gambe storte\"; il cambio di senso \u00e8 dovuto forse a un'idea di \"lingua blesa\" (\"lingua storta\", \"che s'inceppa\").\nLa diffusione del nome \u00e8 stata considerevolmente aiutata dal culto di san Biagio, vescovo di Sebaste (oltre che da quello di san Biagio, martire a Veroli); \u00e8 ben diffuso in Italia (ovunque, ma in particolare in Sicilia) e anche in Francia (nella forma \"Blaise\"). In Italia, dal nome sono derivati anche diversi cognomi, quali \"Biagi\", \"Biaggi e \"Blasi\".\nIn Inghilterra \u00e8 stato adottato, principalmente nelle comunit\u00e0 cattoliche, a partire dal XVII secolo; la sua variante \"Blaze\", di cui si riscontra un uso moderno anche al femminile, pu\u00f2 in parte riprendere il vocabolo inglese \"blaze\" (\"incendio\", \"fuoco\", \"fiamma\", dall'inglese antico \"bles\", \"torcia\", \"tizzone\"). La forma croata \"Bla\u017e\", inoltre, pu\u00f2 essere considerata anche una variante del nome \"Blagoj\".\nOnomastico.\nL'onomastico viene festeggiato tipicamente il 3 febbraio in ricordo di san Biagio, vescovo di Sebaste e martire, invocato contro il mal di gola e la tosse. Con lo stesso nome si ricordano anche, alle date seguenti:"}
{"id": "52311", "revid": "767487", "url": "https://it.wikipedia.org/wiki?curid=52311", "title": "Bianore (nome)", "text": "Origine e diffusione.\nRarissimo e attestato quasi solo al maschile, \u00e8 una ripresa di Bianore, un altro nome con cui \u00e8 noto Ocno, leggendario figlio di Manto e di Tiberino, ritenuto il fondatore di Mantova e di Felsina.\nSecondo alcune fonti il nome avrebbe origini greche, composto da \u03b2\u03af\u03b1 (\"bia\", \"forza\") oppure da \u03b2\u03af\u03bf\u03c2 (\"bios\", \"vita\") combinato con \u1f00\u03bd\u03ae\u03c1 (\"aner\", \"uomo\", \"maschio\").\nOnomastico.\nL'onomastico ricorre il 10 luglio in ricordo di san Bianore, martire con san Silvano in Pisidia sotto Severiano."}
{"id": "52312", "revid": "47767", "url": "https://it.wikipedia.org/wiki?curid=52312", "title": "Bibiano", "text": ""}
{"id": "52314", "revid": "47767", "url": "https://it.wikipedia.org/wiki?curid=52314", "title": "Biblide (nome)", "text": "Origine e diffusione.\n\u00c8 un nome di tradizione classica, portato nella mitologia greca da Biblide, la figlia di Mileto che s'innamor\u00f2 di suo fratello Cauno e, respinta, pianse cos\u00ec tanto che venne tramutata dagli dei in una fonte. \nL'etimologia del nome \u00e8 incerta. Viene frequentemente ricondotto al termine \u03b2\u03cd\u03b2\u03bb\u03bf\u03c2 (\"byblos\" o \"Bublos\", \"papiro\", \"libro\"), ma si tratta di paretimologie, in quanto il nome \u00e8 di origine non greca.\nIn Italia, dove \u00e8 registrato un suo uso anche al maschile, \u00e8 rarissimo, perlopi\u00f9 riflesso del debole culto verso santa (o san) Biblide.\nOnomastico.\nL'onomastico pu\u00f2 essere festeggiato il 2 giugno, data di commemorazione di santa Biblide (o san Biblide), martire a Lione sotto Marco Aurelio insieme a santa Blandina."}
{"id": "52316", "revid": "47767", "url": "https://it.wikipedia.org/wiki?curid=52316", "title": "Bice", "text": ""}
{"id": "52317", "revid": "767487", "url": "https://it.wikipedia.org/wiki?curid=52317", "title": "Hallesismo", "text": "Lo hallesismo \u00e8 una teoria economica elaborata dal ragioniere genovese Agostino Maria Trucco, in seguito ad una visita ai mercati dell'alimentazione (Les Halles) di Parigi, avvenuta nel 1893.\nL'intento di Trucco.\nTrucco, assistendo allo svolgimento delle operazioni di vendita perfettamente organizzate del mercato, ebbe l'idea di estendere una simile struttura agli scambi internazionali, attraverso la costituzione di una organizzazione commerciale internazionale. Questa organizzazione, o \"Ente Universale\" avrebbe razionalizzato le operazioni di compravendita, producendo grandi benefici per tutti:\nLo \"hallis\" e la Fondazione Hallesint.\nMentre si dedicava alla realizzazione del suo progetto, Trucco si rese conto che occorreva prima risolvere un problema a monte: per garantire la confrontabilit\u00e0 dei prezzi delle merci, sia nello spazio (tra diverse nazioni), che nel tempo, era necessario assicurare la stabilit\u00e0 del valore della moneta. Ebbe quindi l'idea di creare una unit\u00e0 monetaria unificatrice e stabile nel tempo, capace di regolare gli scambi commerciali, chiamata \"hallis\".\nLa Fondazione Universale Hallesint avrebbe avuto il compito di emettere assegni e cartelle espressi in \"hallis\", con lo scopo rispettivamente di essere usati come mezzo di pagamento internazionale, in luogo della valuta estera o dell'oro (gli assegni) e di attuare una sorta di \"polizza di assicurazione del risparmio\" (le cartelle).\nTramite un sistema di camere di compensazione si sarebbe garantita la disponibilit\u00e0 di assegni per le nazioni la cui economia fosse in fase di sviluppo e quindi bisognose di grandi quantit\u00e0 di importazioni, ottenendo al contempo il vantaggio di fornire alle nazioni esportatrici tutti gli sbocchi necessari per le proprie merci.\nL'investimento in cartelle, che al contrario degli assegni sono rimborsabili soltanto nella nazione e nella valuta in cui sono state emesse, sarebbe stato utilizzato dalla F.U.H. per investimenti produttivi frazionati in tutto il mondo e in tutti i settori produttivi, riducendo perci\u00f2 al minimo i rischi dell'investimento."}
{"id": "52318", "revid": "1543377", "url": "https://it.wikipedia.org/wiki?curid=52318", "title": "Stella di Luyten", "text": "La stella di Luyten (Gliese 273) \u00e8 una stella vicina al sistema solare di magnitudine +9,9, situata nella costellazione del Cane Minore. La stella prende il nome da Willem Jacob Luyten, che per primo ne rilev\u00f2 l'alto moto proprio. Dopo essersi avvicinata al Sole fino a 3,67 anni luce 13.000 anni fa, la stella si sta ora allontanando e si trova nell'era attuale a 12,4 a.l. dalla Terra. La stella \u00e8 attualmente situata ad una distanza di 1,2 anni luce da Procione e quest'ultima apparirebbe con una magnitudine di -4,5 nel cielo notturno di un ipotetico pianeta orbitante intorno alla stella di Luyten.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine pari a 9,9, non \u00e8 osservabile n\u00e9 occhio nudo n\u00e9 con un binocolo; per poterla scorgere occorre almeno un piccolo telescopio amatoriale.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nLa stella di Luyten dista 12,4 anni luce dal Sole, e si trova nella costellazione del Cane Minore, ad est della Nebulosa Rosetta, a sudovest di e a ovest di Procione. L'alto moto proprio di questa piccola stella \u00e8 stato scoperto da Willem Jacob Luyten, che fu in grado di individuare il moto proprio di pi\u00f9 di 520.000 stelle nonostante avesse perso un occhio fin dal 1925, mediante un dispositivo fotografico a scansione automatica da lui costruito.\nSi tratta di una nana rossa con di tipo spettrale M3.5 Vn. La stella presenta circa il 38% della massa del Sole, circa l'11% del suo raggio e lo 0,04% della sua luminosit\u00e0.\nStelle compagne.\nAnalisi astrometriche effettuate tra il 1937 e il 1980 suggeriscono che la stella di Luyten possieda una compagna. Presupponendo un limite superiore della massa della stella di Luyten di 2/10 masse solari, vi sono tre possibilit\u00e0: una compagna con 1,1 masse gioviane ed un periodo di rivoluzione di 10 anni; una compagna con 0,7 masse gioviane, con un periodo di rivoluzione di 20 anni; infine, un pianeta con 0,4 masse gioviane ed un periodo di rivoluzione pari a 40 anni (Hersey e Lippincott, 1982). In seguito, ricerche sulle variazioni di velocit\u00e0 radiale indotte da un tale oggetto diedero indicazioni negative (Marcy e Benitz 1989; Young 1987). Pi\u00f9 recentemente, ricerche interferometriche nell'infrarosso hanno permesso di ipotizzare la presenza di compagni stellari con una massa situata tra 50 e 80 masse gioviane, uno tra 1 e 10 UA e uno tra 100 e 1000 UA, ma non sono stati in grado di confermare l'esistenza di un tale oggetto (Simons, 1996; Henry e McCarthy, 1990).\nSistema planetario.\nDopo che in passato era gi\u00e0 stata suggerita la presenza di un pianeta di tipo terrestre in orbita a circa 0,04 UA, nel marzo del 2017 si \u00e8 avuto l'annuncio della scoperta di due pianeti extrasolari di tipo roccioso in orbita alla stella di Luyten. Il pi\u00f9 prossimo alla stella, il pianeta c, ha una massa di poco superiore a quella terrestre e orbita in 4,7 giorni. Il pianeta b \u00e8 invece una super Terra con una massa 2,89 quella terrestre e un periodo orbitale di 18,65 giorni. Quest'ultimo pianeta, distante 0,09 UA dalla stella (13,7 milioni di chilometri) \u00e8 situato nella zona abitabile, anche se a quella distanza \u00e8 probabile che sia in rotazione sincrona, con lo stesso emisfero sempre rivolto verso la stella.\nNel giugno 2020 sono stati proposti ulteriori due pianeti facenti parte del sistema, da confermare definitivamente. Entrambi orbitano pi\u00f9 esternamente dei primi due e la loro massa \u00e8 caratteristica di pianeti del tipo mininettuno.\nTrovandosi ad appena 1,2 anni luce da Procione, quest'ultima dalla superficie di uno dei pianeti brillerebbe di magnitudine -4,5, all'incirca come Venere visto dalla Terra. \nProspetto del sistema.\nSegue un prospetto dei componenti del sistema planetario della stella di Luyten, in ordine di distanza dalla stella. "}
{"id": "52319", "revid": "767487", "url": "https://it.wikipedia.org/wiki?curid=52319", "title": "Amabile", "text": "Origine e diffusione.\nIl nome deriva dal latino \"amabilis\" che vuol dire \"amabile\", \"degno di amore\"; condivide il significato con molti altri nomi quali Agapito, Aspasia ed Erasmo.\nAffermatasi prima come nome cristiano, con il senso di \"degno dell'amore divino\", ha poi acquisito, in epoca medievale, un'accezione augurale e gratulatoria. Dalla forma inglese \"Amabel\", ormai arcaica, derivano i nomi Mabel e Annabel.\nOnomastico.\nL'onomastico viene festeggiato l'11 luglio per il femminile, in ricordo di sant'Amabile, una nobildonna inglese fattasi monaca nell'abbazia di Saint-Amand, presso Rouen, mentre ricorre il 1\u00ba novembre (o l'11 giugno o 18 ottobre su alcuni calendari) per il maschile, in ricordo di sant'Amabile di Riom (o di Alvernia), detto \"il Cantore\", sacerdote francese. Con questo nome si ricorda inoltre santa Paolina del Cuore Agonizzante di Ges\u00f9, nata Amabile Visintainer, fondatrice delle Piccole suore dell'Immacolata Concezione, ricordata il 9 luglio."}
{"id": "52320", "revid": "125692824", "url": "https://it.wikipedia.org/wiki?curid=52320", "title": "Biagio Marin", "text": "Biografia.\nLa giovinezza.\nMarin nacque il 29 giugno del 1891 in una famiglia borghese di origini modeste; nei primi anni di vita rimase orfano di madre e venne allevato dalla nonna paterna.\nA nove anni inizi\u00f2 gli studi a Gorizia, dove in seguito frequent\u00f2 il ginnasio di lingua tedesca, completando gli studi superiori a Pisino d'Istria alle Scuole Reali Superiori.\nNel 1911 si rec\u00f2 a Firenze, dove ebbe modo di frequentare l'ambiente letterario de La Voce, la pi\u00f9 famosa rivista dell'epoca, che radunava le pi\u00f9 diverse forze intellettuali, unite nella convinzione che la letteratura fosse impegno completo e dovere morale. Molti aderenti a questa rivista saranno poi tra i pi\u00f9 accesi interventisti.\nOltre a partecipare al dibattito culturale insieme a Umberto Saba, Giorgio Fano e Scipio Slataper, suoi conterranei, avr\u00e0 modo di ammirare per la prima volta i tesori d'arte di Firenze, cos\u00ec diversa da Gorizia, da Trieste e dalle citt\u00e0 istriane.\nDopo un anno di permanenza, Marin lasci\u00f2 Firenze per Vienna, dove si iscrisse all'Universit\u00e0 alla facolt\u00e0 di filosofia, frequentata allora anche dall'amico Luigi Visintin. In questo\nperiodo Biagio Marin pubblic\u00f2 la sua prima raccolta di poesie in dialetto gradese: \"Fiuri de tapo\" (1912). Dopo due anni di permanenza nella capitale austriaca, il giovane Marin decise di ritornare a Firenze. Appena arrivato nella citt\u00e0 toscana si fidanz\u00f2 con Pina Marini, che spos\u00f2 l'anno seguente.\nLa prima guerra mondiale lo pone di fronte, suo malgrado, a una scelta di campo come cittadino austriaco ma, a causa delle sue frequentazioni a \"La Voce,\" lo risolse arruolandosi volontario nell'esercito italiano, senza quei turbamenti psicologici che molti personaggi, come il giovane deputato trentino Alcide De Gasperi, provarono all'entrata in guerra dell'Italia. Durante la guerra soggiorn\u00f2 per\u00f2 in un sanatorio svizzero. Alla fine del conflitto Biagio Marin complet\u00f2 gli studi di filosofia all'Universit\u00e0 di Roma, dove si laure\u00f2 con Varisco, e non con Gentile, come erroneamente \u00e8 riportato in molti testi.\nLa maturit\u00e0.\nDopo la laurea a Gorizia insegn\u00f2 filosofia e pedagogia utilizzando un metodo di insegnamento particolare che lo port\u00f2, dopo vari contrasti anche con il clero locale, a lasciare la cattedra; dopo un breve periodo come ispettore scolastico, fu assunto nel 1921 dall'Azienda di soggiorno di Grado nella quale rester\u00e0 come direttore ben 14 anni. Contemporaneamente divent\u00f2 segretario del Fascio di Grado, carica che mantenne per diversi anni. Nel 1938 lasci\u00f2 la direzione dell'Azienda di soggiorno e decise di ritornare all'insegnamento a Trieste. Furono questi gli anni in cui Marin intraprese un fecondo rapporto di amicizia con il compositore Cesare Augusto Seghizzi. Dopo alcuni anni abbandon\u00f2 ancora l'insegnamento, questa volta definitivamente, per un posto di bibliotecario alle Assicurazioni Generali, a Trieste.\nNel 1936 fece richiesta di essere arruolato nell'esercito e partecipare all'impresa coloniale. Ancora all'inizio degli anni Quaranta guarda con estrema fiducia - cos\u00ec risulta dai suoi diari - al nazismo, l'unica forza a suo dire capace di frenare il bolscevismo. Nel periodo della seconda guerra mondiale, stanco e depresso per la scoperta dell'esistenza della tragica Risiera di San Sabba e per la perdita del figlio Falco in combattimento in Slovenia, per il suo innato senso organizzativo si impegn\u00f2 in un periodo abbastanza controverso a gestire una difficile situazione per la presenza dei partigiani sloveni, inquadrati nelle armate di Tito, il comitato di liberazione triestino.\nFinita la guerra Marin decise di pubblicare i primi volumi delle sue opere, che fino ad allora erano conosciute solo a una ristrettissima cerchia di persone, e di raccogliere le sue poesie in un volume intitolato \"Le lit\u00e0nie de la Madona\" (1949). Nel '52 venne incluso nell'antologia \"Poesia dialettale del Novecento\", edita da Guanda, curata da Pasolini e Dell'Arco, che contribu\u00ec a nutrire la sua fama a livello nazionale. Nel 1951, pubblic\u00f2 una prima edizione de \"I canti de l\u2019isola\", raccogliendo e rivisitando le sillogi fino allora pubblicate e aggiungendo cinque raccolte nuove: \"Canti de prima ist\u00e0e\", \"Le setenbrine\", \"Minudagia, Omini e mestieri\", \"L\u2019ultima refolada.\" Seguirono: \"S\u00e9nere colde\" (1953); \"Tristessa de la sera\" (1957); \"L\u2019estadela de San Martin\" (1958); \"El fogo del ponente\" (1959). Nel 1961 pubblic\u00f2 il libro di poesie \"Solit\u00e0e\" per Scheiwiller, con \"La lettera accompagnatoria a Scheiwiller e ai lettori\" di Pasolini\".\" Con il libro di versi \"Il non tempo del mare\" (1964) vinse il Premio Bagutta nel 1965.\nGli ultimi anni.\nNel 1966 Marin venne contattato dal poeta abruzzese Ottaviano Giannangeli (con cui svilupp\u00f2 un profondo rapporto d'amicizia), che lo convinse a prender parte alla giuria del Premio Nazionale di Poesia Dialettale Lanciano (Ch), di cui sar\u00e0 membro fino ai primi anni Settanta, insieme a Vittorio Clemente, Mario Sansone e Giuseppe Rosato. Svilupp\u00f2 un intenso legame con l'Abruzzo, tanto da scriverne in questo modo: \"Belle le montagne, bello il mare d'Abruzzo, ma bellissima la misura dei suoi uomini e penso che essi costituiscano, con altri uomini viventi in provincia, un'importante riserva di vita per tutta l'Italia\" (da \"Ricordo d'Abruzzo\", in \"Discanto\" di Pasquale Scarpitti, Editrice Sarus, Teramo, 1972).\nNel 1970 il poeta decise di pubblicare tutte le poesie scritte fino a quel momento in un\u2019edizione ampliata de \"I canti de l'Isola\".\nNegli anni Settanta le pubblicazioni dialettali \"La vita xe fiama\" (1972), \"A sol calao\" (1974), \"El critoleo del corpo fracasao\" dedicato a Pasolini (1976), \"In memoria\" (1978), con i contributi di Pasolini, Claudio Magris (con cui sviluppa un rapporto padre-figlio, testimoniato da una ricca corrispondenza), Carlo Bo e Mario Fubini, e una raccolta di versi in italiano dal titolo \"Acquamarina\", lo portano fuori da una dimensione regionale e lo fanno entrare in una posizione di primo piano nella poesia nazionale.\nNel 1978, dopo il suicidio, avvenuto l'anno prima, del suo amato nipote Guido, mor\u00ec anche la moglie Pina; la dolorosa perdita dei suoi cari e il decadimento fisico iniziarono a pesare sul poeta, che divent\u00f2 nel giro di pochi anni sordo e semicieco, ma aprirono nuove prospettive forse pi\u00f9 cupe rispetto alla poetica precedente, come si pu\u00f2 notare nelle ultime tre raccolte di poesie \"Nel silenzio pi\u00f9 teso\" (1980), \"Poesie\" (1981), \"La vose de la sera\" (1985).\nDopo aver vissuto una vita ricca di avventure e di esperienze profonde nella sua isola di Grado muore nel 1985.\nIl ritorno di Trieste all'Italia.\nUn pensiero di Marin viene esposto al Buffet \"Impero\" in piazza libert\u00e0 a Trieste, datato 25 ottobre 1954 in occasione della riannessione di Trieste all'Italia:\n&lt;poem&gt;\n\"\u201cTrieste \u00e8 felice stasera.\"\n\"Celebra con trasporto la sua futura sventura.\"\n\"Perch\u00e9 tutte le volte che questa nostra citt\u00e0 si \u00e8 concessa con sconfinato entusiasmo all\u2019Italia amata,\"\n\"ha subito imboccato la triste strada della decadenza.\"\n\"Noi eravamo il gioiello dell\u2019Impero di Maria Teresa e il porto dell\u2019Austria.\"\n\"Eravamo la rosa profumata degli Asburgo.\"\n\"Con l\u2019Italia saremo un piccolo fondaco gestito in modo sbrigativo dai burocratici e diventeremo una societ\u00e0 strozzata e\"\n\"rassegnata di facili guadagni e di indomabili nostalgie.\"\n\"Oggi \u00e8 cominciato il nostro tramonto.\u201d\"\n&lt;/poem&gt;\nLa poetica.\nLa poetica di Marin si \u00e8 sempre mantenuta, con l'eccezione di \"Acqua marina\" scritta in italiano, fedele alla linea del primo libro, legata alle radici della sua terra e alla sua cultura primitiva marinara, costruita su i dolori dell'esistenza, sulle gioie e sugli amori per le memorie del passato, dove proprio il dialetto con le sue risonanze acquista, in questo senso, una sua verit\u00e0 morale e religiosa. Marin riesce a creare un linguaggio raffinato che nel corso della sua lunga attivit\u00e0 creativa si perfeziona nello stile e raggiunge alti livelli di essenzialit\u00e0 e musicalit\u00e0.\nPremi.\nIn vita, Marin ha vinto numerosi premi letterari, tra i quali il Bagutta, il Cittadella, il Viareggio e il Premio Feltrinelli per la Poesia.. Nel 1981 \u00e8 stato proposto per il Premio Nobel.\nNel 2003 \u00e8 stato intitolato a Biagio Marin il piazzale che ospita la fontana di Barcola, a Trieste."}
{"id": "52321", "revid": "1186766", "url": "https://it.wikipedia.org/wiki?curid=52321", "title": "Bando (nome)", "text": "Origine e diffusione.\nRappresenta un ipocoristico dei nomi Ildebrando e Aldobrando (o dei loro diminutivi Ildebrandino e Aldobrandino), che, per quanto in disuso ai giorni nostri, erano molto diffusi in epoca medievale, soprattutto in Toscana e nell'Italia centro-settentrionale.\nEtimologicamente, per la precisione, la mancanza della \"-r-\" in questo nome \u00e8 dovuta a un'alterazione metatetica dei nomi di origine, come testimoniano gli scritti antichi: il nome \"Aldobrandino\", per esempio, era anche noto nella forma \"Aldrobandino\", che, tecnicamente, consiste per l'appunto in una metatesi (da cui poi l'aferesi in \"Bandino\").\nL'ampia diffusione del nome, e delle sue varianti, in tempo medievale \u00e8 testimoniata anche dalla \"Divina Commedia\", nella quale Dante cita Bindo come esempio di un nome molto comune nella Firenze dei suoi tempi, scrivendo \"non ha Fiorenza tanti Lapi e Bindi quante s\u00ec fatte favole per anno in pergamo si gridan quinci e quindi\".\nOnomastico.\nTrattandosi di un nome adespota, l'onomastico pu\u00f2 essere celebrato il 1\u00ba novembre, festa di Tutti i Santi. Quale ipocoristico di Ildebrando o Aldobrando, invece, la ricorrenza ricade prevalentemente il 22 agosto, in memoria di sant'Aldobrando (o Ildebrando) da Bagnoregio."}
{"id": "52322", "revid": "1305772", "url": "https://it.wikipedia.org/wiki?curid=52322", "title": "Agostino Maria Trucco", "text": "Nel corso della sua vita pubblic\u00f2 oltre 200 volumi, contenenti elaborazioni della teoria economica detta Hallesismo, da lui fondata.\nMan mano che divulgava le proprie teorie, inizi\u00f2 a raccogliere intorno a s\u00e9 un piccolo gruppo di discepoli, finch\u00e9 il diffondersi dell'Hallesismo sub\u00ec una battuta di arresto dovuta allo scoppio della prima guerra mondiale.\nFinita la guerra, nel 1918 il primo nucleo di discepoli si ricostitu\u00ec e man mano si allarg\u00f2 giungendo nel 1922 alla costituzione dell'Unione Hallesista Italiana, che si riuniva nei locali di Palazzo Raggi, nel centro di Roma. Uno dei suoi discepoli fu il lucchese Italo Meschi (1887-1957) chitarrista, poeta, anarchico-pacifista. \nA partire dal 1924 per\u00f2 l'Hallesismo fu represso dal fascismo, con lo scioglimento dell'Unione e la soppressione delle sue pubblicazioni periodiche.\nSottoposti a processo per truffa, Trucco e i suoi presunti complici (ing. Mario Baronci, avv. Giorgio di Domenico e ing. Nicol\u00f2 Manetti-Cusa) riuscirono a dimostrare la propria innocenza in tutti i gradi di giudizio, fino alla sentenza di appello nel 1928, ma le persecuzioni continuarono con nuove accuse, che sfociarono prima in un'ammonizione (1934) e poi in una nuova assoluzione (1936).\nNel 1937 l'autorit\u00e0 politica tentava una nuova strada, ordinando alla procura del Re di far arrestare Agostino Maria Trucco come demente e di internarlo in manicomio, ma anche questa accusa non resse all'esame medico delle autorit\u00e0 sanitarie, richiesto con insistenza dai suoi discepoli.\nDimesso dal manicomio, ma ormai fiaccato nello spirito, abbandonava la lotta per la diffusione delle proprie teorie e moriva il 5 aprile 1940.\nImpressionanti sono le previsioni che A. M. Trucco fece con anni di anticipo, nelle sue pubblicazioni, dell'avverarsi sia della prima che della seconda guerra mondiale.\nNe citiamo una (dal volumetto \"La paura d'arricchire\" - vol. III serie D, della biblioteca Hallesint - Soc.an. Hallesint edizioni - anno 1928, pag 48):\n\"\"Senza un grande fatto nuovo, capace di creare una nuova mentalit\u00e0 economico-fiscale, fatalmente, ed al pi\u00f9 tardi entro il 1938-39, quando la leva ridar\u00e0 il massimo contingente, scoppier\u00e0 la grandissima guerra mondiale in gestazione...\"\nMario Baronci, che riporta questa citazione nel suo volume (Far quattrini - Spunti di sociologia pratica - Coletti editore, Roma 1944), cos\u00ec la commenta: \"Mi affretto a rassicurare gli italiani che Agostino Maria Trucco fu regolarmente perseguitato ed \u00e8 morto povero e dimenticato. Ora le sue dottrine possono essere tranquillamente studiate\".\nDibattiti parlamentari sull'hallesismo.\nDell'Hallesismo e del suo fondatore Agostino Maria Trucco si \u00e8 dibattuto a pi\u00f9 riprese anche in Parlamento. Alcuni riferimenti a lavori parlamentari durante i quali \u00e8 stato citato il nome di Agostino Maria Trucco sono i seguenti:"}
{"id": "52323", "revid": "47767", "url": "https://it.wikipedia.org/wiki?curid=52323", "title": "Biondo (nome)", "text": "Origine e diffusione.\nOriginariamente un soprannome di origine medievale, poi divenuto nome proprio, che indicava il colore dei capelli o della barba (biondi, appunto); etimologicamente, il termine \"biondo\" deriva dal latino \"blundus\" (\"giallo\"), di probabile origine germanica, forse dal franco \"blund\".\nNome di scarsa diffusione. Per il suo riferimento al colore dei capelli, rientra in un'ampia cerchia di nomi che include anche Rosso, Flavio, Fulvio e Xanto.\nOnomastico.\nNessun santo porta questo nome, che quindi \u00e8 adespota; l'onomastico si pu\u00f2 eventualmente festeggiare il 1\u00ba novembre, in occasione di Ognissanti."}
{"id": "52324", "revid": "47767", "url": "https://it.wikipedia.org/wiki?curid=52324", "title": "Birillo (nome)", "text": "Origine e diffusione.\n\u00c8 una ripresa del nome del berillo; si tratta quindi di un nome augurale, correlato alle propriet\u00e0 benefiche tradizionalmente attribuite a tale pietra, alla quale fa riferimento anche il nome inglese \"Beryl\". Etimologicamente, il termine \"berillo\" deriva dal sanscrito \"vaidurya\", di origine dravidica e forse riferito alla citt\u00e0 di Velur.\nIn Italia il nome gode di scarsissima diffusione, e non \u00e8 entrato nell'uso comune.\nOnomastico.\nL'onomastico viene festeggiato il 21 marzo in ricordo di san Berillo, seguace di san Pietro e vescovo di Catania."}
{"id": "52326", "revid": "123189229", "url": "https://it.wikipedia.org/wiki?curid=52326", "title": "Hermes (periodico)", "text": "Hermes \u00e8 stata una rivista letteraria italiana fondata a Firenze nel 1904 da Enrico Corradini e dal giovane Giuseppe Antonio Borgese.\nStoria.\n\"Hermes\" nasce 1\u00ba gennaio del 1904 come rivista di critica e letteratura di ispirazione colta e dannunziana a Firenze. Prende il nome dal personaggio mitologico greco, il conduttore di \"molte anime al di l\u00e0 dei confini del mondo, nel fantastico Ade\".\nCome viene esplicitamente dichiarato nella Prefazione-Manifesto, la rivista presenta subito una chiara impronta paganeggiante e dannunziana. Il primo numero riporta al posto d'onore la prosa \"Le parabole del bellissimo nemico. Il figliuol prodigo\" di Gabriele D'Annunzio e si dichiara come rivista dalle disposizioni, pi\u00f9 che critiche, emotive.\nI dodici grossi fascicoli di \"Hermes\", stampati a mano su carta e adorni di incisioni in legno, riportano le parole prodotte dagli intellettuali di un piccolo gruppo borghese: Corradini e Giovanni Papini prima di tutti insieme a Borgese e poi il gruppo dei minori come Mario Maffei, Nello Tarchiani, Marcello Taddei, Luigi Dami.\nNel \"Congedo\" dell'ultimo numero della rivista, nel 1906, XII, p.\u00a0266, viene fatto un consuntivo compiaciuto e generico dell'opera svolta (\"fummo alacri scandagliatori di verit\u00e0 e di bellezza, di fantasie e di coscienza\"), viene ribadito il culto della forma espressa, formulata la certezza del \"prossimo risorgimento\" nazionalistico e soprattutto confermata l'idolatrica devozione dannunziana."}
{"id": "52328", "revid": "226458", "url": "https://it.wikipedia.org/wiki?curid=52328", "title": "Blitmondo", "text": "Origine e diffusione.\nDeriva da un nome germanico, tipicamente longobardo, attestato nelle forme \"Blidemund\", \"Blidmund\", \"Blitmund\", \"Plidmunt\" e \"Blithmund\" e latinizzato in \"Blidmundus\"; \u00e8 composto dalle radici germaniche \"blid\" (\"felice\", \"lieto\") e \"mund\" (\"protezione\", \"difesa\").\nOnomastico.\nL'onomastico pu\u00f2 essere festeggiato il 3 gennaio in memoria di san Blitmondo, monaco a Bobbio, e quindi abate a Leucone."}
{"id": "52329", "revid": "47767", "url": "https://it.wikipedia.org/wiki?curid=52329", "title": "Bobuleno", "text": "Origine e diffusione.\nNome di scarsissima diffusione, venne portato da un santo che fu abate dell'abbazia di San Colombano presso Bobbio; letteralmente, significa \"di Bobbio\", \"da Bobbio\" (dal latino \"Bobulenus\"; probabilmente, pi\u00f9 che un nome, era in realt\u00e0 un soprannome).\nOnomastico.\nL'onomastico viene festeggiato il 26 giugno in ricordo del gi\u00e0 citato san Bobuleno, abate di San Colombano dal 643 al 652."}
{"id": "52330", "revid": "110157", "url": "https://it.wikipedia.org/wiki?curid=52330", "title": "Boemondo", "text": "Origine e diffusione.\nDeriva dai germanici \"boiamund\", \"baamund\", \"boamud\", \"baamont\", \"baamund\", composti dalle radici \"bojen\" (\"Boi\") e \"munda\" (\"difesa\", \"protezione\"). Significa \"protettore dei Boi\". Venne importato in Italia dai Normanni.\nLa variante veneta \u00e8 Bajamonte. Altre varianti sono Buiamonte e Baiamonte, in latino di Boemundus, un significato alternativo \u00e8 \"uomo forte\".\nOnomastico.\nL'onomastico si festeggia l'11 settembre, in memoria di san Boemondo."}
{"id": "52331", "revid": "47767", "url": "https://it.wikipedia.org/wiki?curid=52331", "title": "Boetiano", "text": ""}
{"id": "52333", "revid": "767487", "url": "https://it.wikipedia.org/wiki?curid=52333", "title": "Boezio (nome)", "text": "Origine e diffusione.\nNome ricordato principalmente per la figura di Severino Boezio, il filosofo che fu consigliere di Teodorico; il nome deriva dal greco \u03b2\u03bf\u03ae\u03b8\u03b5\u03b9\u03b1 (\"bo\u1e17theia\", \"soccorso\"), un composto di \u03b2\u03bf\u03ae (\"bo\u1e17\", \"grido\", \"clamore\", \"rumore\") e \u03b8\u03ad\u03c9 (\"the\u00ed\u014d\", \"correre\"), e il suo significato pu\u00f2 essere interpretato come \"colui che accorre [in soccorso] nel clamore [della battaglia]\".\nOnomastico.\nL'onomastico viene festeggiato il 23 ottobre in ricordo di san Severino Boezio, filosofo e martire."}
{"id": "52336", "revid": "767487", "url": "https://it.wikipedia.org/wiki?curid=52336", "title": "Bonagiunta", "text": "Origine e diffusione.\nNome augurale di scarsissima diffusione, deriva dal latino \"Bonaiuncta\"; \u00e8 composto da \"buona\" e \"giunta\", un termine arcaico sinonimo di \"arrivo\", e costituisce quindi un augurio di \"ben arrivato\" per il neonato.\nOnomastico.\nL'onomastico pu\u00f2 essere festeggiato in ricordo di san Bonagiunta Manetti, uno dei sette santi fondatori dell'Ordine dei Servi di Maria, commemorato il 17 febbraio."}
{"id": "52337", "revid": "106908", "url": "https://it.wikipedia.org/wiki?curid=52337", "title": "Bonaldo", "text": "Origine e diffusione.\nNome assai diffuso durante il Medioevo ma oggi di scarsissima diffusione, attestato soprattutto in Italia centro-settentrionale, specie in Toscana. \nSi tratta di un nome di origine germanica, formato dagli elementi \"bon\" (dal significato incerto, forse \"uccisore\") e \"vald\" (\"dominare\", \"regnare\"); alternativamente, pu\u00f2 anche risultare da un'elaborazione di del nome Bono o da una combinazione dello stesso con la gi\u00e0 citata radice germanica \"vald\".\nOnomastico.\nIl nome \u00e8 adespota, cio\u00e8 non ci sono santi che lo portano, quindi l'onomastico ricade il 1\u00ba novembre, giorno di Ognissanti."}
{"id": "52338", "revid": "47767", "url": "https://it.wikipedia.org/wiki?curid=52338", "title": "Bonaventura", "text": "Origine e diffusione.\nDal nome medievale \"Bonaventura\", che, nell'ambito dei nomi beneaugurali, assume il significato di \"buona fortuna\", \"buon avvenire\". Etimologicamente, infatti, \u00e8 composto dalle parole \"bona\" (\"buona\") e \"ventura\" (\"avvenire\"), considerando che il termine \"ventura\" deriva direttamente dal latino \"[res] ventura\", ovvero \"[le cose] che verranno\", \"[le cose] a venire\" (per l'appunto l'\"avvenire\" in italiano moderno).\nDiffusosi prevalentemente in epoca pre-moderna, Bonaventura \u00e8 affine per tipologia ad altri nomi beneaugurali quali Bonifacio e Bonavita, mentre per significato pu\u00f2 essere accostato a Lykke, Felicita, Dalia, U\u011fur, Laima e Gad.\nOnomastico.\nL'onomastico viene generalmente festeggiato il 15 luglio, in ricordo di san Bonaventura da Bagnoregio, generale dell'Ordine francescano, vescovo di Albano, cardinale e dottore della Chiesa, soprannominato \"Doctor Seraphicus\". Si ricordano altri santi e beati con questo nome, alle date seguenti:"}
{"id": "52340", "revid": "767487", "url": "https://it.wikipedia.org/wiki?curid=52340", "title": "Bonavita (nome)", "text": "Origine e diffusione.\nContinua il nome medievale \"Bonavita\", di chiaro valore benaugurale (\"buona vita\").\nDiffusosi prevalentemente in epoca pre-moderna, e oramai di scarsissima diffusione, Bonavita \u00e8 affine per significato ad altri nomi quali Bonaventura e Bonifacio.\nOnomastico.\nL'onomastico viene festeggiato il 1\u00ba marzo in ricordo del beato Bonavita da Lugo, fabbro e terziario francescano."}
{"id": "52343", "revid": "47767", "url": "https://it.wikipedia.org/wiki?curid=52343", "title": "Bonfiglio (nome)", "text": "Origine e diffusione.\nNome medievale ormai desueto, attestato soprattutto fra il XIII e il XVII secolo, che ha dato origine a svariati cognomi. Il significato augurale, assai chiaro (\"buon figlio\"), \u00e8 analogo a quello del nome Bonfante.\nOnomastico.\nL'onomastico pu\u00f2 essere festeggiato il 1\u00ba gennaio in ricordo di san Bonfiglio Monaldi, uno dei sette santi fondatori dei Servi di Maria, oppure il 27 settembre in memoria di san Bonfiglio, abate benedettino a Santa Maria di Storaco, presso Filottrano, e poi vescovo di Foligno."}
{"id": "52344", "revid": "47767", "url": "https://it.wikipedia.org/wiki?curid=52344", "title": "Bonfilio", "text": ""}
{"id": "52345", "revid": "186581", "url": "https://it.wikipedia.org/wiki?curid=52345", "title": "Bonifacio (nome)", "text": "Origine e diffusione.\nDal nome latino \"Bonifatius\" che, composto dai termini \"bonus\" (\"buono\") e \"fatum\" (\"fato\", \"destino\"), pu\u00f2 essere interpretato come \"[che ha un] buon fato\", \"[che ha un] buon destino\". Il secondo elemento viene anche ricollegato a \"facere\", \"fare\", quindi \"colui che opera bene\", ma si tratta di un'etimologia erronea, dovuta all'appianamento della pronuncia che port\u00f2 da \"Bonifatius\" a \"Bonifacius\".\nIn quanto a significato, Bonifacio \u00e8 quindi un nome tipicamente benaugurale, alla stregua di Bonaventura e Bonavita.\nIn inglese, nella forma \"Boniface\", cominci\u00f2 ad essere usato durante il Medioevo, ma si rarific\u00f2 in seguito alla Riforma Protestante. Va notato che l'ipocoristico olandese \"Faas\" \u00e8 condiviso con \"Servaas\", la forma - sempre olandese - del nome Servazio.\nOnomastico.\nIl nome venne portato da nove papi e da diversi santi; l'onomastico si pu\u00f2 festeggiare in una delle date seguenti:"}
{"id": "52346", "revid": "47767", "url": "https://it.wikipedia.org/wiki?curid=52346", "title": "Bonifazio", "text": ""}
{"id": "52347", "revid": "226458", "url": "https://it.wikipedia.org/wiki?curid=52347", "title": "Bononio", "text": "Origine e diffusione.\nContinua il latino \"Bononus\" o \"Bononius\", un etnonimo riferito a Bologna, anticamente chiamata \"Bononia\". Alternativamente, pu\u00f2 anche essere una variante di \"Benoni\" (un nome ebraico che significa \"figlio del mio dolore\"), alterata per associazione con i numerosi nomi che iniziano per \"Bon-\".\nOnomastico.\nL'onomastico viene festeggiato il 30 agosto in ricordo di san Bononio, abate di Lucedio, presso Trino."}
{"id": "52348", "revid": "47767", "url": "https://it.wikipedia.org/wiki?curid=52348", "title": "Bonosa", "text": ""}
{"id": "52349", "revid": "1558436", "url": "https://it.wikipedia.org/wiki?curid=52349", "title": "Bonoso (nome)", "text": "Origine e diffusione.\nContinua il nome latino \"Bonosus\", basato su \"bonus\" (\"buono\"), e significa \"buono\".\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "52350", "revid": "6923", "url": "https://it.wikipedia.org/wiki?curid=52350", "title": "Vud\u00f9", "text": "Il vud\u00f9 \u00e8 una religione africana e afroamericana dai caratteri sincretici.\nLa parola deriva dal termine africano \"vodu\", che letteralmente significa \"spirito\", \"divinit\u00e0\", o ancor pi\u00f9 letteralmente \"segno del profondo\". Il nome \u00e8 meno utilizzato anche in differenti altre forme di traslitterazione e pronuncia, tra cui vodou in creolo, vaudou in francese, vodun o vodoun in fon, vodu, vudu, vodon, vudun, voudon, voudun, voudou, voudoun e diffusamente come voodoo secondo la grafia anglosassone. Esistono infine altri tre termini, ovvero sevi loa (o \"sevi lwa\", o ancora \"sevi lua\"), luduismo e naniguismo. I fedeli vengono designati con aggettivi quali vud\u00f9, in forma minuscola ma anche in questo caso variabile come precedentemente elencato, vuduista o naniguista.\nLa si ritiene generalmente come una delle religioni pi\u00f9 antiche al mondo, sempre se si vuole considerare la forma moderna, nata tra il Seicento e il Settecento pressoch\u00e9 contemporaneamente in America Latina e in Africa occidentale, come una continuazione diretta della forma originale. La religione vuduista attuale combina infatti elementi derivanti dal cattolicesimo dei colonizzatori europei ed elementi ancestrali estrapolati dall'animismo tradizionale africano che veniva praticato nel Benin prima del colonialismo. Oggi il vud\u00f9 \u00e8 praticato da circa sessanta milioni di persone in tutto il mondo, e ha recentemente acquisito il privilegio di essere riconosciuto come religione ufficiale in Benin, dove \u00e8 fiorentemente organizzato in una chiesa alla quale aderisce l'80% della popolazione, e a Haiti dove \u00e8 praticato da gran parte della popolazione. A differenza di quanto comunemente si ritiene, il vud\u00f9 non \u00e8 un fenomeno legato solo alla magia nera, ma una religione a tutti gli effetti, ed \u00e8 dotato di un profondo corpus di dottrine morali e sociali, oltre che di una complessa cosmologia.\nStoria.\nIl moderno vud\u00f9 \u00e8 la derivazione di una delle religioni pi\u00f9 antiche del mondo, presente in Africa sin dai primordi della civilt\u00e0 umana.\nDiffusa in varie aree africane gi\u00e0 da prima delle colonizzazioni europee, la religione del vud\u00f9 si \u00e8 poi diffusa nelle Americhe, in conseguenza alla deportazione degli schiavi neri nelle nuove colonie, dove venivano sfruttati per il lavoro forzato. Risale proprio a questo periodo, tra il XVII e il XVIII secolo, la codifica del vud\u00f9 cos\u00ec come lo si pu\u00f2 conoscere al giorno d'oggi: nato dalla sintesi delle varie espressioni spirituali africane e di alcuni elementi cattolici.\nIl vud\u00f9 rappresent\u00f2 per gli schiavi africani uno spiraglio di luce nella miseria della schiavit\u00f9; una fede comune che poteva farli sentire parte di una cultura valorizzata, nonch\u00e9 parte di una comunit\u00e0. Tuttavia il vud\u00f9 dovette affrontare una dura lotta contro l'oppressione esercitata dal cattolicesimo: la Chiesa cattolica combatt\u00e9 strenuamente contro l'espressione religiosa africana, a causa del suo insieme di superstizioni e magia nera.\nCon le deportazioni nelle Americhe, il vud\u00f9 incominci\u00f2 a diffondersi nelle isole caraibiche, e successivamente in tutta l'America Centrale. Col tempo la religione vuduistica si ibrid\u00f2 con quella cattolica, individuando la presenza di un Dio supremo e di numerosi intermediari; ebbero origine quindi religioni attraverso i tre secoli che separano la nascita del vud\u00f9 moderno e l'epoca attuale, con un apogeo da parte dei cattolici riscontrato negli anni cinquanta, e una prosecuzione sino ai tempi correnti per quanto riguarda l'avversione dei protestanti.\nNonostante le repressioni, il vud\u00f9 attir\u00f2 un numero sempre maggiore di adepti, proprio grazie a quell'alone di proibito e misterioso che la sua condanna aveva originato. In tempi moderni il vud\u00f9 sta godendo di una discreta diffusione negli Stati Uniti e nell'America Meridionale: a Haiti il riconoscimento ufficiale della religione vuduista, praticata da quasi tutta la popolazione, parallelamente al cristianesimo, risale al 2003. In Africa occidentale \u00e8 in corso un revivalismo: in Benin \u00e8 riconosciuto in qualit\u00e0 di religione ufficiale dal 1996 ed \u00e8 praticato dai quattro quinti della popolazione; viene inoltre amministrato da una comunit\u00e0 organizzata e viene insegnato nelle scuole. Numerosi credenti nel culto vud\u00f9 sono infine presenti in Ghana e in Togo.\nCosmologia.\nIl Vud\u00f9 postula l'esistenza di una divinit\u00e0 suprema, che nella tradizione africana sarebbe indicato con nomi quali \"Mawu\", \"Olorun\" o \" Gran Met\" (dal francese \"Grand Ma\u00eetre\", ovvero \"Grande Maestro\"), ma questa divinit\u00e0 suprema, se esiste, \u00e8 lontana e inconoscibile.\nGli elementi sovrannaturali con cui l'uomo pu\u00f2 interagire, e che rappresentano le divinit\u00e0 percepibili del vud\u00f9, sono i \"loa\", spiriti collettivi, in grado di presiedere a diversi fenomeni, di cui acquisiscono le qualit\u00e0.\nAd esempio il \"loa\" Papa Legba \u00e8 raffigurato come un vecchio ad un crocevia, e il suo dominio sono le strade, i passaggi e la comunicazione. In quanto tale viene invocato sempre per primo durante i riti vud\u00f9, perch\u00e9 accolga la preghiera di aprire i canali attraverso cui gli altri \"loa\", specifici per ogni problema, potranno recepire le preghiere dei fedeli. Per queste qualit\u00e0 \u00e8 associato, e spesso venerato, nelle sembianze del San Pietro della tradizione cristiana.\nPapa Ghede \u00e8 la somma collettiva degli spiriti dei morti e contemporaneamente l'oltretomba in cui risiedono gli stessi spiriti dei morti, che possono essere interrogati attraverso di lui.\nAltri \"loa\" particolarmente caratteristici sono Erzulie (associata alla fertilit\u00e0, e mutuata sull'immagine della Madonna cristiana), Ogoun (associato al denaro e al potere terreno in ogni sua forma), Damballa (il Serpente del Cielo).\nI \"loa\", detti anche 'cavalieri divini', durante i rituali possono possedere (o 'cavalcare') i fedeli predisposti alla possessione. I posseduti acquistano le movenze e i manierismi dei \"loa\", e spesso in seguito riferiscono di non ricordare nulla di quanto hanno detto o fatto.\nEcclesiologia.\nIl vud\u00f9 si presenta generalmente con un'organizzazione costituita da un sistema di congregazioni. Ad Haiti e in Benin esistono due vere e proprie Chiese vuduiste che amministrano molte di queste congregazioni e gestiscono le cerimonie religiose, oltre che i seminari per la formazione del clero vuduista; in Benin la Chiesa del vud\u00f9 \u00e8 un'istituzione molto importante nella societ\u00e0 e nella vita dei cittadini, essa gestisce infatti parecchi servizi pubblici, quali ospedali, scuole, college ed alcuni enti per la beneficenza. Il clero vuduista \u00e8 costituito da sacerdoti e sacerdotesse, che svolgono generalmente le medesime funzioni; i sacerdoti di sesso maschile vengono chiamati oungan (anche \"ungan\" o \"houngan\"), le donne vengono chiamate mambo. Ogni congregazione vuduista possiede poi i propri alti sacerdoti e alte sacerdotesse, chiamati rispettivamente papaloa e mamaloa; questi sacerdoti capi hanno il compito di gestire al meglio gli interi collegi clericali, avendo alle spalle molti anni di esperienza. Esistono inoltre alcune decine di cosiddetti \"Roi\" (Re), che godono di un prestigio particolare e insieme formano la leadership della cosiddetta \"Chiesa\" Beninese. Sono i discendenti degli antichi sovrani del Dahomey e hanno diverse specializzazioni; Towakon Guedehongue II, ad esempio, bench\u00e9 gli sia spesso attribuito il titolo di \"Papa\" del Vodou, non \u00e8 altro che uno dei tanti Roi, specializzato nella supervisione sulla correttezza dei rituali nei vari Hounfour.\nIl clero offre servizio in templi, gestiti dalle congregazioni e diffusi sul territorio; oggi esistono templi vuduisti in particolare in America centrale e in Africa occidentale, sebbene luoghi di culto si possano trovare anche in tutti gli Stati Uniti e in alcuni Paesi europei, in particolare in quelli in cui le attivit\u00e0 del vud\u00f9 sono pi\u00f9 radicate. Ad esempio esiste un Hounfour a Fy\u00e9, in Francia, chiamato \"La Mandragore\"; \u00e8 l'unico Hounfour europeo ufficialmente riconosciuto in Benin.\nI templi sono considerati dei luoghi in cui l'essere umano pu\u00f2 entrare in contatto con la Divinit\u00e0, ed \u00e8 per questo che vi si svolgono i rituali. Gli edifici di culto sono decorati con vari elementi, tra cui un ingente quantit\u00e0 di candele, raffigurazioni di santi e oggetti considerati legati ai \"loa\". Questi ultimi sono celebrati e richiamati mediante l'utilizzo dei veve, le geometrie sacre. Durante i rituali sono molto frequenti i sacrifici animali, in particolare, tipico della tradizione vuduista, \u00e8 il rituale che prevede lo sgozzamento del galletto. Possono essere utilizzate anche le famose bambole vud\u00f9 . Altra caratteristica importante dei riti vuduisti \u00e8 il forte misticismo, vale a dire il forte contatto che viene teso tra il mondo divino e il mondo umano, portando ad un'unione rituale tra uomini e d\u00e8i sotto forma di possessione rituale.\nLe liturgie prevedono infatti la possessione divina, attraverso cui una divinit\u00e0 \"loa\" o lo spirito di una persona defunta si impossessa del corpo del celebrante, solitamente un membro del clero, interagendo con i partecipanti al rito. Nei momenti di estasi il posseduto viene detto uno zombi ovvero una persona viva sotto il controllo di un ente che in realt\u00e0 non appartiene al suo corpo. Si crede infatti che durante i rituali di possessione, una delle due anime del posseduto lasci il corpo per permettere alla divinit\u00e0 di penetrarvi.\nIl concetto di anima nel vud\u00f9.\nNel vud\u00f9 l'anima \u00e8 concepita come distinta in due corpi numistici, vale a dire il grande angelo guardiano e il piccolo angelo guardiano. La prima parte dell'anima \u00e8 considerata quella pi\u00f9 materiale, e per questo strettamente legata al corpo, tanto da lasciarlo solo in seguito alla morte. La seconda \u00e8 considerata invece la parte pi\u00f9 sottile, in grado di lasciare spesso il corpo, anche durante il sonno, e quella pi\u00f9 soggetta ad influssi esterni, tanto che si ritiene se ne possano impossessare, imprigionandola, persone che praticano la magia nera, attraverso la quale riuscirebbero a controllare il piccolo angelo guardiano e, direttamente, la persona cui l'anima appartiene, rendendola uno zombi. I sacerdoti vuduisti possono, in questo caso, proteggere il malcapitato preparando un vaso della testa (in francese \"pot de t\u00eate\"), ovvero una sorta di amuleto nel quale racchiudono anticipatamente il piccolo angelo guardiano impedendo che venga catturato. Quando una persona muore, la sua anima ascende al paradiso. Durante la vita ogni essere umano possiede inoltre un proprio maestro della testa (\"met tet\", derivato dal francese \"ma\u00eetre t\u00eate\"). Questa entit\u00e0 corrisponde all'angelo custode della tradizione cristiana, un nume dunque che porta consiglio e protezione alla persona cui \u00e8 associato. Eticamente il vud\u00f9 esercita una morale che enfatizza la valorizzazione della vita umana e il rispetto della natura. Quest'ultima, essendo il vud\u00f9 una religione panteistica \u00e8 considerata sacra e permeata dalle divinit\u00e0. La religione vuduista sta rappresentando, in particolare nelle regioni meridionali del Togo, una forza particolarmente fervente che lotta per la salvaguardia delle zone boscose considerate sacre e al contempo vi si celebrano molto spesso i rituali vuduisti.\nMagia.\nCome tutte le religioni antiche anche il vuduismo ha numerosi cerimoniali legati alla magia e particolarmente vasto sembra essere l'arsenale della magia distruttiva o nera.\nPer quanto non esistano prove dell'efficacia di tali magie, non vi possono essere dubbi sulla presa di queste superstizioni sul popolo: perfino Fran\u00e7ois Duvalier, presidente a vita di Haiti dal 1957 al 1971, riusc\u00ec a tenere Haiti nella morsa della paura, spacciandosi come la reincarnazione dell'entit\u00e0 Baron Samedi, in grado di scagliare potenti maledizioni (afferm\u00f2 che la morte di John Fitzgerald Kennedy era dovuta ad una sua maledizione) e us\u00f2 i \"Tonton Macoutes\" (\"Zii Sacco di Iuta\") per far sparire gli avversari politici.\nZombi.\nSecondo la tradizione magica del vud\u00f9, alcuni potenti stregoni sarebbero in grado di riportare alla vita i morti, creando i cosiddetti zombi. Sembrerebbero esserci numerose testimonianze a tal proposito; la scrittrice statunitense Zora Neale Hurston, ad esempio, riusc\u00ec a fotografare una zombie ad Haiti: si sarebbe trattato di Felicia Felix Mentor, deceduta nel 1907, ricomparsa misteriosamente nel 1936 sotto forma di zombie.\nAl di l\u00e0 delle leggende, il professor Heinz Lehamann, dopo aver esaminato diversi zombie, afferma che in realt\u00e0 si tratterebbe di malcapitati a cui \u00e8 stata somministrata una potente droga che indurrebbe uno stato di morte apparente prima e di vita vegetativa poi.\nVuduismo e Cristianesimo.\nNonostante alcune persone affermino che i cristiani avessero convertito sotto minaccia di morte gli schiavi e che questi avessero adottato l'iconografia cristiana per camuffare gli antichi riti africani, non v'\u00e8 nessuna prova che le cose siano andate cos\u00ec. Vi \u00e8 prova che i cristiani obbligarono gli schiavi a battesimi di massa, ma la loro influenza si limit\u00f2 a questo.\nC'\u00e8 da ricordare che il Vuduismo originale africano era gi\u00e0 di per s\u00e9 una mescolanza di varie religioni native e che per gli schiavi immigrati in America era del tutto normale e spontaneo accettare nuove religioni ed integrarle al Vuduismo: questo fu probabilmente il destino anche del cristianesimo, soprattutto negli aspetti pi\u00f9 vicini alla sensibilit\u00e0 pagana: la molteplicit\u00e0 dei santi e i loro diversi attributi.\n\u00c8 indubbio che il cattolicesimo perseguit\u00f2 alcuni aspetti del vud\u00f9, che per la cultura cristiana ricordavano l'iconografia pagana e quella satanista: sacrifici animali, l'importanza ritualistica del sangue e di animali che i cristiani considerano maligni (serpenti in particolar modo), possessioni e magia nera.\nUn rapporto quindi doppio: da una parte una persecuzione degli aspetti pi\u00f9 incomprensibili e presumibilmente malvagi, dall'altra una integrazione spontanea degli elementi ritenuti simili."}
{"id": "52351", "revid": "1718925", "url": "https://it.wikipedia.org/wiki?curid=52351", "title": "Boris", "text": ", in particolare russo, bulgaro, macedone, croato e sloveno; in cirillico \u00e8 scritto \u0411\u043e\u0440\u0438\u0441.\nVarianti.\nForme alterate e ipocoristiche: Bora\nOrigine e diffusione.\nVi sono diverse interpretazioni sull'origine di questo nome. Da una parte, potrebbe essere ricondotto alla radice slava \"bor\" (\"lottare\", da cui anche Preben), col possibile significato di \"forte\", \"violento\"; dall'altra, potrebbe risalire al nome turco o tartaro \"Bogoris\", che significa \"piccolo\", \"corto\", \"basso\" oppure \"lupo\". In quest'ultimo caso, sarebbe affine per semantica ai nomi Ulf, Wolf, Lupo, Vuka\u0161in, Bleddyn e Farkas.\nVa notato che il suo ipocoristico russo \u0411\u043e\u0440\u044f (\"Borja\") \u00e8 graficamente identico al nome spagnolo Borja, di tutt'altra origine.\nOnomastico.\nL'onomastico pu\u00f2 essere festeggiato il 24 luglio in ricordo di san Boris, principe della Rus' di Kiev, ucciso da Svjatopolk I di Kiev nel 1015, e ricordato assieme al fratello Gleb, oppure il 2 maggio, in onore di san Boris I Michele, re di Bulgaria."}
{"id": "52352", "revid": "226458", "url": "https://it.wikipedia.org/wiki?curid=52352", "title": "Bovo (nome)", "text": "Origine e diffusione.\nSi tratta di un nome di origine germanica, ormai desueto, basato sull'elemento \"bob\", di origine ignota.\nOnomastico.\nL'onomastico si pu\u00f2 festeggiare il 22 maggio in ricordo di san Bovo di Voghera, nobile e cavaliere provenzale. Per le forme femminili si pu\u00f2 invece festeggiare il 24 aprile in memoria di santa Bova di Reims, principessa merovingia, vergine e badessa."}
{"id": "52354", "revid": "228587", "url": "https://it.wikipedia.org/wiki?curid=52354", "title": "Brandano (disambigua)", "text": ""}
{"id": "52355", "revid": "37401", "url": "https://it.wikipedia.org/wiki?curid=52355", "title": "Braulio (nome)", "text": "Origine e diffusione.\nNome di scarsissima diffusione in Italia, pi\u00f9 comune invece nei paesi ispanici grazie alla venerazione verso san Braulio. L'etimologia \u00e8 assai dubbia, ed \u00e8 stato ricondotto a vari termini, quali il germanico \"brand\" (\"fuoco\", \"incendio\" e anche \"spada\") e il latino \"pravus\" (\"feroce\", \"depravato\"). \nOnomastico.\nL'onomastico viene festeggiato il 18 marzo (o il 26 marzo) in ricordo di san Braulio o Braulione, vescovo di Saragozza. Il 30 luglio si ricorda inoltre il beato Braulio Maria Corres D\u00edaz de Cerio, martire con altri confratelli a Calafell."}
{"id": "52356", "revid": "1573940", "url": "https://it.wikipedia.org/wiki?curid=52356", "title": "Quadrato (nome)", "text": ". \nOrigine e diffusione.\nIl nome deriva dal latino \"Quadratus\", basato sull'omonimo aggettivo; letteralmente vuol dire \"squadrato\", \"ordinato\", \"ben connesso\", \"completo\", ma in senso lato esprime solidit\u00e0 fisica e morale, quindi \"che ragiona bene\", \"assennato\", \"giudizioso\" e \"robusto\".\nOnomastico.\nL'onomastico si pu\u00f2 festeggiare in memoria di diversi santi, alle date seguenti:"}
{"id": "52357", "revid": "125960030", "url": "https://it.wikipedia.org/wiki?curid=52357", "title": "Umberto II di Savoia", "text": "Dopo il risultato del Referendum istituzionale del 2 giugno il 13 giugno il Consiglio dei ministri trasfer\u00ec ad Alcide De Gasperi, con un atto definito rivoluzionario da Umberto II, le funzioni accessorie di capo provvisorio dello Stato.\nA causa della brevissima durata del suo regno, poco pi\u00f9 di un mese, venne soprannominato \"Re di maggio\".\nBiografia.\nInfanzia.\nUmberto II era figlio di Vittorio Emanuele III e di Elena del Montenegro e aveva quattro sorelle: Iolanda, Mafalda, Giovanna e Maria Francesca. Nacque nel castello di Racconigi alle 23:15 del 15 settembre 1904 e alla nascita pesava 4 chili e 550 grammi. Vittorio Emanuele III telegraf\u00f2 immediatamente dopo, nell'ordine, alla palazzina di caccia di Stupinigi, dove si trovava la madre, Margherita di Savoia: \u00abMamma, abbiamo avuto un figlio. Lo chiameremo Umberto\u00bb, al sindaco di Roma e al presidente del Consiglio Giovanni Giolitti, comunicando che avrebbe devoluto un milione di lire alla Cassa nazionale di previdenza per l'invalidit\u00e0 e la vecchiaia degli operai. Quel giorno stesso la Camera del lavoro di Milano aveva accolto la proposta di sciopero generale, il primo in Italia, che sarebbe durato altri cinque giorni. Per comodit\u00e0 fu dichiarato il giorno 15 e da allora rimane su tutti i documenti come data di nascita il 15 settembre.\nA causa di questo sciopero l'avvenimento divenne di dominio pubblico in modo defilato, poich\u00e9 il 16 settembre solo il \"Corriere della Sera\" pot\u00e9 andare in stampa, e contrastato: a Milano gli scioperanti costrinsero il sindaco Barinetti a togliere la bandiera dal balcone del municipio e Giolitti, gi\u00e0 impegnato a Roma col governo nel varare misure atte a risanare la pace sociale e politica, impieg\u00f2 alcuni giorni ad arrivare, in veste di notaio della corona, a Racconigi, per stendere l'atto di nascita. Il bambino, battezzato la sera del 16 coi nomi di Umberto Nicola Tommaso Giovanni Maria, il 20 settembre venne infine regolarmente registrato, con atto firmato dal presidente del consiglio, controfirmato da Giuseppe Saracco, presidente del Senato, come ufficiale di stato civile, e da Vittorio Emanuele III e presenti come testimoni Costantino Nigra e Giuseppe Biancheri, presidente della camera.\nIl 29 settembre veniva concesso con regio decreto (pubblicato il 18 ottobre) all'erede il tradizionale titolo nobiliare di \"Principe di Piemonte\": il Re era pi\u00f9 propenso a \"principe di Roma\", ma la Regina madre Margherita lo convinse a evitare un gesto che sarebbe stato recepito come ostile dal Vaticano, a cui bisognava chiedere il permesso per il battesimo ufficiale del bambino ancora da celebrare, gravando tuttora sui Savoia la scomunica inferta dopo la breccia di Porta Pia. Infatti da tradizione per i principi, al fine di venire incontro a ovvie richieste protocollari, si dava appena nati il battesimo con acqua e l'imposizione delle mani e in un secondo tempo, organizzata la cerimonia e giunti dall'estero i membri delle altre case regnanti, si procedeva con gli esorcismi, il sale, l'olio, il cero e la veste candida.\nIl battesimo ufficiale si ebbe solo tre mesi dopo, il 4 dicembre 1904, nella cappella paolina del palazzo del Quirinale, i cui altari erano dal 1870 sconsacrati per volont\u00e0 di Pio IX e fu celebrato con dispensa speciale da monsignor Giuseppe Beccaria: nessun membro dell'alto clero celebrava, ma la concessione per la prima volta del Quirinale per una cerimonia di casa Savoia venne ugualmente considerata un gesto di distensione da parte di Pio X. Padrini furono Guglielmo II di Germania, rappresentato dal fratello Enrico di Prussia, ed Edoardo VII del Regno Unito, rappresentato dal fratello duca di Connaught Arturo di Sassonia-Coburgo-Gotha; presenti esponenti di tutte le case reali europee, a partire da quelle pi\u00f9 strettamente legate per vincoli familiari, quali Nicola I del Montenegro con la moglie Milena, Napoleone Vittorio Bonaparte, figlio di Maria Clotilde di Savoia, il duca di Oporto, figlio della regina di Portogallo Maria Pia.\nLa nascita di Umberto sollevava i genitori dal timore che la dinastia si estinguesse, lasciando il trono al ramo collaterale dei Savoia-Aosta: se Umberto I aveva avuto un unico figlio maschio (Vittorio Emanuele III), suo fratello Amedeo ne aveva avuti quattro, il primogenito dei quali, fino ad allora l'erede presuntivo al trono, Emanuele Filiberto di Savoia-Aosta, era gi\u00e0 padre di due figli ed era diviso dal cugino sovrano da una non velata rivalit\u00e0. Agli albori della civilt\u00e0 della comunicazione di massa, il sovrano, alto poco pi\u00f9 di un metro e cinquanta, n\u00e9 bello n\u00e9 \"affascinante\" e dedito a una vita schiva e \"borghese\" (come molti gli rimproveravano), era oggettivamente sminuito nel confronto con i cugini Savoia-Aosta, tutti alti, belli, muscolosi per la vita attiva e all'aria aperta che conducevano e dalla brillante vita sociale.\nIl Quirinale impieg\u00f2 l'immagine del piccolo erede al trono, e le sue foto a tre anni vestito alla marinara, da piccolo corazziere, con l'uniforme storica della scuola militare Nunziatella e con l'uniforme da boy scout del Corpo nazionale dei giovani esploratori italiani, assieme alle sorelle nel parco della villa di san Rossore vennero fatte pubblicare sulla rivista \"L'Illustrazione Italiana\" o come cartoline, rendendo Umberto il nuovo simbolo di Casa Savoia. Abitavano nella palazzina del segretario della cifra, detta anche \"palazzina del Fuga\", al Palazzo del Quirinale, alla fine della cosiddetta \"manica lunga\", la regina e i figli al primo piano, il re al secondo. In estate soggiornavano prima a San Rossore e poi, dopo la chiusura estiva di Camera e Senato, a Racconigi, luogo cui il sovrano rester\u00e0 sempre molto legato sia per la relativa libert\u00e0 di cui godeva sia per \"le spedizioni e le corse nel parco e le scoperte delle soffitte, dove si conservavano abiti e cimeli antichi\".\nNei suoi primi anni di vita l'educazione venne lasciata in mano alla madre, donna di gusti estremamente semplici e casalinghi, dolce e sensibile, verso la quale il figlio avrebbe sviluppato un legame profondo e un affetto duraturo, che andava a compensare il rapporto distaccato col padre. Elena era una madre premurosa e protettiva, che cercava quanto pi\u00f9 possibile di mitigare le asprezze del protocollo e della vita di corte, Vittorio Emanuele III era un uomo colto, ma \u00abcaratterialmente arido, riservato, diffidente, che nell'introspezione nasconde un groviglio di frustrazioni per l'inferiorit\u00e0 fisica e per il peso di una formazione troppo severa\u00bb.\nI problemi derivati dalla modesta statura, l'educazione di stampo militaresco impartitagli dal colonnello Egidio Osio, suo governatore nella prima giovinezza, gli avevano reso estremamente difficile mettersi in relazione con gli altri, compresi i figli e soprattutto Umberto, in cui vedeva prima di tutto un erede al trono da educare come tale: vigevano nelle relazione del padre verso il figlio \u00abautorit\u00e0, etichetta, rigore, un sostanziale distacco in cui si mescolano la naturale freddezza emotiva del sovrano e la volont\u00e0 di imporre un modello regale di comportamento\u00bb.\nNel 1911 la famiglia si trasfer\u00ec dal Quirinale, considerata una reggia troppo sfarzosa, nella pi\u00f9 raccolta Villa Ada, circondata da ampio parco che la rendeva quasi un doppione del paesaggio agreste di San Rossore. Nello stesso anno venne dichiarata guerra contro l'Impero ottomano per la sovranit\u00e0 sulla Libia e Umberto con le sorelle cominciarono a essere portati in visita dei feriti e dei mutilati alloggiati negli ospedali militari e anche, per volont\u00e0 della regina, in un'ala del Quirinale e della reggia di Caserta.\nApprendistato da Re.\nIl 13 novembre 1913 Vittorio Emanuele III confer\u00ec all'ammiraglio Attilio Bonaldi il compito di occuparsi dell'educazione del principe ereditario, seguendo quella tradizione educativa radicata in casa Savoia, di cui lo stesso sovrano aveva pagato il prezzo divenendo un \u00abuomo dal cuore freddo e dalla testa chiara\u00bb. Bonaldi impart\u00ec al giovanissimo Umberto un'educazione eccessivamente rigida, che ebbe certamente delle conseguenze sulla personalit\u00e0 del futuro sovrano. Se Vittorio Emanuele III mantenne fino all'ultimo dei rapporti addirittura affettuosi con il suo precettore Osio, Umberto prefer\u00ec prendere le distanze dal suo austero educatore, fino al punto da non recarsi alle sue esequie.\nAnni dopo Umberto avrebbe commentato cos\u00ec: \u00abIo stesso credo di aver dato il segno di non aver gradito il peso, ma allora nella mia casa si usava cos\u00ec. A nessuno sarebbe mai passato per la mente di farmi diventare un buon uomo di scienza o un esperto giurista. I Savoia erano re soldati e si preparavano fin da bambini a questo destino. Con mio padre avevo contatti normali nell'ambito di questa educazione\u00bb.\nNessuna scuola pubblica per l'erede, ma una decina di precettori coordinati da un militare: se un tipo di educazione simile poteva essere anche considerata accettabile nel 1880, dopo oltre trent'anni era del tutto anacronistica e fuori dai mutamenti pedagogici e sociali nel frattempo occorsi. Obbediente e rispettoso, cresce in solitudine e si forma un carattere dominato dall'ossequio all'autorit\u00e0 e alla gerarchia, fortemente dominato da un rigido autocontrollo.\nNel programma didattico ideato dall'ammiraglio Bonaldi per l'erede sabaudo non poteva mancare una buona istruzione marinara come parte della preparazione militare. Pochi mesi dopo il rientro in Italia, Umberto, che doveva prepararsi all'ingresso nella prima ginnasiale, il 29 agosto 1914, si imbatt\u00e9 in Adolfo Taddei, che lo seguir\u00e0 nei suoi studi di italiano, latino e greco per otto anni. Questo insegnante, di grande cultura e di profonda umanit\u00e0, fu una presenza benefica nella giovinezza del principe. Va tuttavia rilevato che Bonaldi costitu\u00ec comunque per il principe un punto di riferimento e se non c'era forse una profonda affinit\u00e0 di spirito tra Bonaldi e Umberto ci fu sicuramente un grande affetto.\nSecondo la prassi per ogni principe ereditario, Umberto compie una rapida carriera militare, frequentando la scuola militare di Roma dal 1918 al 1921 e divenendo generale dell'esercito. Dopo il 1925 si stabilisce nel Palazzo Reale a Torino, dove fino al matrimonio conduce una vita spensierata. Vive in una realt\u00e0 sostanzialmente estranea dalla politica attiva, essendo relegato, per volont\u00e0 dello stesso regime fascista, in una posizione marginale. Di formazione liberal-conservatrice e - contrariamente alla tradizione familiare - profondamente credente, Umberto non suscita particolari simpatie in Benito Mussolini.\nMatrimonio.\nIl 24 ottobre 1929, mentre si trovava a Bruxelles nel giorno del fidanzamento con Maria Jos\u00e9, Umberto fu vittima di un attentato. Fernando De Rosa, uno studente italiano residente a Parigi, gli spar\u00f2 un colpo di pistola, mancandolo, mentre il principe deponeva una corona presso la tomba del Milite Ignoto.\nL'8 gennaio 1930, nella cappella paolina del Quirinale, si sposa con Maria Jos\u00e9, principessa del Belgio. L'evento viene commemorato in una serie di francobolli nota come \"Nozze del principe Umberto II\". Umberto veste l'uniforme di colonnello di fanteria.\nSecondo la leggenda sarebbe un matrimonio d'amore, ma la storia sar\u00e0 comunque contrastata a causa dei diversi interessi culturali, politici e sociali e soprattutto dal divario fra le due educazioni ricevute. Dopo la funzione gli sposi sono ricevuti da papa Pio XI, segnale di un progressivo disgelo fra l'Italia e il Vaticano.\nPeriodo torinese.\nTerminato il viaggio di nozze, i coniugi rientrarono a Torino il 2 febbraio, occupando gli appartamenti di Vittorio Emanuele II e della regina Maria Adelaide al Palazzo Reale di Torino. Da sposato, il principe ereditario fu a lungo diviso tra impegni ufficiali e di rappresentanza, e tale periodo della sua vita fu reso complicato dalla non facile vita coniugale con Maria Jos\u00e9. Tra i coniugi affiorarono infatti forti differenze caratteriali e culturali e, pur continuando a non aver nessun peso sulla scena politica e di corte, Umberto fin\u00ec al centro di pettegolezzi e indiscrezioni soprattutto in ambienti fascisti, tesi a denigrarlo e a sminuirlo.\nPur avendo ambedue gli sposi mantenuto sempre uno strettissimo riserbo circa la loro vita privata, gli storici concordano su fondamentali differenze tra loro: Umberto era un uomo di carattere riservato e introverso, cresciuto con una madre molto affettuosa e un padre autoritario; Maria Jos\u00e9 era figlia di due genitori espansivi, interessati alla cultura contemporanea e molto informali, almeno nell'ambito familiare. Umberto era religioso, amava il rispetto dell'etichetta, lo sfarzo regale e si trovava a suo agio con l'alta nobilt\u00e0, il clero, gli accademici; Maria Jos\u00e9, fumatrice e bevitrice in un'epoca in cui ci\u00f2 era ragione di scandalo, specie per una nobildonna, si mostrava disinteressata alla religione e alle occasioni mondane formali, preferendo una vita spartana e ritirata e compagnie intellettualmente stimolanti.\nL'ambiente di corte torinese era freddo, formale e subito ostile alla principessa, chiamata \"negresse blonde\" per via dei capelli ispidi e ricci; lei, d'altra parte, mostrava il minimo di simpatia richiesta verso la nobilt\u00e0 locale e i suoi riti provinciali, che anni dopo sintetizz\u00f2 con \u00abA Torino c'erano poche, o nessuna, cure intellettuali. [...] La nobilt\u00e0 torinese [...] si rovinava in balli per il principe. La societ\u00e0 era divisa in due clan: quelli che erano per il vermut non andavano dai produttori di Fiat, e viceversa. Persino la famiglia reale era divisa\u00bb.\nMentre Umberto continuava la sua vita da ufficiale, trascorrendo la mattinata e buona parte del pomeriggio in caserma, per tenersi impegnata la principessa segu\u00ec un corso di crocerossina e organizz\u00f2 concerti a Palazzo Reale, oltre a seguire attivit\u00e0 caritatevoli, quando gli impegni ufficiali non ne richiedevano l'attenzione e la presenza. Il primo impegno ufficiale di rilievo della giovane coppia furono le nozze di Giovanna di Savoia con re Boris III di Bulgaria, ad Assisi nell'ottobre del 1930.\nPoi, dal 3 al 24 maggio 1931, vi fu l'ostensione della Sacra Sindone, la prima dal 1898, durante la quale casa Savoia (allora proprietaria della reliquia) fu sempre presente: Umberto nel pomeriggio del 3, in rappresentanza del Re, con la moglie, la sorella Mafalda di Savoia, e Maria Bona di Savoia-Genova con il marito Corrado di Baviera e Lydia d'Arenberg, moglie di Filiberto di Savoia-Genova, consegn\u00f2 le chiavi dell'urna che la conteneva all'arcivescovo Maurilio Fossati e forn\u00ec gran parte dei 61 pezzi esposti nella mostra che accompagn\u00f2 l'evento, come quadri e oggetti liturgici. In segno di devozione, Maria Jos\u00e9 don\u00f2 il proprio manto di nozze, da cui vennero ricavate otto pianete. Infine, nel luglio 1931, ci furono le esequie solenni di Emanuele Filiberto, duca d'Aosta. A questi impegni, di carattere prettamente dinastico, se ne affiancavano di politici, nei quali il regime richiedeva la presenza del futuro sovrano: gare di sci per la Coppa delle Federazioni fasciste, l'inaugurazione della nuova Casa del fascio di Torino, sfilate della Milizia, l'inaugurazione della Casa torinese del balilla.\nNonostante queste attivit\u00e0 per\u00f2 l'OVRA vigilava e teneva strettamente sotto controllo Umberto, diffondendo voci malevole sulla vita sessuale del principe (celebre l'epiteto di \"Stelassa\" che Gian Gaetano Cabella gli lanci\u00f2 dalle colonne de \"Il popolo di Alessandria\") e raccogliendo, sin dagli anni venti, un dossier relativo alla sua presunta omosessualit\u00e0. I moltissimi dispacci si contraddicevano l'un l'altro: parlavano di innumerevoli avventure con donne di tutti i ceti sociali oppure di tresche con giovani camerieri antifascisti e soldati, tra i quali - sembra - anche il giovane Luchino Visconti.\nIn proposito il futuro partigiano Enrico Montanari scriver\u00e0 un libro di memorie, in cui narra d'esser stato corteggiato nel 1927 da Umberto, che gli avrebbe regalato un accendisigari d'argento con incisa la scritta \"Dimmi di s\u00ec!\". Inoltre, \u00e8 stata ipotizzata l'impossibilit\u00e0 fisica del principe di dare un erede alla casata e che - quanto meno - ci fossero delle incomprensioni a livello sessuale con la principessa, dovute forse alla freddezza dello sposo, non aiutato, d'altro lato, dalla passivit\u00e0 della sposa, comunque naturale in una giovane donna del periodo.\nLa delicatezza delle notizie contenute nel \"dossier\" dell'OVRA, anche a scopo ricattatorio, appare evidente dal fatto che il 27 aprile 1945, al momento della sua cattura e dopo la fuga da Milano, Benito Mussolini lo aveva con s\u00e9, secondo le testimonianze di coloro che hanno dichiarato di aver ispezionato il suo bagaglio (partigiani, funzionari ecc.). Successivamente il comandante della 52\u00aa Brigata Garibaldi, \"Pedro\" Bellini, curer\u00e0 di farlo consegnare al principe Umberto, allora luogotenente del regno. Una copia del medesimo sar\u00e0 poi rinvenuta dall'agente segreto italiano Aristide Tabasso nel marzo del 1946, che la consegner\u00e0 all'interessato e sar\u00e0 nominato da quest'ultimo commendatore della Corona d'Italia.\nAlla fine quell'ambiente ipocrita e malevolo colm\u00f2 la notevole pazienza di Umberto e una voce in particolare fece decidere al Sovrano di trasferire in altra sede il figlio, promosso generale di brigata nel febbraio 1931: Vittorio Emanuele scelse personalmente Napoli, citt\u00e0 leale alla monarchia e in cui egli stesso aveva trascorso gli anni da principe ereditario.\nInizio del periodo napoletano.\nArrivarono a Napoli il 4 novembre, prendendo residenza nel Palazzo Reale: l'indomani ci fu un solenne \"Te Deum\" in cattedrale, un ricevimento a palazzo San Giacomo e infine la serata di gala al teatro San Carlo, mentre i napoletani si dimostravano entusiasti dell'arrivo dei principi, profondendosi in molteplici manifestazioni\u00a0\u2013 preparate e spontanee\u00a0\u2013 d'omaggio. La coppia lasci\u00f2 ben presto la reggia borbonica, destinata a occasioni ufficiali, in favore di Villa Rosebery, presso Posillipo, dotata di spiaggia privata, dove Maria Jos\u00e9 e il marito amavano fare bagni notturni.\nLa principessa di Piemonte in questo periodo pot\u00e9 contattare, tramite l'amico Umberto Zanotti Bianco, prima Benedetto Croce e poi altri esponenti dell'alta societ\u00e0 avversi al fascismo, come lo stesso arcivescovo Alessio Ascalesi: Umberto lasciava fare, senza favorire o dissuadere la moglie. Naturalmente, come a Torino, l'OVRA vigilava e Arturo Bocchini ordinava di sorvegliare costantemente la vita della coppia alla ricerca di rotture e infedelt\u00e0, incrementando voci che naturalmente facevano il giro della citt\u00e0, alimentate a dismisura da soffiate anonime. Un viaggio a Bruxelles della principessa venne inteso come prodromo di una separazione, quando invece era solo sintomo della solitudine che la donna provava in climi tanto ostili.\nContinuavano intanto le cerimonie ufficiali e di rappresentanza: l'incontro con il vecchio Gabriele D'Annunzio al Vittoriale nel novembre 1932 e la nuova ostensione della Sindone, dal 24 settembre al 15 ottobre 1933, in occasione dell'Anno santo. Dopo lunga attesa (tanto che all'inizio del 1932 Vittorio Emanuele III aveva mandato la nuora, accompagnata dal medico di corte, da un illustre ginecologo in Germania a farsi visitare) il 5 febbraio 1934 il ginecologo di casa Savoia, Valerio Artom di Sant'Agnese, pot\u00e9 confermare la prima gravidanza: due settimane dopo in un incidente in montagna moriva Alberto I del Belgio, e per il suo stato Maria Jos\u00e9 dovette rinunciare ad andare ai funerali.\nIl 24 settembre, a Palazzo Reale a Napoli, alla presenza anche di Elena di Savoia e di Elisabetta del Belgio, nasceva la primogenita Maria Pia: portava lo stesso nome della regina del Portogallo, sorella di Umberto I, che alla proclamazione della repubblica si era rifugiata in esilio in Italia, a Stupinigi, e di cui Umberto aveva alcuni affettuosi ricordi. Vennero distribuiti 2350 sussidi e borse di studio \"Maria Pia di Savoia\", Vittorio Emanuele III offr\u00ec un pranzo per 400 poveri, e villa Rosebery venne ribattezzata \"villa Maria Pia\". Una settimana dopo ci fu il battesimo, madrina la zia paterna Maria Francesca di Savoia, padrino lo zio materno Leopoldo III del Belgio, rappresentato per procura da Vittorio Emanuele di Savoia-Aosta.\nLa gravidanza, nei primi mesi, venne sommersa di voci maliziose su una sua possibile origine non naturale: si disse che era frutto di inseminazione artificiale, richiesta per l'inabilit\u00e0 di Umberto a procreare, pratica allora non ortodossa e guardata con sospetto. La voce divenne cos\u00ec di dominio pubblico che Luigi Pirandello in un caff\u00e8 romano ne parl\u00f2 scandalizzato ad Alberto Moravia e ancora anni dopo, di nuovo incinta, Maria Jos\u00e9 volle smentirlo con Ciano, che al 30 dicembre 1939 registr\u00f2 che la principessa \u00abmi ha lasciato intendere che il figlio che nascer\u00e0 \u00e8 di lui, senza intromissioni di medici e siringhe\u00bb. Interrogato in merito, Ferdinando Savignoni, assistente di Artom, dichiar\u00f2 che \u00abi figli del principe di Piemonte nacquero nel modo pi\u00f9 naturale possibile\u00bb. Oltretutto, nonostante le molteplici visite mediche che la principessa fece, l'ipotesi dell'applicazione di una pratica allora in fase di studio iniziale, \u00e8 abbastanza ardita e priva di fonti che la possano suffragare.\nUmberto nello stesso periodo venne nominato comandante di divisione, assumendo il comando della Volturno, e poi membro del consiglio dell'esercito, ma questo non cambi\u00f2 la sua situazione di escluso dall'ambiente politico che decideva, tanto che della prossima campagna d'Etiopia lo seppe da Italo Balbo. Alla fine del 1935 infatti i principi di Piemonte partirono per un viaggio nel Nord Africa, prima tappa la colonia di Libia e poi l'Egitto, dove regnava re Farouk, amico di vecchia data di casa Savoia.\nIl governatore fresco del successo personale della crociera atlantica, offr\u00ec agli ospiti sorvoli aerei della Tripolitania e, nella sua residenza, il castello di el-Serai, il proprio punto di vista e i propri dubbi sul regime e sulla sua scarsa preparazione militare. \u00abIn Libia, Balbo ci parl\u00f2 in modo molto scettico riguardo al regime e a Benito Mussolini. Disse che la \"ciambella del fascismo\" non era riuscita secondo le iniziative e che un paese dove non si pu\u00f2 manifestare liberamente la propria opinione non ha futuro. Il governatore, inoltre, sembrava essere gi\u00e0 al corrente delle intenzioni che il duce, di l\u00ec a qualche mese, avrebbe manifestato a proposito dell'Etiopia\u00bb. Da quel momento inizi\u00f2 un regolare scambio di missive tra i principi e Italo Balbo, e altre visite di Maria Jos\u00e9 in Libia, tutti fatti che irritarono Mussolini e le alte gerarchie del partito. In ogni caso Umberto non disse nulla al padre n\u00e9 chiese informazioni su quanto aveva sentito, nonostante egli stesso a Napoli salutasse molteplici truppe in partenza per il porto di Massaua, ufficialmente per esercitazioni.\nImpero d'Etiopia e nuovo erede al trono.\nIl 2 ottobre Mussolini dichiar\u00f2 guerra all'Etiopia, e l'11 scattarono le sanzioni della Societ\u00e0 delle Nazioni, cui il regime rispose con la \"giornata della fede\", sotto lo slogan dell'\"oro alla Patria\". All'Altare della Patria la regina Elena consegn\u00f2 le fedi nuziali sue e del Re, pronunciando uno dei suoi rarissimi discorsi pubblici, mentre lo stesso facevano a Napoli Maria Jos\u00e9 e a Torino Jolanda di Savoia. Umberto don\u00f2 il proprio collare dell'Annunziata, il Re alcuni lingotti d'oro e d'argento, Luigi Pirandello la medaglia del Nobel, Benedetto Croce e Luigi Albertini beni personali: lo stato ottenne oltre 500 milioni in oro e l'iniziativa fu quindi un notevole successo. Il Re per\u00f2 non condivise il fascino dell'avventura militare e a Dino Grandi, davanti alle truppe in sfilata disse: \u00abEd \u00e8 con queste facce e queste pance da curati e da notai di campagna che il suo Duce vuole fare la guerra?\u00bb.\nNonostante lo scetticismo personale, Vittorio Emanuele III desiderava che anche il figlio prendesse parte alla campagna militare, ottenendo in tal modo un po' di gloria e prestigio, come fecero e avrebbero fatto per tutta la durata delle operazioni gerarchi di ogni grado, ottenendo encomi e medaglie non sempre meritate. Ma Umberto rest\u00f2 confinato in patria per volere di Mussolini, che voleva che quella guerra fosse \u00abuna sfida del regime dalla quale la monarchia potr\u00e0 ricevere l'incoronazione imperiale ma sulla quale non dovr\u00e0 accampare meriti\u00bb. La scusa ufficiale fu che il Duce non desiderava fosse messa in pericolo la vita dell'erede al trono; al fronte andarono i tre cugini Savoia-Genova, parenti di secondo piano, e Aimone di Savoia-Aosta, ma non Amedeo d'Aosta, allora secondo in linea di successione al trono, piccola vendetta del Re contro l'aitante nipote di simpatie fasciste.\nUmberto, a terra, pass\u00f2 in rassegna le truppe in partenza e cos\u00ec \"garantisce la legittimit\u00e0 dell'impresa, ma a combattere in prima linea \u00e8 il fascismo, cui andr\u00e0 il merito della vittoria e venne impegnato nelle solite occasioni ufficiali, come la presenza al funerale di Giorgio V del Regno Unito agli inizi del 1936: occasione impegnativa, trattandosi di un viaggio in un paese ostile, tra i primi sostenitori delle sanzioni. A marzo venne promosso al comando del corpo d'armata di Napoli, ma per l'Etiopia part\u00ec la moglie, che il 26 dello stesso mese si imbarc\u00f2 come crocerossina sulla nave ospedaliera \"Cesarea\". Alla proclamazione dell'Impero, il 5 maggio 1936 al balcone del Quirinale si affacciarono Vittorio Emanuele III, che rispose alle ovazioni della folla con il saluto militare, e Umberto, sull'attenti. \"L'avvenire accanto al presente\" scrisse Ugo Ojetti.\nAd agosto, per la chiusura delle Olimpiadi di Berlino, Umberto fu sul palco al fianco di Hitler, che disprezzava, ricambiato, e poco dopo, a Napoli, ricevette in compagnia della moglie Primo Carnera. Anche in questa occasione le calunnie dell'OVRA non si fecero attendere e si registr\u00f2 di \"avances\" al pugile, secondo alcuni fatte da Maria Jos\u00e9, secondo altri da Umberto. A queste menzogne si aggiunsero quelle, naturali considerato quanto gi\u00e0 avvenuto nel 1934, sorte quando nell'ottobre del 1936 venne annunciata la nuova gravidanza della principessa di Piemonte, tutte tese ad attribuirla a padri illegittimi. Si osserv\u00f2 che era rimasta incinta a ridosso della partenza per l'Africa, e si tir\u00f2 fuori la storia dell'amicizia tra la principessa e gli aitanti, sportivi e gaudenti cugini Savoia-Aosta, Aimone e Amedeo: si disse che aveva incontrato due volte il secondo, mentre in realt\u00e0 a incontrare Maria Jos\u00e9, due volte, era stato Aimone, sulla \"Cesarea\", alla presenza comunque di altre autorit\u00e0. Era nota infatti la simpatia tra lei e i due fratelli, anticonformisti, esuberanti e insofferenti all'etichetta: che vi fosse una particolare simpatia verso il futuro vicer\u00e9 d'Etiopia lo si pens\u00f2 quando Maria Jos\u00e9 dedic\u00f2 il suo primo libro \"A la memoire du valeureux et chavaleresque Am\u00e9d\u00e9e\" pubblicando la foto di suo figlio Vittorio Emanuele appoggiato alla \"quercia di Amedeo\".\nIl 12 febbraio 1937, alle 14:30, nacque l'atteso erede maschio cui venne imposto il nome del nonno, e a seguire molti altri, di carattere dinastico o familiare. A questa gioia e motivo di orgoglio segu\u00ec due mesi dopo, il 5 aprile 1937, il conferimento alla regina Elena da parte di papa Pio XI della Rosa d'oro, il pi\u00f9 importante segno di benevolenza papale verso le sovrane. Il battesimo fu celebrato il 31 maggio nella Cappella Paolina, dove si erano sposati i genitori, ed era il primo battesimo di un erede al trono in pompa magna a Roma. Alle undici del mattino: obbligatorio per gli uomini divisa o panciotto e marsina e coccarda di raso azzurro Savoia, per le donne velo bianco, bande di pizzo e l'iniziale in brillanti della regina o della principessa ereditaria. Il corteo era aperto dai padrini, Vittorio Emanuele III ed Enrichetta del Belgio, duchessa di Vend\u00f4me (in rappresentanza della madrina la regina Elisabetta del Belgio), Umberto con la madre Elena e Maria Jos\u00e9 al braccio del cugino monsignore il principe Giorgio di Baviera.\nMussolini era assente, sia alla funzione sia al ricevimento, probabilmente perch\u00e9 insofferente di fronte a un rito che era una chiara autocelebrazione della monarchia, in un periodo in cui il duce si legava sempre pi\u00f9 al F\u00fchrer, che invidiava perch\u00e9 non aveva nessuno sopra di s\u00e9 e non doveva dividere fama e onori con una dinastia sovrana. La stampa invece sottolineava nella cerimonia i fasti della diarchia: \"guardando la bellezza del bambino che sar\u00e0 re, non c'\u00e8 italiano che oggi non sia orgoglioso della sua Patria, della nostra Italia trionfante sui nemici, del Duce che ci guida\".\nCrisi nella diarchia, antinazismo e velleit\u00e0 di golpe.\nNel settembre del 1937 Mussolini in visita in Germania rest\u00f2 affascinato dalla potenza che sprigionava il regime nazista: a novembre firm\u00f2 il patto anti-Comintern e a dicembre usc\u00ec dalla Societ\u00e0 delle Nazioni. Mentre Mussolini si avvicina a Hitler e diventa sempre pi\u00f9 insofferente nei confronti della casa reale, suo genero e ministro degli esteri, antitedesco, Galeazzo Ciano provava a stringere con i principi di Piemonte rapporti pi\u00f9 stretti. I principi avevano di Ciano l'impressione di un uomo snob e di scarso acume (cui si aggiungeva una sana antipatia tra Maria Jos\u00e9 ed Edda Ciano), ma in seguito ne apprezzarono l'antinazismo, le molte informazioni cui poteva arrivare e infine il modo di fare pi\u00f9 garbato e intellettuale rispetto a quello tipico di altri gerarchi come Achille Starace, Ettore Muti o Roberto Farinacci: era insomma uno dei pochi gerarchi frequentabili. Ciano cominci\u00f2 a organizzare vari incontri, pi\u00f9 o meno casuali, con il principe ereditario, riportandone sempre le impressioni, che passarono da un \"colloquio scialbo\" il 31 agosto a un \"gran calore\" per le felicitazioni alla nascita del figlio Marzio il 19 dicembre.\nTale evoluzione fu forse dovuta anche a una reazione al fatto che Mussolini mostrava sempre pi\u00f9 fiducia in Amedeo d'Aosta, proposto a Francisco Franco come possibile re di Spagna e intanto nominato vicer\u00e9 d'Etiopia al posto del maresciallo Rodolfo Graziani, mentre Umberto rimaneva in una posizione defilata. I sospetti esplosero quando ai principi divenne nota la clausola inerente alla successione al trono votata dal Gran consiglio nel 1928, e spinsero Maria Jos\u00e9 a irrompere a Palazzo Venezia per aver lumi: Mussolini rispose che la norma andava applicata solo in mancanza di discendenza diretta, cosa che in quel momento non si verificava.\nNell'aprile del 1938 la crisi tra corona e regime tocc\u00f2 il suo punto pi\u00f9 alto, con il colpo di mano della creazione del grado di primo maresciallo dell'Impero: Starace e Ciano fecero approvare di sorpresa prima alla Camera, per acclamazione, poi al Senato, questo nuovo grado, attribuito sia al Re sia al Duce, il che li equiparava di fatto, e violava gravemente i poteri regi. Le rimostranze di Vittorio Emanuele III furono veementi, tanto da dire a Mussolini che gli portava la legge da firmare: \u00abQuesta legge \u00e8 un altro colpo mortale contro le mie prerogative sovrane. [...] questa equiparazione mi crea una posizione insostenibile perch\u00e9 \u00e8 un'altra patente violazione dello statuto del Regno\u00bb e che avrebbe preferito abdicare, se l'Italia non fosse in quel mentre attiva sul fronte spagnolo, pur di non indossare quella doppia greca. Un possibile motivo di arrendevolezza del sovrano in questo frangente \u00e8 desumibile da quanto riportato il 2 aprile da Ciano nel suo diario: \u00abMussolini [...] mi ha detto: \"Basta. Ne ho le scatole piene. Io lavoro e lui firma. [...] Ho risposto che potremo andare pi\u00f9 in l\u00e0 alla prima occasione. Questa sar\u00e0 certamente quando alla firma rispettabile del Re si dovesse sostituire quella meno rispettabile del principe. Il Duce ha annuito e, a mezza voce, ha detto: \"Finita la Spagna, ne riparleremo\"\u00bb.: pare realistico pensare che Vittorio Emanuele III allora, e altre volte in futuro, evitasse di coinvolgere il figlio negli affari di Stato o cedergli qualsiasi scampolo di potere effettivo per proteggerlo da queste oscure manovre del regime.\nDi l\u00ec a poco si ebbe la visita di Hitler e del suo seguito a Roma: la corte si dimostr\u00f2 palesemente antinazista e i capi del nazismo avversi alla monarchia, con uno scambio di battute di scherno dall'una e dall'altra parte. Umberto era antinazista per pi\u00f9 motivi: come cattolico (Pio XI aveva gi\u00e0 condannato il nazismo con l'enciclica \"Mit brennender Sorge\", e in quei giorni and\u00f2 a Castel Gandolfo ordinando di lasciare al buio le chiese come segno di protesta), come uomo di una certa preparazione culturale, come figlio di Vittorio Emanuele, la cui avversione alla Germania durava dalla fine dell'Ottocento, e come principe ereditario davanti a un regime chiaramente antimonarchico. Maria Jos\u00e9 considerava l'espansionismo nazista un'ovvia minaccia al suo Belgio e detestava i fascisti (il 7 settembre 1938 and\u00f2 al concerto di Lucerna di Arturo Toscanini, di fatto esule, perch\u00e9 gli era stato appena ritirato il passaporto). Queste ragioni, unite al sempre pi\u00f9 forte legame che Mussolini stava creando tra fascismo e nazismo, li spinsero a complottare per un \"golpe\".\nUn documento del Foreign Office britannico attesta che il 26 settembre Umberto avrebbe dovuto rinunciare ai propri diritti come erede al trono in favore del figlio con un documento da consegnare a un \"avvocato di Milano\" di cui non si conosce il nome, forse un politico del periodo pre-fascista. Maria Jos\u00e9, costretto Vittorio Emanuele III ad abdicare, sarebbe stata proclamata reggente e Badoglio avrebbe ottenuto pieni poteri per mantenere l'ordine, a cui sarebbe seguito un nuovo governo guidato dall'avvocato milanese. L'esercito, sotto gli ordini di Graziani, avrebbe preso possesso dei punti vitali di Roma, Milano, Torino, Venezia e Verona nella mattina del 27 e il 28, alle 15, Umberto avrebbe messo davanti al padre il fatto compiuto e successivamente fatto mandare in onda alla radio le dichiarazioni della reggente e del nuovo primo ministro. Invece il pomeriggio del 25 Hitler eman\u00f2 un ultimatum di sei giorni alla Cecoslovacchia e, in uno scenario internazionale cos\u00ec teso, Umberto indugi\u00f2: il 27 giunse la notizia dell'intenzione di Mussolini di mobilitare le truppe se l'avesse fatto Hitler e del dissenso del sovrano; l'indomani fu comunicata la notizia che Hitler avrebbe incontrato a Monaco i primi ministri d'Italia, Francia e Inghilterra per decidere le sorti della Cecoslovacchia. Apparendo cos\u00ec Mussolini uno dei difensori della pace europea, il piano venne archiviato, mentre anche in Germania un piano dei generali Beck e Halder era accantonato per simili motivi.\nAppena un mese dopo, il 29 ottobre, partecip\u00f2 alle nozze del cugino Eugenio di Savoia-Genova con Lucia di Borbone-Due Sicilie, che avvennero a Monaco di Baviera, dove viveva la famiglia della sposa, di idee antinaziste, e officiate dal cardinale Michael von Faulhaber, anch'esso inviso al regime: forse per riequilibrare quella presenza che denunciava le sue idee, chiese un incontro privato con Hitler: questi lo invit\u00f2 due giorni dopo a un pranzo all'Obersalzberg, trasformando quella richiesta in un'occasione di propaganda per il regime ad appena un mese dal convegno di Monaco. Umberto ascolt\u00f2 il monologo del F\u00fchrer, che espresse la sua soddisfazione per la soluzione del problema cecoslovacco, per la crescente forza della Germania, l'avversione per gli Stati Uniti, il desiderio di un'alleanza duratura con l'Italia; l'ambasciatore a Berlino, Bernardo Attolico, mand\u00f2 una relazione a Roma; Mussolini fu probabilmente soddisfatto dell'incontro, il Re assolutamente no. Il principe di Piemonte, per ingenuit\u00e0 o per inesperienza politica, aveva scelto di incontrare per mera cortesia il dittatore, ma, tenuto conto che Umberto si era sempre tenuto rigorosamente al di fuori di attivit\u00e0 o manifestazioni di simpatie politiche, l'avvenimento pot\u00e9 essere inteso come una sostanziale comunit\u00e0 di vedute o come ammirazione per l'uomo che aveva appena soppresso la libert\u00e0 della Cecoslovacchia.\nDivenuto intanto generale designato d'armata e ispettore di fanteria, Umberto cominci\u00f2 a esprimere, a chi glielo domandava, il suo profondo scontento verso le risorse effettive delle truppe: Mussolini, che oramai non si fidava pi\u00f9 e cominciava a ritenerlo, se non pericoloso, almeno palesemente avverso, gli imped\u00ec di andare a Parigi, covo dei fuoriusciti antifascisti, a inaugurare un busto del defunto suocero Alberto I del Belgio. In un clima cos\u00ec teso, le nozze dell'ultimogenita dei sovrani Maria con il principe Luigi di Borbone-Parma, avvenute il 23 gennaio 1939, ebbero il minimo dell'attenzione e dell'organizzazione possibile. Tre mesi dopo, infatti, l'Italia invadeva l'Albania (di cui Vittorio Emanuele III era proclamato sovrano) e, il 22 maggio, veniva firmato il Patto d'acciaio. A marzo, incontratolo a Salisburgo, Italo Balbo aveva gi\u00e0 anticipato l'avvenimento a Maria Jos\u00e9, oramai certa di quale sarebbe stata la sorte del Belgio davanti all'aggressivit\u00e0 tedesca. Le intenzioni, le idee e la \"fronda\" dei principi di Piemonte erano cos\u00ec note anche all'estero che nei giorni della firma del Patto d'acciaio sul \"Daily Mirror\" usc\u00ec un articolo anonimo dal titolo \"Il duce spedisce il principe in esilio\", dove si diceva che Umberto e la moglie si sarebbero a breve rifugiati a Bruxelles in una \"sorta di esilio dettato dal signor Mussolini [...] Il principe ereditario non ha mai nascosto la sua opposizione al fascismo\"; inoltre si aggiungeva che erano sorte tensioni fra lui e Ciano (cosa possibile, poich\u00e9 dopo l'incontro del 6 novembre 1938 il ministro ne ha uno solo il 18 novembre 1939); notizie tutte riprese lo stesso giorno dal \"News Chronicle\". Naturalmente erano esagerazioni, ma davano l'idea di come la posizione dei principi ereditari fosse nota.\nFu quindi naturale che il Duce, nella preparazione dei comandi per la guerra prossima, scegliesse accuratamente di porre in secondo piano il principe ereditario, escludendolo non solo dalla possibilit\u00e0 di prendere decisioni, ma anche dal ricevere gloria militare, cosa che probabilmente sarebbe stata approvata da Hitler, il quale, il 22 agosto 1939, disse ai suoi generali che \u00abMussolini \u00e8 messo in pericolo da quell'imbecille di un Re e da quel perfido furfante di un principe ereditario\u00bb. La manovra naturalmente non sfugg\u00ec al Re, che, nel suo incontro con Ciano del 24 agosto, pretese che il duce \u00abdia al principe di Piemonte un comando. Hanno il comando quei due imbecilli di Bergamo e di Pistoia, pu\u00f2 ben averlo mio figlio, la cui testa vale quella del duca d'Aosta\u00bb. Questa schiettezza e comunicativit\u00e0 del Re, notoriamente uomo di poche parole, col ministro degli esteri, novello collare dell'Annunziata, era motivata dal comune sentimento antitedesco, aumentato in Ciano dopo il suo incontro dell'11 agosto con von Ribbentrop e Hitler. Il colloquio termin\u00f2 con una confidenza del sovrano: \u00abpaternamente ha aggiunto che il principe a me vuol bene, molto bene e che di me sempre gli parla con fiducia e speranza\u00bb. In situazioni simili naturalmente la nuova gravidanza di Maria Jos\u00e9 non fu oggetto neppure delle calunnie dell'OVRA.\nMa la crisi tra regime e corona non coinvolgeva pi\u00f9 solo i principi di Piemonte: il 1\u00ba luglio 1939 a Firenze, in Santa Maria del Fiore, Aimone di Savoia-Aosta si era sposato con Irene di Grecia, testimoni per lui il vicer\u00e9 Amedeo e Umberto: Mussolini non era intervenuto neppure a questa cerimonia di casa Savoia, sia per non incontrare il re Giorgio II di Grecia, fratello della sposa, contro il quale tra pochi mesi mander\u00e0 le truppe, sia perch\u00e9 dopo appena due anni di viceregno Amedeo ha mutato del tutto opinione sulla preparazione dell'esercito e sulla reale solidit\u00e0 del regime e dei suoi uomini.\nNon belligeranza e desiderio di neutralit\u00e0.\nIl 1\u00ba settembre 1939 la Germania invase la Polonia, due giorni pi\u00f9 tardi entrarono in guerra Francia e Inghilterra, l'Italia dichiar\u00f2 la propria non belligeranza e tutti coloro che erano antitedeschi incominciarono ad avere contatti sempre pi\u00f9 fitti, scambiandosi informazioni e opinioni. A fine ottobre Umberto espresse con Ciano la propria soddisfazione nella rimozione di Achille Starace dalla guida del PNF e lo inform\u00f2 che Hitler aveva chiesto la rimozione, tramite Filippo d'Assia, di Bernardo Attolico, ambasciatore a Berlino, ostile all'espansionismo tedesco. Il 27 novembre la regina Elena scrisse una lettera appello in favore della pace alle sovrane di Belgio, Paesi Bassi, Lussemburgo, Danimarca, Jugoslavia e Bulgaria, che vennero fermate da Mussolini, con la motivazione che era un gesto inopportuno.\nIl 4 dicembre Maria Jos\u00e9 seppe dell'idea di suo fratello Leopoldo III del Belgio di indire una conferenza dei Paesi non belligeranti per il giorno di Natale, proposta che il Duce rifiut\u00f2. Il 21 dicembre i sovrani andarono in visita dal papa in Vaticano e il 28 dicembre Pio XII comp\u00ec un viaggio di Stato fino al Quirinale, antico palazzo pontificio, dove dal 1870 nessun papa era pi\u00f9 entrato: a colloquio con Vittorio Emanuele III si scagli\u00f2 con forza contro Hitler. Due giorni dopo Ciano comunic\u00f2 alla principessa di Piemonte che era imminente l'invasione del Belgio.\nIl 22 febbraio 1940 si ebbe un nuovo colloquio tra Galeazzo Ciano e Umberto, dove questi, a detta del genero del Duce si mostr\u00f2 \u00abmolto antitedesco e convinto della necessit\u00e0 di rimanere neutrali. Scettico - impressionantemente scettico - sulle possibilit\u00e0 effettive dell'esercito nelle attuali condizioni -che giudica pietose- di armamento\u00bb. A Napoli, due giorni dopo, nacque la figlia Maria Gabriella e l'indomani a Roma il sottosegretario di Stato statunitense Sumner Welles fece capire al re che gli Stati Uniti contavano su di lui per mantenere l'Italia fuori dalla guerra, ottenendo per risposta \u00abHo l'impressione che il suo presidente non si renda conto di quanto poco possa fare io\u00bb. Il 14 marzo il duca d'Acquarone espresse a Ciano, al circolo del golf dell'Acquasanta, il desiderio del sovrano di restare neutrali a tutti i costi, compreso quello di rimuovere Mussolini, purch\u00e9 avvenisse in maniera legale, al fine di evitare una guerra civile: il ministro degli esteri conferm\u00f2 al re che Mussolini non avrebbe convocato il Gran consiglio per la dichiarazione di guerra, ma che avrebbe riflettuto se cercare di convincere il suocero in tal senso. Due settimane dopo anche Umberto volle parlare con Ciano: il principe \u00abnon ha nascosto la sua preoccupazione [...] aggravata dalla sua conoscenza delle nostre condizioni militari. Nega che dal settembre a oggi siano stati realizzati effettivi progressi nell'armamento: il materiale \u00e8 scarso e lo spirito depresso\u00bb.\nIl 9 aprile 1940 la Germania invase Danimarca e Norvegia e il 24 Pio XII e Paul Reynaud chiesero ufficialmente a Mussolini di non entrare in guerra. Sei giorni dopo il pontefice incontr\u00f2 i principi di Piemonte in Vaticano e \u00abcon un modo di fare affettuoso e paterno inizi\u00f2 subito la conversazione. Insistette soprattutto sul pericolo del nazismo e delle persecuzioni religiose. Poi evoc\u00f2 l'imminenza di un'aggressione tedesca in Belgio e nei Paesi Bassi. Per tre volte afferm\u00f2 questo, voltandosi verso di me con aria angosciata, un po' interrogativa, aspettando forse un chiarimento, oppure una conferma da parte mia\u00bb. Il 1\u00ba maggio Maria Jos\u00e9 avvis\u00f2 del pericolo l'ambasciatore belga, che l'indomani la tranquillizz\u00f2 affermando che erano tutte voci di agenti provocatori tedeschi operanti in Vaticano. Ciano, interpellato lo stesso giorno, conferm\u00f2 l'informazione aggiungendo che si trattava di 3 divisioni, e il 10 maggio si ebbe l'invasione. La principessa di Piemonte parl\u00f2 poi con Italo Balbo e Amedeo d'Aosta, perch\u00e9 facessero recedere il duce dalle sue intenzioni, invano.\nCampagna di Francia.\nIl 29 maggio il duce annunci\u00f2 ai vertici militari la sua decisione irrevocabile di entrare in guerra a fianco della Germania, nonostante i pi\u00f9 fossero contrari e Umberto esprimesse al padre tutta la sua contrariet\u00e0: \u00abGli dissi che non si poteva andare avanti rassegnati verso la catastrofe, che bisognava fare qualche cosa\u00bb.\nIl 10 giugno al principe venne conferito il comando delle armate operanti al confine francese (Gruppo d'armate Ovest), 12.000 ufficiali e trecentomila soldati, praticamente inutili, poich\u00e9 la Francia era prossima al tracollo e Mussolini stesso aveva vietato operazioni di attacco: dieci giorni dopo l'entrata in guerra si ebbe una manovra militare che dur\u00f2 tre giorni, dal 21 al 24 giugno e port\u00f2 alla presa di Mentone con 600 caduti italiani circa, commentata in un protocollo segreto dal generale Alfredo Guzzoni, comandante della IV Armata con \"Se non fosse stato per le condizioni climatiche sfavorevoli i francesi avrebbero continuato ad avanzare\". Pochi giorni dopo, nei pressi di Mentone, Umberto incontr\u00f2 la moglie, ispettrice nazionale del Corpo Infermiere Volontarie della Croce Rossa Italiana, che riport\u00f2 sul suo diario testimonianze del profondo scetticismo del principe sulla preparazione e sulle attrezzature della truppa.\nIl 25 ottobre Umberto incontr\u00f2 a Torino il maresciallo Enrico Caviglia che scrisse sul proprio diario come Umberto gli raccontasse di essere dolente per l'inattivit\u00e0 in cui la nuova situazione militare lo poneva (essendo escluso che l'erede al trono potesse essere dislocato su qualche lontano fronte), di Hitler che cercava l'aiuto della Svezia per una pace con l'Inghilterra e che a suo dire era necessario fermare le operazioni militari in Libia per concentrare uomini e mezzi in Grecia, opinione quest'ultima non condivisa da Caviglia. In Libia infatti il governatore Rodolfo Graziani gi\u00e0 a giugno aveva chiesto pi\u00f9 mezzi, o un rinvio dell'attacco, che a fine agosto Badoglio, capo di stato maggiore, aveva rifiutato: dal diario di Ciano, in data 6 settembre, si apprende che Umberto aveva espresso le \u00abpi\u00f9 ampie riserve sulla possibilit\u00e0 e sull'inopportunit\u00e0 dell'impresa\u00bb.\nForzata inattivit\u00e0.\nNei mesi successivi il fronte greco-albanese mostr\u00f2 l'inadeguatezza dell'esercito italiano e, a fronte dei rovesci e degli insuccessi, Umberto chiese di essere mandato in visita d'ispezione, cosa che Mussolini rifiut\u00f2, preferendo scegliere per l'occasione alti esponenti del partito, come Ciano, Farinacci, Bottai e infine s\u00e9 stesso, nel marzo 1941. Ugualmente gli fu negata la possibilit\u00e0 di andare in Libia, durante l'offensiva inglese, anche per veto di Erwin Rommel. Di questi fatti il maresciallo Caviglia stese una rapida sintesi nel proprio diario, osservando come la politica dinastica di Mussolini fosse \u00abambigua. Egli sta [...] esaltando il duca d'Aosta, cos\u00ec come faceva con il defunto padre di lui. [...] Il principe di Piemonte \u00e8 messo in disparte: non gli danno nessun comando. Non glielo diedero in Albania [...] e il re nulla fa per salvare la dinastia\u00bb.\nE mentre Mussolini ufficiosamente osteggiava l'erede al trono, dal gennaio 1941 Umberto si trovava a Lucera, in provincia di Foggia, come generale d'armata, questi iniziava a stringere legami con Bottai e Ciano, che annota al 15 maggio di quell'anno un grave moto di scontento del principe in seguito alla stabilizzazione della situazione jugoslava dopo l'intervento tedesco: \u00abLui - sempre cos\u00ec prudente - ha criticato con parole aperte il sistema in genere, e la stampa in particolare. Vive nell'ambiente militare ed ha assorbito in questi mesi una buona dose di veleno, che in lui ha fatto effetto\u00bb.\nIl 6 aprile 1941 i tedeschi avevano invaso la Jugoslavia, che s'era arresa il 18, si era costituito lo Stato indipendente di Croazia il 10 (cui re fu designato Aimone di Savoia, quarto duca d'Aosta come \"Tomislavo II\") e permesso l'erezione di un nuovo regno di Montenegro, di cui fu offerta la corona al nipote della regina Elena, Michele, teorico erede al trono della dinastia Petrovi\u0107-Njego\u0161, ma questi rifiut\u00f2. La restaurazione era caldeggiata vivamente dai sovrani italiani. Poich\u00e9 altri candidati rifiutarono la corona, fu istituita in Montenegro una reggenza. Elena aveva declinato l'offerta di salire sul trono del padre, soluzione che sarebbe stata ben vista dalla popolazione montenegrina.\nMentre i successi germanici iniziavano ad arrestarsi Umberto nascondeva sempre meno la propria radicata avversione ai nazisti, come si apprende da Ciano, sempre pi\u00f9 presente nell'entourage del principe. A fine ottobre, durante una battuta di caccia con von Ribbentrop, questi, con il genero del duce, defin\u00ec espressamente Umberto come \"ostile\", dopo aver affermato che a corte \"si intriga\". Quanto il tedesco avesse ragione \u00e8 sancito da ci\u00f2 che Ciano scrisse poco dopo, al 7 novembre 1941: del principe \"era chiaro il suo preconcetto contro gli alleati che giudica insopportabilmente grossolani\".\nIntanto continuavano a essergli negati comandi effettivi: nel giugno 1941 quello del Corpo di spedizione italiano in Russia, le prime truppe italiane nella campagna di Russia, e poi quello dell'ARMIR, sempre in Russia, nel febbraio 1942, compensato pateticamente pochi mesi dopo dal comando del Gruppo d'armate Sud al posto del maresciallo Emilio De Bono. Questi avvenimenti suscitarono abbastanza scalpore nelle alte sfere politiche e militari. Caviglia osserv\u00f2 che su un esercito di 70 divisioni, 35 delle quali nei Balcani, al principe ne erano state affidate alcune peninsulari, con due di riserva strategica in caso di sbarco nemico. Il conte di Torino, che pure non era tra i membri pi\u00f9 importanti o pi\u00f9 scaltri di casa Savoia, si lament\u00f2 con Giovanni Agnelli che Mussolini aveva apposta ostacolato Umberto che \"dovrebbe invece poter acquistare maggior popolarit\u00e0, altrimenti che cosa succeder\u00e0 alla morte del re?\"\nA sintetizzare tutta la situazione, con i pro e i contro e un giudizio valido anche per gli avvenimenti futuri, fu ancora Caviglia nel suo diario, riportando un proprio colloquio con De Bono: Umberto non accettava sia perch\u00e9 aveva gi\u00e0 delle armate assegnate, sia perch\u00e9 si sarebbe trovato gerarchicamente agli ordini dei tedeschi, cosa che Caviglia trovava anche accettabile. Eppure il maresciallo era d'idea che il principe dovesse andare lo stesso in Russia, cos\u00ec da farsi \"fama di buon soldato. Se la situazione della dinastia, oggi, in Italia, fosse migliore, se l'attuale sovrano non fosse tanto scaduto nella opinione pubblica [...] non vi sarebbe bisogno del sacrificio del Principe di Piemonte. Perch\u00e9, in caso di rovescio militare, quel sacrificio potrebbe salvare la dinastia\".\nCos\u00ec, scartata anche l'eventualit\u00e0 di un incarico in Africa Orientale Italiana, a Umberto e a Maria Jos\u00e9 rimase solo la possibilit\u00e0 di alleviare con gesti pratici le sorti degli italiani vittime delle ristrettezze dei lutti l apportati dalla guerra: a fine 1942 provvide, su richiesta di Enrico Marone Cinzano alla sistemazione di circa 200 persone, dipendenti e famiglie della Cinzano, tutti sfollati per i bombardamenti; don\u00f2 indumenti ai sinistrati e fece restaurare a sue spese oggetti antichi delle collezioni d'arte torinesi danneggiate dai bombardamenti. E mentre Maria Jos\u00e9 si intratteneva al Quirinale con antifascisti di vari ambienti come Benedetto Croce, monsignor Montini, Paolo Monelli, Antoni Gonella, Umberto incontr\u00f2 pi\u00f9 volte il capo della polizia Carmine Senise, membri delle Forze armate come Caviglia e Cavallero, e del partito fascista come Bottai. Questi il 21 ottobre 1942 registr\u00f2 sul suo diario che \"Gente, per solito sennata, viene a confidarti [...] di complotti capitanati dal principe ereditario e dalla sua consorte. Si danno per veri ordini impartiti alla polizia di sorvegliare gli edifici tipici dei colpi di stato\".\nIn questo periodo si hanno le prime fonti sull'esistenza di un dossier scandalistico contro il principe di Piemonte \"preparato contro di lui dal Partito per contrastare le sue ambizioni con la minaccia di rendere pubblici dei compromettenti documenti sulla sua vita privata\", citato da una nota dell'ambasciatore polacco presso la Santa Sede al Foreign Office. Domenico Bartoli scrisse che gi\u00e0 a met\u00e0 degli anni trenta Italo Balbo aveva fatto avvertire il re dell'esistenza di questo dossier da un suo uomo di fiducia, cui il ministro della real casa Alessandro Mattioli Pasqualini disse che il re gi\u00e0 sapeva tutto. Da esso fu tratto qualche stralcio, che il \"Popolo d'Alessandria\" utilizz\u00f2 per costruirci su una storia pubblicata a puntate basata sui vizi e deboscerie di un principe soprannominato \"Stellassa\". Eppure per motivi ancora non chiari Mussolini non lo utilizz\u00f2 mai interamente e pubblicamente, neppure durante il periodo della Repubblica Sociale.\nIl suo pessimismo sulle sorti della guerra e del regime si acutizz\u00f2 e si cristallizz\u00f2 in una visione lucida ma priva di spunti d'iniziativa fedelmente registrata in molteplici passi del diario di Ciano, che ne giudica le capacit\u00e0 \"superiori alla fama\"; lo stesso Mack Smith gli riconosce \"idee politiche piatte e convenzionali, ma non reazionarie [...] disposto a imparare\". Per\u00f2, al di l\u00e0 del suo sempre maggiore scontento, non tess\u00e9 una forte rete di contatti con le opposizioni liberali come la moglie, non elabor\u00f2 una idea per deporre Mussolini e non riusc\u00ec neppure a uscire dal cono d'ombra politico in cui il padre e il regime lo avevano posto.\nProbabilmente fu anche per blandire il principe, oggetto e soggetto di tante voci, che Mussolini lo propose per la nomina di maresciallo d'Italia, nomina che venne ratificata il 28 ottobre 1942, anniversario della Marcia su Roma.\nGolpe ventilato.\nNonostante questo Umberto continu\u00f2 ad affiancare i propri impegni ufficiali con i frequenti contatti con gli oppositori del regime e con militari come Badoglio e Vittorio Ambrosio, da poco nominato nuovo capo di stato maggiore generale. Probabilmente \u00e8 in questo periodo che anche il principe ereditario inizi\u00f2 a vedere Badoglio come una possibile carta spendibile per l'affossamento di Mussolini, pur dimostrando di non averne molta fiducia. Confid\u00f2 a un uomo vicino a Caviglia (l'altro maresciallo in predicato di essere successore del duce alla guida del governo), che giudicava il collega Badoglio \"un cane da pagliaio che va dov'\u00e8 il boccone pi\u00f9 grosso\", che condivideva il giudizio, ma ugualmente vedeva nel militare piemontese l'unico in grado di avere la fiducia dei fascisti frondisti, del sovrano e degli alti papaveri dell'esercito.\nIl 2 febbraio del 1943 nacque al Quirinale l'ultimogenita dei principi di Piemonte, Maria Beatrice, il cui atto di nascita venne rogato il 4 febbraio da Ciano, che scrisse sul suo diario di aver avuto un breve colloquio con Umberto, che \"vede le cose con molta esattezza. E ne \u00e8 giustamente pensoso\". Quella fu l'ultima incombenza ufficiale del genero del duce da ministro degli esteri: due giorni dopo divenne ambasciatore d'Italia presso la Santa Sede.\nMolto probabilmente furono anche le voci di fronda legate ai principi ereditari, oltre all'ostilit\u00e0 nazista, che nel rimpasto di governo del febbraio 1943 costarono il posto a Ciano, Bottai, Grandi e poi anche a Senise (quest'ultimo da capo della polizia). Lord Edward Halifax, ambasciatore britannico a Washington, scrisse nel suo rapporto che un italiano da poco rientrato in Turchia (non lo nomina, ma \u00e8 possibile che fosse l'ambasciatore in quello Stato, il barone Raffaele Guariglia, futuro ministro degli esteri del governo Badoglio) aveva riferito che tutti quei mutamenti politici erano dovuti alla \"scoperta da parte della Gestapo che c'era un complotto per dare il potere al principe di Piemonte e rovesciare il governo [...]. Grandi, il precedente ambasciatore a Londra, e il conte Ciano organizzarono il movimento sicuramente con la conoscenza del principe Umberto\".\nVittorio Emanuele III non gradiva affatto l'attivismo politico del figlio e della nuora. Per quanto riguardava Maria Jos\u00e9, che manteneva contatti sia coi politici dell'Italia pre-fascista, con intellettuali di varia estrazione e con ambienti vaticani, il re non tollerava che fosse una donna a occuparsi di politica, che ci si fidasse di vecchi \"revenants\" (fantasmi, come con disprezzo definiva Bonomi, Nitti e gli altri notabili d'epoca giolittiana) e di preti (noto era il suo anticlericalismo). Quanto al figlio, il sovrano era dell'idea, leit-motiv di casa Savoia, che \"si regna uno alla volta\".\nA posteriori, Umberto diede la sua versione dei fatti, spiegando che l'idea di rimuovere Mussolini venne in seguito al disastro di El Alamein \"che irrit\u00f2 non soltanto il re mio padre, ma anche le sfere superiori militari [...] Fin dall'autunno 1942 cominciarono ad affluire in Quirinale alte personalit\u00e0 militari, persino il vecchissimo generale Zuppelli, per invocare l'intervento della corona [...] Nella primavera anche il generale Ambrosio fece conoscere il suo piano\"\nNella primavera del 1943 Maria Jos\u00e9 facilit\u00f2 un incontro tra Ivanoe Bonomi e il marito, che egli raccont\u00f2 nel suo \"Diario di un anno\": \"gli dico che bisogna puntare su un generale, Badoglio o Caviglia. Lui dice di preferire Badoglio, perch\u00e9 Caviglia \u00e8 troppo vecchio [...] Ma alla proposta di andare tutti dal re per spingerlo a decidersi, Umberto di nuovo tentenna. [...] la principessa mi aveva detto: il figlio non far\u00e0 nulla contro il padre [...] Il principe ha idee chiare, peccato non abbia la ferma volont\u00e0 di fare\".\nTra marzo e aprile del 1943 Umberto ebbe un colloquio con il cognato Filippo d'Assia, che si concluse con la comune intenzione di chiedere a Hitler una pace prima che la situazione ancora peggiorasse. Il principe d'Assia ne parl\u00f2 con il F\u00fchrer nella prima settimana d'aprile a Klessheim, appena terminati i colloqui con Horthy e Mussolini, causando la sua ira: accus\u00f2 i Savoia di essere degli ingrati nei confronti del duce e afferm\u00f2 che tutto si sarebbe aggiustato anche sul fronte italiano. Pochi giorni dopo Filippo d'Assia venne consegnato a Berchtesgaden, e poi a Rastenburg, per essere infine arrestato l'8 settembre.\nIl 22 luglio, dalla sede del Gruppo d'armate Sud, che si trovava a Sessa Aurunca, Umberto torn\u00f2 a Roma dove, l'indomani, incontr\u00f2 il duca d'Acquarone e il cugino Aimone di Savoia-Aosta, e in seguito torn\u00f2 a Sessa e qui venne sorpreso dal voto del Gran consiglio e dalla successivo arresto di Mussolini. Quello stesso giorno Hitler espresse il proprio desiderio di arrestare tutti i membri della casa reale, e Keitel osserv\u00f2 che il principe ereditario \"era pi\u00f9 importante del vecchio\"\nIl 26 luglio Umberto part\u00ec per Roma all'alba e nella mattinata incontr\u00f2 di nuovo Acquarone, il cugino Aimone e il generale Sartoris, che lo resero edotto sugli ultimi avvenimenti, sui quali il re diede la sua versione durante il pranzo, a cui lui e Maria Jos\u00e9 erano invitati. Probabilmente insoddisfatto dai colloqui, ebbe di nuovo un incontro nel pomeriggio con Acquarone, cui segu\u00ec uno con Roatta e Ambrosio. Umberto, da sempre antinazista, era probabilmente in disaccordo con il proclama di Badoglio, ma ligio all'autorit\u00e0, non protest\u00f2 n\u00e9 fece partecipe il padre dei suoi dubbi, continuando cos\u00ec a stare tra l'Abruzzo e la Campania, visitando citt\u00e0 e accampamenti.\nIl 4 agosto festeggi\u00f2 il compleanno della moglie che, tre giorni dopo, venne mandata con le bambine per ordine di Vittorio Emanuele III nel castello di Sant'Anna di Valdieri in Piemonte, ufficialmente per motivi di sicurezza, ma in realt\u00e0 perch\u00e9 l'attivismo politico e di stampo liberale di Maria Jos\u00e9 erano invisi al sovrano e a Badoglio.\nDa Roma a Brindisi.\nNei giorni immediatamente precedenti alla resa italiana, Umberto ebbe un'intensa attivit\u00e0: il 6 settembre ispezion\u00f2 la V armata a Orte, la mattina del 7 incontr\u00f2 il maresciallo von Richtofen e, nel tardo pomeriggio, ad Anagni, il maresciallo Graziani, che l\u00ec viveva ritirato dal 1941. A una precisa domanda del militare sulla possibilit\u00e0 d'un armistizio il principe rispose \"solo voci!\", come gli era stato detto dal ministro della Real Casa, duca d'Aquarone il 3 settembre, a Roma (sebbene questi fosse al corrente che nel frattempo l'armistizio veniva firmato a Cassibile), e il 6, ad Anagni. Part\u00ec per Roma alle 17:55 dell'8 settembre, giungendo al Quirinale dopo quasi un'ora ove, all'oscuro di tutto, venne finalmente informato circa l'armistizio da Acquarone. Il colloquio risulta essere avvenuto dopo le 19:10, come registrato dal primo aiutante di campo del principe nel proprio diario.\nIl Principe mand\u00f2 una macchina ad Anagni per prelevare alcuni membri del suo entourage, tra i quali l'ammiraglio Bonetti e il generale Cavalli, e scrisse alcune lettere a ufficiali, compresa una a Graziani, non solo perch\u00e9 era \"pur sempre maresciallo d'Italia\", ma anche perch\u00e9 non voleva questi pensasse che gli avesse mentito: il latore della missiva, tenente colonnello Radicati, fu per\u00f2 arrestato il giorno dopo dai tedeschi e la lettera non giunse a destinazione. Nella nottata il capitano maggiore pilota Carlo Maurizio Ruspoli, su incarico del principe, telefon\u00f2 al ministro degli esteri Raffaele Guariglia, che avrebbe sostenuto in quella occasione di non essere stato avvisato da alcuno delle decisioni di Badoglio. In verit\u00e0 Guariglia era informato, e anzi aveva reso edotto personalmente l'ambasciatore a Roma, von Mackensen, circa l'armistizio e il suo significato.\nPoco prima che Umberto venisse informato, alle 18:45 dell'8 settembre si svolse al Quirinale una riunione presenti il Re, Badoglio, Acquarone, Carboni, i ministri della guerra e dell'aeronautica, durante la quale sarebbe stato riferito al Re che l'unica soluzione era spostarsi nell'unica zona d'Italia non ancora occupata dalle due parti del conflitto, cos\u00ec da \"salvaguardare l'indipendenza del governo e negoziare condizioni d'armistizio pi\u00f9 onorevoli\".\nAlle 19:30, i sovrani tornarono al Quirinale, dove giunsero anche i piccoli Ottone ed Elisabetta d'Assia con la \"tata\": la regina chiam\u00f2 l'addetto alla sicurezza Nicola Marchitto e gli disse di portarli al sicuro in Vaticano, perch\u00e9 troppo piccoli per essere portati con loro. Alle 21:20 il corteo si diresse al ministero della guerra, e intorno alle 5 del mattino part\u00ec uscendo furtivamente da un portone secondario di palazzo Baracchini, sulla stretta via Napoli. Rosa Perone Gallotti, cameriera personale dei sovrani, defin\u00ec la partenza come un \"pandemonio [\u2026] Ministri, militari e gentiluomini volevano partire per primi, facevano ressa per la paura. Fu una vergogna, davvero.\" Della partenza da Roma e di come si svolse Umberto II parl\u00f2 durante un'intervista televisiva con lo storico Nicola Caracciolo, avvenuta nel 1979, confluita nel documentario \"Il piccolo re\".\nNella stessa intervista, alla precisa domanda sul perch\u00e9 il governo avesse deciso di lasciare la capitale senza organizzare alcuna resistenza militare, disse:\nAlla domanda di Nicola Caracciolo se fosse cambiato qualcosa se l'Armistizio fosse stato annunciato dagli Alleati il 16 settembre, Umberto II risposte:\nTale parere di Umberto, tuttavia, \u00e8 smentito da diverse fonti e da diversi dati storici. Sia il comandante tedesco del fronte Sud, feldmaresciallo Albert Kesselring, sia il suo capo di stato maggiore, Siegfrid Westphal nel dopoguerra sostennero che, in presenza di resistenza armata italiana organizzata a Roma e visto il contemporaneo sbarco di Salerno, la situazione tedesca si sarebbe fatta \"disperata\" e le probabilit\u00e0 di occupare con successo Roma e gran parte d'Italia molto remote. Per altro, parallelamente alla fuga dei reali in auto lungo la via Tiburtina, avvenne quella del personale diplomatico tedesco via treno, inclusi l'ambasciatore germanico e il console Eitel Moellhousen, che avevano in tutta fretta disposto la distruzione di tutti i documenti sensibili dell'ambasciata tedesca appena dopo esser stati personalmente informati da Guariglia della situazione, evidentemente giudicata anche da essi come disperata.\nUmberto part\u00ec quindici minuti dopo i genitori e per tutta la durata del viaggio espresse pi\u00f9 volte la propria intenzione di restare, come comandante militare, a guidare una resistenza delle truppe e a rappresentare la corona nella capitale, contestando l'ordine del padre. Era conscio che, sebbene apparisse ragionevole tentare di salvare la continuit\u00e0 delle istituzioni statali, il trasferimento del re e del governo, operato in quella maniera, si stava svolgendo nel modo peggiore, tale da arrecare un danno gravissimo anche al prestigio della corona.\nNel viaggio da Roma, al bivio per Brecciarola (presso Chieti, quasi giunti alla destinazione prevista di Ortona), fermatosi il convoglio per un carretto in mezzo alla strada, il principe scese e si affianc\u00f2 alla macchina dove c'era il re per esprimergli l'intenzione di tornare indietro: il padre gli rispose in piemontese \u00ab\"Beppo, s'at piju, at massu\"\u00bb cio\u00e8 \u00abBeppo, se ti prendono ti ammazzano\u00bb. Pi\u00f9 tardi, giunti presso il castello di Crecchio, ospiti dai duchi di Bovino, parlando con il maggiore pilota Carlo Ruspoli, gi\u00e0 suo compagno di corso al collegio militare, Umberto esplor\u00f2 la possibilit\u00e0 di tornare nella capitale in aereo, e di questo parl\u00f2 con il generale Puntoni, aiutante di campo del re. \"La mia partenza da Roma \u00e8 stato semplicemente uno sbaglio. Penso che sarebbe opportuno io tornassi indietro: la presenza di un membro della mia casa nella capitale, in momenti cos\u00ec gravi la reputo indispensabile\".\nBadoglio gli disse \"Le devo ricordare che lei \u00e8 un soldato, e poich\u00e9 porta le stellette deve obbedire\": egli, il re e Acquarone addussero motivi di sicurezza personale e politici: il suo gesto avrebbe screditato il governo e il sovrano. La stessa duchessa di Bovino Antonia de Riseis cerc\u00f2 di convincerlo a tornare a Roma per organizzare una resistenza armata e galvanizzare il morale delle truppe, ma il principe le rispose che in quel momento un tale atto sarebbe parso una ribellione, mentre tutti dovevano collaborare per non indebolire l'autorit\u00e0 sovrana, stringendolesi attorno. Ulteriore tentativo di Umberto di opporsi alle decisioni regie e governative avvenne all'aeroporto di Pescara, nel pomeriggio del 9 settembre, alla presenza di una nutrita parte della comitiva, quando egli espresse il desiderio di voler tornare a Roma per difendere l'onore di casa Savoia: fu la regina, questa volta, a dirgli \"Beppo, tu n'iras pas on va te tuer\" cio\u00e8 \"Non andrai Beppo, ti uccideranno\".\nNell'intervista del 1979, invece, Umberto II sment\u00ec questi fatti:\nPer alcuni questa affermazione fu una menzogna, frutto di lealismo dinastico e di insita disciplina familiare, tale da fargli preferire essere accomunato nelle critiche rivolte al padre e a Badoglio piuttosto che, dimostrando a posteriori di essere stato pi\u00f9 lungimirante di loro, condannare le scelte paterne.\nL'imbarco al molo di Ortona per Brindisi avvenne, sotto l'oscuramento, alle 23.30 e nella calca frenetica dei molti ufficiali e dignitari che volevano salire sulle due navi mandate dal ministro Raffaele de Courten, il principe dovette fendere personalmente la folla, per poter passare assieme ai genitori. A Brindisi il principe prese alloggio nella palazzina dell'ammiragliato, dove ebbe un colloquio con Roatta e il maggiore Ruspoli.\nLuogotenenza.\nNel febbraio 1944 il governo del Sud si era trasferito a Salerno. Il 12 aprile 1944 un radiomessaggio diffondeva la decisione del Sovrano di nominare il figlio Umberto luogotenente a liberazione della Capitale avvenuta.\nIl 5 giugno del 1944, dopo la liberazione di Roma, Vittorio Emanuele III nomin\u00f2 il figlio luogotenente generale del Regno, in base agli accordi tra le varie forze politiche che formavano il Comitato di Liberazione Nazionale, e che prevedevano di \u00abcongelare\u00bb la questione istituzionale fino al termine del conflitto.\n\u00c8 una data che segna il passaggio dei poteri dal re al figlio Umberto, che cos\u00ec esercit\u00f2 le prerogative del sovrano dal Quirinale, senza tuttavia possedere la dignit\u00e0 di re, con Vittorio Emanuele che rimase a vita privata a Salerno. Si trattava di un compromesso suggerito dall'ex presidente della Camera Enrico De Nicola, poich\u00e9 i capi dei partiti antifascisti avrebbero preferito l'abdicazione di Vittorio Emanuele III, la rinuncia al trono da parte di Umberto e la nomina immediata di un reggente civile. Il luogotenente del Regno si guadagn\u00f2 ben presto la fiducia degli Alleati grazie alla scelta di mantenere la monarchia italiana su posizioni filoccidentali.\nUmberto si insedi\u00f2 al Quirinale e su proposta del CLN affid\u00f2 il 18 giugno l'incarico di formare il nuovo governo a Ivanoe Bonomi, estromettendo, quindi, Badoglio.\nUmberto firm\u00f2 su pressione americana il decreto legislativo luogotenenziale 151/1944, che stabiliva che \"dopo la liberazione del territorio nazionale le forme istituzionali\" sarebbero state \"scelte dal popolo italiano, che a tal fine\" avrebbe eletto \"a suffragio universale, diretto e segreto, un'Assemblea costituente per deliberare la nuova costituzione dello Stato\" dando per la prima volta il voto alle donne.\nForm\u00f2 quindi la commissione (Consulta regionale siciliana) per redigere lo statuto autonomo della Sicilia, in conformit\u00e0 con il suo intento di evitare la secessione dell'isola a opera dei movimenti indipendentisti.\nNel 1944 Umberto firm\u00f2 anche il decreto luogotenenziale del 10 agosto n. 224, che abol\u00ec la pena di morte, tranne per alcuni reati in tempo di guerra; sar\u00e0 reintrodotta, con effetto temporaneo, nel maggio 1945 per alcuni gravi reati su iniziativa del governo De Gasperi e abolita definitivamente solo dalla Costituzione repubblicana del 1948. Umberto era difatti contrario alla pena capitale e, nel caso dei condannati per reati della guerra conclusa, avrebbe probabilmente firmato tutte le domande di grazia, salvo forse, alcuni casi di delitti particolarmente efferati; il Ministro di grazia e giustizia Palmiro Togliatti (che poi promulgher\u00e0 l'amnistia) era invece ostile ad accogliere gran parte delle domande.\nAlla fine della guerra, Umberto apprese dal dottor Fausto Pecorari la notizia della morte di sua sorella Mafalda, prigioniera dei nazisti e deceduta nel 1944 nel campo di concentramento di Buchenwald per le ferite riportate durante un bombardamento aereo statunitense.\nNel giugno 1945 insedi\u00f2 il Governo Parri, e nel dicembre dello stesso anno il primo governo De Gasperi.\nNel corso dei due anni trascorsi al Quirinale, Umberto sar\u00e0 assecondato da una piccola cerchia di fedelissimi formata pi\u00f9 da tecnici che da politici. Il suo consigliere pi\u00f9 ascoltato era il ministro della real casa Falcone Lucifero. I margini di azione della corte erano per\u00f2 limitati, anche a causa dell'esiguit\u00e0 dei fondi a disposizione (il luogotenente disponeva solo della met\u00e0 della \"lista civile\", il resto spettante al padre). La celebre storia dei cosiddetti \"conti di Ciampino\" o \"conti della scaletta\" appare infondata: Umberto II, quando si era recato a Ciampino il 13 giugno 1946, era stato accompagnato da un folto seguito, nel quale si trovavano anche alcune persone che avevano richiesto un titolo nobiliare.\nNella confusione del momento, Umberto II si stava raccomandando con il ministro della real casa Falcone Lucifero di \"far bene tutti i conti\". Il riferimento era relativo alle spese che erano state sostenute nei giorni precedenti al referendum. Questa sua raccomandazione, per\u00f2, \u00e8 stata fraintesa da alcuni storici, che hanno ritenuto invece che, per gratitudine nei confronti di quei fedeli, Umberto II avesse voluto \u00abfarli tutti conti\u00bb.\nRe per abdicazione del padre.\nIl 9 maggio 1946, un mese prima dello svolgimento del referendum istituzionale che dovr\u00e0 decidere tra monarchia e repubblica, Vittorio Emanuele III a Napoli abdic\u00f2 a favore del figlio\nUmberto.\nLa sera stessa si imbarc\u00f2 sul \"Duca degli Abruzzi\" e in volontario esilio si trasfer\u00ec in Egitto con la regina Elena, assumendo il titolo di conte di Pollenzo. Gli esponenti dei partiti di sinistra e i repubblicani denunceranno la violazione della tregua istituzionale negoziata attraverso l'istituto della luogotenenza, che avrebbe dovuto essere mantenuta fino alla risoluzione del nodo istituzionale (anche se il presidente del consiglio Alcide De Gasperi cerc\u00f2 di minimizzare parlando di \"fatto interno a casa Savoia\"). La speranza di casa Savoia era di far recuperare consensi all'istituto monarchico con l'uscita definitiva di scena del vecchio re e grazie anche alla maggiore popolarit\u00e0 del nuovo sovrano Umberto II. Non vennero effettuate cerimonie formali di successione, in quanto lo stesso statuto albertino prevedeva che all'abdicazione del sovrano seguisse la successione come monarca del principe ereditario.\nIl 15 maggio 1946 Umberto II promulg\u00f2 con decreto (Regio Decreto Legislativo 455/1946) lo statuto della Sicilia, che rese la regione autonoma. Fu la prima volta che in Italia si inizi\u00f2 a parlare di autonomia regionale nell'ottica del rispetto delle particolarit\u00e0 locali. Il decreto, poi convertito dall'Assemblea Costituente in legge costituzionale 26 febbraio 1948, n. 2, \u00e8 ancora oggi la norma statutaria speciale della Regione Siciliana.\nReferendum istituzionale.\nIl 16 marzo 1946 il principe Umberto aveva decretato che la forma istituzionale dello Stato sarebbe stata decisa mediante referendum, contemporaneo alle elezioni per l'Assemblea costituente. Il decreto per l'indizione del referendum recitava, in una sua parte: \"... qualora la maggioranza degli elettori votanti si pronunci... \" Tale frase sembrava configurare anche la possibilit\u00e0 che nessuna delle due forme istituzionali proposte (monarchia o repubblica) raggiungesse la \"maggioranza degli elettori votanti\", ossia la somma non soltanto dei voti attribuiti alla monarchia o alla repubblica, ma anche delle schede bianche e delle schede nulle.\nAssunta la corona, il nuovo re conferm\u00f2 la promessa fatta di rispettare il volere dei cittadini, liberamente espresso, circa la scelta della forma istituzionale.\nNella giornata del 2 giugno e la mattina del 3 giugno 1946 ebbe dunque luogo il referendum per scegliere fra monarchia o repubblica. La maggioranza in favore della soluzione repubblicana fu di circa due milioni dei voti validi, anche se non mancheranno tentativi di ricorsi e voci di presunti brogli.\nIl 10 giugno, alle ore 18:00, nella sala della Lupa a Montecitorio la Corte di cassazione, secondo quanto attestato dai verbali, proclam\u00f2 i risultati del referendum (e cio\u00e8: 12\u00a0672\u00a0767 voti per la repubblica, e 10\u00a0688\u00a0905 per la monarchia), rimandando ad altra adunanza il giudizio definitivo su contestazioni, proteste e reclami, il numero complessivo degli elettori votanti e quello dei voti nulli.\nLa notte del 12 giugno il governo si riun\u00ec su convocazione di De Gasperi. De Gasperi aveva ricevuto in giornata una comunicazione scritta dal Quirinale nella quale il re si dichiarava intenzionato a rispettare il responso degli \"elettori votanti\", come stabilito dal decreto di indizione del referendum, aggiungendo che avrebbe atteso il giudizio definitivo della Corte di cassazione secondo quanto stabilito dalla legge. La lettera, che sollevava la questione del quorum, suscit\u00f2 le preoccupazioni dei ministri intenzionati alla proclamazione immediata della repubblica (secondo la celebre frase del leader socialista Pietro Nenni: \u00abo la repubblica o il caos!\u00bb), mentre, nello stesso tempo, era necessario far fronte alle crescenti proteste dei monarchici, represse sanguinosamente il giorno prima a Napoli in via Medina dagli ausiliari di Romita, dove 9 manifestanti avevano perso la vita e 150 erano rimasti feriti. Lo stesso 12 giugno una manifestazione monarchica era stata dispersa violentemente.\nIl consiglio dei ministri stabil\u00ec che, a seguito della proclamazione dei risultati provvisori del 10 giugno, si era creato un regime transitorio e di conseguenza le funzioni di capo provvisorio dello Stato passavano \"ope legis\" e con effetto immediato (si era alla mattina del 13) al presidente del consiglio dei ministri, in esecuzione dell'art. 2 del decreto legislativo luogotenenziale 16 marzo 1946, n. 98. Il ministro del tesoro Epicarmo Corbino chiese a De Gasperi se si rendesse conto della responsabilit\u00e0 che si assumeva, dal momento che l'indomani sarebbe potuto apparire come un usurpatore del trono. Da parte monarchica si sostiene che il governo non volle dare il tempo alla suprema corte di ricontrollare le schede elettorali, ricontrollo che avrebbe potuto portare alla luce eventuali brogli.\nLo stesso 13 giugno Umberto reag\u00ec diramando un polemico proclama, nel quale parlava di \"gesto rivoluzionario\" compiuto dal governo.\nMesso di fronte all'azione del governo, Umberto II, informato dal generale Maurice Stanley Lush che gli angloamericani non sarebbero intervenuti a difesa del sovrano e della sua incolumit\u00e0 neanche in caso di palese spregio delle leggi, e in particolare nel caso di un possibile assalto al Quirinale sostenuto dai seguaci dei ministri repubblicani, volendo evitare qualsiasi possibilit\u00e0 di innesco di guerra civile, cosa che era nell'aria dopo i morti di Napoli, decise di lasciare l'Italia. Il motivo per cui Umberto non volle attendere la seduta della Corte di cassazione fissata per il 18 giugno, prima di partire dall'Italia, non \u00e8 mai stato ufficialmente chiarito.\nLa partenza del re, comunque, dava via libera senza ulteriori intoppi all'istituzione della forma repubblicana, dal momento che anche la Corte di cassazione ne conferm\u00f2 la vittoria. Inoltre la corte, con dodici magistrati contro sette e sia pur con il voto contrario del presidente Giuseppe Pagano stabil\u00ec che per \"maggioranza degli elettori votanti\", prevista dalla legge istitutiva del referendum (art. 2 del decreto legislativo luogotenenziale del 16 marzo 1946, n. 98), si dovesse intendere \"maggioranza dei voti validi\", diversamente da quanto sostenuto dai sostenitori della monarchia. In ogni caso, i voti favorevoli alla Repubblica risultarono di un numero superiore anche della maggioranza degli elettori votanti, e cio\u00e8 12\u00a0718\u00a0641, contro la inferiore somma dei 10\u00a0718\u00a0502 di voti per la monarchia e 1\u00a0498\u00a0136 di voti nulli (pari a 12\u00a0216\u00a0638 voti).\nNel 1960 il presidente della Corte di cassazione, Pagano, in un'intervista a \"Il Tempo\" di Roma afferm\u00f2 che la legge istitutiva del referendum era di applicazione impossibile, in quanto non lasciava il tempo alla Corte di svolgere i suoi lavori di accertamento, e che ci\u00f2 fu reso ancor pi\u00f9 evidente dal fatto che numerose corti di appello non riuscirono a mandare i verbali alla Cassazione entro la data prevista. Infine, \"l'angoscia del governo di far dichiarare la repubblica era stata tale da indurre al \"colpo di Stato\" prima che la Corte Suprema stabilisse realmente i risultati validi definitivi\".\nEsilio.\nBench\u00e9 da parte filomonarchica gli pervenissero inviti a resistere in quanto si sospettavano brogli elettorali, Umberto II prefer\u00ec prendere atto del fatto compiuto; l'alternativa poteva essere una guerra civile fra monarchici e repubblicani, cosa che era nell'aria dopo la strage di via Medina a Napoli, ma il Re volle proprio evitare quest'ulteriore tragedia all'Italia, gi\u00e0 duramente provata da una guerra disastrosa appena conclusasi. Cos\u00ec il 13 giugno, accompagnato dai suoi pi\u00f9 stretti collaboratori il generale Giuliano Cassiani Ingoni, il generale Carlo Graziani e il dottor Aldo Castellani, Umberto II part\u00ec in aeroplano da Ciampino dopo aver diramato un proclama dove si parla, fra l'altro, di un \u00abgesto rivoluzionario\u00bb del Consiglio dei Ministri nel consegnare ad Alcide De Gasperi le funzioni di capo provvisorio dello Stato.\nGiorni prima, Umberto II, nel considerare la legittimit\u00e0 della monarchia come forma di regime di una nazione nei confronti del risultato referendario, aveva detto: \nCome meta per l'esilio, Umberto II scelse il Portogallo, risiedendo dapprima a Colares, localit\u00e0 vicino Sintra, ospite a Villa \"Bela Vista\" e, in seguito, a Cascais in una residenza accanto alla futura \"Villa Italia\" in cui si trasfer\u00ec nel 1961.. Le nazioni confinanti l'Italia non l'avrebbero infatti accolto, e il re voleva evitare la Spagna dove il dittatore Francisco Franco, reggente della monarchia, era salito al potere anche grazie all'Italia fascista. In Portogallo, inoltre, era stato in esilio anche il suo trisnonno, il re Carlo Alberto, morto a Porto nel 1849.\nCon l'entrata in vigore della Costituzione repubblicana il 1\u00ba gennaio 1948 l'esilio di Umberto II di Savoia acquista forza di legge costituzionale, essendo previsto dal primo capoverso della XIII disposizione finale e transitoria, i cui effetti cesseranno solo nel 2002 a seguito di una legge di revisione costituzionale. In numerose interviste Umberto fece trasparire la sua amara sorpresa per l'esilio che gli fu decretato per legge:\nUmberto II non abdic\u00f2 e non rinunci\u00f2 mai ai suoi diritti e continu\u00f2 sempre a considerarsi un sovrano. In tale veste continu\u00f2 a concedere titoli nobiliari e a nominare i componenti della Consulta dei senatori del Regno.\nDopo il 1950 Umberto II di Savoia riprese l'esercizio della Regia prerogativa e, da allora, eman\u00f2 numerosi provvedimenti nobiliari sia di grazia sia di giustizia, i cosiddetti \"titoli nobiliari umbertini\". I suddetti provvedimenti venivano predisposti a seguito di un'istruttoria svolta dal Segretario del re per l'araldica, nominato da Umberto II, in molti casi con la consulenza degli organi del Corpo della Nobilt\u00e0 Italiana.\nUmberto II godette in vita del trattamento riservato ai Regnanti da varie monarchie europee, dalla Santa Sede e dal Sovrano Militare Ordine di Malta. I titoli nobiliari concessi da Umberto II durante l'esilio sono riconosciuti dal Sovrano Militare Ordine di Malta e dal Corpo della Nobilt\u00e0 Italiana.\nUmberto II, considerandosi sempre sovrano non abdicatario e non colpito da debellatio, con atto del 20 gennaio 1955 invit\u00f2 i Senatori del Regno a riprendere la loro attivit\u00e0 sotto forma consultiva verso la nazione. Si costitu\u00ec quindi il 5 giugno 1955, con l'approvazione di Umberto II, il \"Gruppo dei Senatori del Regno\" che si trasform\u00f2 nel 1965 nella Consulta dei Senatori del Regno.\nL'unione con Maria Jos\u00e9, gi\u00e0 in crisi da lungo tempo, si incriner\u00e0 definitivamente. L'ex regina lasci\u00f2 ben presto il Portogallo per trasferirsi a Merlinge, nei pressi di Ginevra, con il piccolo Vittorio Emanuele. Con Umberto rimasero le tre figlie Maria Pia, Maria Gabriella e Maria Beatrice, che sovente furono oggetto di morbose attenzioni da parte della stampa popolare e in qualche caso fonte di ulteriori dispiaceri per il padre. Gli anni successivi furono anche segnati dal conflitto famigliare col figlio Vittorio Emanuele, principalmente per motivi economici e per il contrastato matrimonio di Vittorio Emanuele con Marina Ricolfi Doria, mai approvato da Umberto.\nNel suo quasi quarantennale esilio Umberto II svolse opera di aiuto e sostegno verso gli italiani indiscriminatamente, in occasione di bisogni personali o di eventi drammatici. Si impegn\u00f2 particolarmente per la causa della Venezia Giulia e dell'Istria, indirizzando numerosi messaggi di vicinanza agli istriani e ai giuliani e criticando il trattato di Osimo.\nTramite suoi rappresentanti fu presente, anche come sponsor, a manifestazioni culturali, patriottiche o sociali. A Cascais ricevette decine di migliaia di italiani in visita e a tutti coloro che gli scrivevano rispondeva. Appassionato collezionista, costitu\u00ec un'importante collezione di cimeli sabaudi. Scrisse un vastissimo volume sulla medaglistica sabauda.\nUltimi anni e morte.\nA partire dal 1964 Umberto II sub\u00ec una serie interventi chirurgici piuttosto invasivi, probabilmente a causa del tumore che dopo lunghe sofferenze sar\u00e0 la causa della sua morte, avvenuta a Ginevra alle 15:45 del 18 marzo 1983, in una clinica dove era stato trasferito pochi giorni prima da Londra, in un estremo quanto inutile tentativo di allungargli la vita. Al momento della fine era solo: un'infermiera, entrando nella stanza, si accorse del suo stato e gli prese la mano negli ultimi istanti di vita, mentre il morente Umberto mormorava la parola \"Italia\".\nNel suo testamento Umberto lasci\u00f2 al papa la Sindone di Torino, dal 1578 conservata nel duomo torinese a titolo di deposito; la legittimit\u00e0 di tale lascito testamentario \u00e8 controversa e dibattuta, stante il tenore letterario del terzo comma della XIII disposizione transitoria e finale della Costituzione che, come noto, avoca allo Stato i beni presenti in Italia degli ex re di Casa Savoia e sancisce la nullit\u00e0 dei trasferimenti avvenuti successivamente alla celebrazione del referendum istituzionale del 2 giugno 1946.\nLe spoglie dell'ultimo sovrano d'Italia riposano, per suo espresso volere, nell'abbazia di Altacomba a fianco di quelle del re Carlo Felice, nel dipartimento francese della Savoia dalla quale casa Savoia ha tratto le sue origini storiche.\nAl suo funerale, disertato dalle autorit\u00e0 italiane (con l'eccezione di Maurizio Moreno, console generale d'Italia a Lione, in rappresentanza del governo), parteciparono diecimila italiani che raggiunsero l'abbazia di Altacomba vicino ad Aix-les-Bains in Savoia. La Rai non trasmise la diretta televisiva.\nAlle esequie erano presenti, oltre a membri di casa Savoia: Juan Carlos I di Spagna e Sofia di Grecia, Baldovino e Fabiola del Belgio, Giovanni di Lussemburgo e Giuseppina Carlotta del Belgio, il principe Ranieri di Monaco col figlio Alberto, il duca Eduardo di Kent in rappresentanza di Elisabetta II del Regno Unito, i re detronizzati Simeone II di Bulgaria, Michele I di Romania e Costantino II di Grecia, Ottone d'Asburgo-Lorena con il figlio Carlo d'Asburgo-Lorena, Ferdinando di Borbone delle Due Sicilie con il figlio Carlo, Enrico d'Orl\u00e9ans, Carlo Napoleone Bonaparte, Duarte Pio di Braganza del Portogallo e i rappresentanti di altre case gi\u00e0 regnanti. La Santa Sede era rappresentata dal nunzio apostolico a Parigi. I giocatori della , nella partita del 20 marzo contro il Pisa, portarono il segno del lutto al braccio: questa fu la sola manifestazione di cordoglio, resa pubblicamente in Italia al Re.\nRe Umberto volle che, nella propria bara, fosse riposto il sigillo reale, grosso timbro che si trasmette di generazione in generazione quale simbolo visibile della legittimit\u00e0 della successione dinastica e simbolo del gran maestro degli ordini cavallereschi di casa Savoia. In tal modo, si ritiene che egli abbia inteso distinguere i suoi \"eredi dinastici\" da quelli \"civili\".. Umberto II \u00e8 stato, dunque, l'ultimo Capo della Real Casa unanimemente riconosciuto: non avendo indicato espressamente un successore e alla luce dei contrasti con il figlio Vittorio Emanuele circa il suo matrimonio e la sua posizione in seno alla Casa reale, nacque la questione dinastica, ancor oggi irrisolta.\nDediche e riconoscimenti.\nIl comune di Cascais, luogo di residenza del suo lungo esilio, ha intitolato a Umberto II il viale che conduce a Villa Italia e dedicato una sala del museo locale. Dopo anni di abbandono, dal 2014 Villa Italia, la d\u00e9pendance e il suo terreno circostante sono stati acquistati da un gruppo immobiliare giapponese che, dopo un attento restauro, ha trasformato l'edificio in un lussuoso albergo con parco e piscina. Per poter continuare a chiamare la struttura \"Villa Italia\" \u00e8 stato chiesto un consenso formale alla famiglia Savoia e anche al ramo collaterale degli Aosta, poich\u00e9 la residenza di Amedeo d'Aosta e della sua famiglia a Castiglion Fibocchi, in provincia di Arezzo, reca il medesimo nome. Sulla struttura \u00e8 stata apposta una lapide che ricorda il soggiorno del Sovrano.\nIl comune di Roma gli ha intitolato uno slargo nel 2012. Tuscania ha intitolato a Umberto II i giardini pubblici dove si trova un suo busto in bronzo. Anche a Racconigi, dove nacque, \u00e8 stato posto un busto di Umberto in marmo.\nTitoli.\nSua Maest\u00e0 Umberto II, per grazia di Dio e volont\u00e0 della Nazione\nUmberto II era il personaggio pi\u00f9 titolato al mondo; Seguivano, a gran distanza, la spagnola Duchessa d'Alba con 45 titoli nobiliari, la regina Elisabetta d'Inghilterra con 41 titoli, tre grandi famiglie napoletane con 36 titoli e Ranieri di Monaco con 24 titoli."}
{"id": "52360", "revid": "709565", "url": "https://it.wikipedia.org/wiki?curid=52360", "title": "Dies irae", "text": "Il Dies irae \u00e8 una sequenza in lingua latina, molto famosa, attribuita a Tommaso da Celano. Sono in molti a ritenerla una composizione poetica medievale tra le pi\u00f9 riuscite. C'\u00e8 un salto di stile rispetto al latino classico: il ritmo \u00e8 accentuativo e non quantitativo, e i versi sono rimati con rima baciata (AAA, BBB, CCC) a eccezione delle ultime due strofe. Il metro \u00e8 trocaico. Descrive il giorno del giudizio, l'ultima tromba che raccoglie le anime davanti al trono di Dio, dove i meritevoli saranno salvati e i malvagi condannati al fuoco eterno.\nIl \"Dies irae\" \u00e8 una delle parti pi\u00f9 note del \"requiem\" e quindi del rito per la messa esequiale previsto dalla messa tridentina.\nCompare anche nella liturgia delle ore (come inno alternativo per l'ultima settimana del tempo ordinario) in una versione riveduta, che tiene conto dell'illegittimit\u00e0 dell'identificazione da parte dell'esegesi medievale della figura di Maria Maddalena con l'adultera pentita.\nProbabilmente l'ispirazione dell'inno \u00e8 biblica, dalla versione latina della Vulgata del libro di Sofonia 1,15-16:\nTesto completo.\nSi riporta di seguito il testo completo e una traduzione semi-poetica. \nSono \"orazioni che si possono recitare in qualunque tempo [dell'anno liturgico] per implorare da Dio, oltre le virt\u00f9 pi\u00f9 importanti, il suffragio speciale per tutti i Defunti, commemorando i fatti principali di Ges\u00f9 Cristo dalla Sua Passione in avanti.\" Il testo \u00e8 riportato nel capitolo delle Messe per i defunti, da pronunciarsi al termine della Messa dopo una preghiera a Maria Vergine, secondo l'avvertenza ora citata.\nIl testo latino originale \u00e8 composto da terzine a rima piana (nell'ultima parola di tutti i versi l'accento cade sulla penultima sillaba), con un particolare schema AAA, BBB, CCC, DDD, ecc. \nNella traduzione italiana semi-poetica, ogni terzina \u00e8 resa con quattro versi.\nLatino\n&lt;poem&gt;\nDies irae, dies illa,\nSolvet seclum in favilla,\nTeste David cum Sibylla.\nQuantus tremor est futurus,\nQuando judex est venturus,\nCuncta stricte discussurus.\nTuba, mirum spargens sonum,\nPer sepulchra regionum,\nCoget omnes ante thronum.\nMors stupebit et natura,\nCum resurget creatura,\nJudicanti responsura.\nLiber scriptus proferetur,\nIn quo totum continetur,\nUnde mundus iudicetur.\nJudex ergo cum sedebit,\nQuidquid latet apparebit,\nNil inultum remanebit.\nQuid sum miser tunc dicturus?\nQuem patronum rogaturus,\nCum vix iustus sit securus?\nRex tremendae majestatis,\nQui salvandos salvas gratis,\nSalva me, fons pietatis.\nRecordare, Jesu pie,\nQuod sum causa tuae viae,\nNe me perdas illa die.\nQuaerens me, sedisti lassus;\nRedemisti crucem passus;\nTantus labor non sit cassus.\nIuste judex ultionis,\nDonum fac remissionis,\nAnte diem rationis.\nIngemisco tamquam reus;\nCulpa rubet vultus meus;\nSupplicanti parce, Deus.\nQui Mariam absolvisti,\nEt latronem exaudisti,\nMihi quoque spem dedisti.\nPreces meae non sunt dignae,\nSed tu bonus, fac benigne,\nNe perenni cremer igne.\nInter oves locum praesta,\nEt ab haedis me sequestra,\nStatuens in parte dextra.\nConfutatis maledictis,\nFlammis acribus addictis,\nVoca me cum benedictis.\nOro supplex et acclinis;\nCor contritum quasi cinis;\nGere curam mei finis.\nLacrimosa dies illa,\nQua resurget ex favilla\nJudicandus homo reus;\nHuic ergo parce Deus.\nPie Jesu Domine,\nDona eis requiem. Amen.\n&lt;/poem&gt;\nItaliano\n&lt;poem&gt;\nIn quel d\u00ec che le Sibille,\nE Davidde profet\u00e0r,\nSi vedr\u00e0 tutto in fav\u00eclle\nL'universo consumar.\nQual tremor, quale spavento\nL'Orbe tutto assalir\u00e0 \nQuando il Dio del Testamento\nGiudicante a lui verr\u00e0.\nAllo squillo della tromba\nOgni avel si schiuder\u00e0,\nOnde il corvo e la colomba\nAlla valle insieme andr\u00e0.\nSi vedran Natura e Morte\nIn un punto istupidir,\nQuand'innanzi al Vivo, al Forte\nDovr\u00e0 ognuno comparir.\nSi vedr\u00e0 nel libro eterno\nIl delitto e la virt\u00f9,\nOnde il Cielo oppur l'Inferno\nAvr\u00e0 l'uom per quel che fu.\nOra, il Giudice sedente\nFra le nuvole del ciel,\nAi secreti d'ogni mente\nToglier\u00e0 l'antico vel.\nFra l'orror di tanta scena\nQual soccorso implorer\u00f2,\nMentre salvo sar\u00e0 appena\nChi da giusto i d\u00ec men\u00f2?\nTu che salvi chi s'aggrada,\nRe tremendo in maest\u00e0,\nMi schiudi al ciel la strada,\nFonte eterno di bont\u00e0.\nChe per noi prendesti carne \nTi rammenta, buon Ges\u00f9,\nOnde allor abbi a salvarne\nDall'eterna schiavit\u00f9.\nPer me fosti in croce esangue\nTra i dolor da capo a pi\u00e8;\nIl valor di cotanto sangue\nNon sia vano allor per me.\nConcedimi il perdono,\nGiusto giudice ed ult\u00f2r,\nPria che a' piedi del tuo trono\nSperimenti il tuo fur\u00f2r.\nPeccator qual io mi veggo,\nCopro il volto di rossor:\nTu dunque a me ch'el chi\u00e8ggo,\nD\u00e0 benigno il tuo favor.\nDa te assolta fu Maria,\nPer te salvo fu il ladron,\nOnde viva in me pur sia\nLa speranza del perdon.\nLe mie preci, Nume eterno,\nNon son degne, e chi no 'l sa?\nMa dal fuoco dell'Inferno\nTu mi scampa per piet\u00e0.\nTi dai capri mi dividi,\nDi cui f\u00eca Sat\u00e0nno il re,\nOnde a destra co'i tuoi fidi\nTrovi grazia innanzi a Te.\nCondannati i maledetti\nAlle fiamme ed ai sosp\u00ecr,\nAllor chiama co' dil\u00e8tti,\nAlla gloria dell'Emp\u00ecr.\nIl dolor che in questo seno\nIl mio cor di gi\u00e0 ammoll\u00ec,\nA piet\u00e0 ti muova almeno\nNell'estremo de' miei d\u00ec.\nLagrim\u00f2so quel momento \nOnde l'uomo peccator\nDall'ign\u00ecvomo tormento\nAndr\u00e0 innanzi al suo Signor.\nFra l'orror di tanto scempio,\nMostra, Dio, la tua virt\u00f9;\nE il tuo sangue a pro dell'empio\nTutto impiega, buon Ges\u00f9.\n&lt;/poem&gt;\nIn musica.\nNelle messe di requiem.\nCelebri musicisti hanno musicato il testo di questa Sequenza nelle loro messe di requiem: degni di nota sono il \"Dies irae\" di Mozart, quello di Giuseppe Verdi e quello di Luigi Cherubini. Spesso la terza strofa del \"Dies Irae\" costituisce un brano a parte detto \"Tuba mirum\". Altri esempi di \"Dies Irae\" si trovano in:"}
{"id": "52369", "revid": "1456895", "url": "https://it.wikipedia.org/wiki?curid=52369", "title": "Leon Battista Alberti", "text": "Alberti fa parte della seconda generazione di umanisti (quella successiva a Vergerio, Bruni, Bracciolini, Francesco Barbaro), di cui fu una figura emblematica per il suo interesse nelle pi\u00f9 varie discipline.\nUn suo costante interesse era la ricerca delle regole, teoriche o pratiche, in grado di guidare il lavoro degli artisti. Nelle sue opere menzion\u00f2 alcuni canoni, ad esempio: nel \"\"De statua\" espose le proporzioni del corpo umano, nel \"De pictura\" forn\u00ec la prima definizione della prospettiva scientifica e infine nel \"De re aedificatoria\"\" (opera cui lavor\u00f2 fino alla morte, nel 1472), descrisse tutta la casistica relativa all'architettura moderna, sottolineando l'importanza del progetto e le diverse tipologie di edifici a seconda della loro funzione. Tale opera lo render\u00e0 immortale nei secoli e motivo di studio a livello internazionale da artisti come Eug\u00e8ne Viollet-le-Duc e John Ruskin.\nCome architetto, Alberti viene considerato, accanto a Brunelleschi, il fondatore dell'architettura rinascimentale.\nL'aspetto innovativo delle sue proposte, soprattutto sia in ambito architettonico che umanistico, consisteva nella rielaborazione moderna dell'antico, cercato come modello da emulare e non semplicemente da replicare.\nLa classe sociale a cui Alberti faceva riferimento \u00e8 comunque un'aristocrazia e alta \"borghesia\" illuminata. Egli lavor\u00f2 per committenti quali i Gonzaga a Mantova e (per la tribuna della Santissima Annunziata) a Firenze, i Malatesta a Rimini, i Rucellai a Firenze.\nBiografia.\nLa formazione umanistica.\nLeon Battista nacque a Genova, figlio di Lorenzo Alberti, di una ricca famiglia di mercanti e banchieri fiorentini banditi dalla citt\u00e0 toscana a partire dal 1388 per motivi politici, e da Bianca Fieschi, appartenente ad una delle pi\u00f9 nobili casate genovesi.\nI primi studi furono di tipo letterario, dapprima a Venezia e poi a Padova, alla scuola dell'umanista Gasparino Barzizza, dove apprese il latino e forse anche il greco. Si trasfer\u00ec poi a Bologna dove studi\u00f2 diritto, coltivando parallelamente il suo amore per molte altre discipline artistiche quali la musica, la pittura, la scultura, la matematica, la grammatica e la letteratura in generale. Si dedic\u00f2 all'attivit\u00e0 letteraria sin da giovane: a Bologna, infatti, gi\u00e0 intorno ai vent'anni scrisse una commedia autobiografica in latino, la \"Philodoxeos fabula\". Compose in latino il \"Momus\", un originalissimo e avvincente romanzo mitologico, e le \"Intercoenales\"; in volgare, compose un'importante serie di dialoghi (\"De familia\", \"Theogenius\", \"Profugiorum ab \u00e6rumna libri\", \"Cena familiaris\", \"De iciarchia\", dai titoli rigorosamente in latino) e alcuni scritti amatori, tra cui la \"Deiphira\", ove raccoglie i precetti utili a fuggire da un amore mal iniziato.\nDopo la morte del padre, avvenuta nel 1421, l'Alberti trascorse alcuni anni di difficolt\u00e0, entrando in forte contrasto con i parenti che non volevano riconoscere i suoi diritti ereditari n\u00e9 favorire i suoi studi. In questi anni coltiv\u00f2 soprattutto gli studi scientifici, astronomici e matematici. Sembra si sia tuttavia concretamente laureato in diritto nel 1428 a Bologna, o forse a Ferrara, nonostante le difficolt\u00e0 economiche e di salute. Tra Padova e Bologna intrecci\u00f2 amicizie con molti importanti intellettuali, come Paolo Dal Pozzo Toscanelli, Tommaso Parentuccelli, futuro papa Nicol\u00f2 V e probabilmente Niccol\u00f2 Cusano.\nPer gli anni 1428-1431 poco si sa, bench\u00e9 debba escludersi che si sia recato a Firenze dopo il ritiro del bandi contro gli Alberti, nel 1428, e sia del pari assai poco probabile che al seguito del cardinal Albergati abbia viaggiato in Francia e nel Nord Europa.\nA Roma.\nNel 1431 divent\u00f2 segretario del patriarca di Grado e, trasferitosi a Roma con questi, nel 1432 fu nominato abbreviatore apostolico (il cui ruolo consisteva per l'appunto nel redigere i brevi apostolici). Cos\u00ec entr\u00f2 nel prestigioso ambiente umanistico della curia di papa Eugenio IV, che lo nomin\u00f2 (1432) titolare della pieve di San Martino a Gangalandi a Lastra a Signa, nei pressi di Firenze, beneficio di cui godette fino alla morte.\nVisse prevalentemente a Roma ma spostandosi per periodi anche lunghi e per varie incombenze a Ferrara, Bologna, Venezia, Firenze, Mantova, Rimini e Napoli.\nLe prime opere letterarie.\nTra il 1433 e il 1434, scrisse in pochi mesi i primi tre libri \"de Familia\", un dialogo (riprende Marco Tullio Cicerone in particolare il De oratore) in volgare completato con un quarto libro nel 1437. Il dialogo \u00e8 ambientato a Padova, nel 1421; vi partecipano vari componenti della famiglia Alberti, personaggi realmente esistiti, scontrandosi su due visioni diverse: da un lato c'\u00e8 la mentalit\u00e0 moderna e borghese e dall'altro la tradizione, aristocratica e legata al passato. L'analisi che il libro offre \u00e8 una visione dei principali aspetti e istituzioni della vita sociale dell'epoca:\nOpera con una funzione pedagogica con gli anziani della famiglia che trasmettono la loro esperienza alle nuove generazioni tramite un lessico ricco d'immagini. \nl'Alberti esprime qui un punto di vista \"filosofico\" pienamente umanistico, che ricorre in tutte le sue opere di carattere morale e che consiste nella convinzione che gli uomini siano responsabili della propria sorte e che la virt\u00f9 sia insita nell'uomo e debba essere realizzata attraverso l'operosit\u00e0, la volont\u00e0 e la ragione. \nA Firenze.\nTra il 1434 e il 1443 l'Alberti visse prevalentemente a Firenze e Ferrara, al seguito della curia papale che fra l'altro partecip\u00f2 al Concilio, ossia alle sedute ferrarese e fiorentina del concilio ecumenico (1438-39) che dovevano riappacificare la chiesa latina e le chiese cristiano-orientali, in particolare quella greca.\nIn questo periodo l'Alberti assimila parte della cultura fiorentina, cercando (invero con moderato successo) d'inserirsi nell'ambiente intellettuale e artistico della citt\u00e0; sono verosimilmente gli anni in cui nascono i suoi interessi artistici, che si traducono da subito nella duplice redazione (latina e volgare) del \"De pictura\" (1435-36). Nel prologo della versione in volgare, dedica l'opera a Brunelleschi e menziona anche i grandi innovatori delle arti del tempo: Donatello, Masaccio (morto gi\u00e0 nel 1428) e i Della Robbia.\nIntorno al 1443, al seguito del pontefice Eugenio IV lasci\u00f2 Firenze, ma con la citt\u00e0 continu\u00f2 ad avere intensi rapporti legati anche ai cantieri dei suoi progetti.\n\"De pictura\".\nDel 1435-1436 \u00e8 il \"De pictura\", scritto verosimilmente dapprima in latino e tradotto poi in volgare; se la redazione latina, senza ombra di dubbio la pi\u00f9 importante e ricca, sar\u00e0 dedicata al Gonzaga marchese di Mantova, per quella volgare l'Alberti redasse una dedica al Brunelleschi che, trasmessa da un solo codice strettamente legato al laboratorio personale dell'Alberti, forse non fu mai inviata.\nIl \"De pictura\" rappresenta la prima trattazione di una disciplina artistica non intesa solo come tecnica manuale, ma anche come ricerca intellettuale e culturale, e sarebbe difficile immaginarla fuori dallo straordinario contesto fiorentino e scritta da un autore diverso dall'Alberti, grande intellettuale umanista e artista egli stesso, anche se la sua attivit\u00e0 nel campo delle arti figurative\u2014attestata (bench\u00e9 in modi non lusinghieri) gi\u00e0 dal Vasari\u2014dovette essere ridotta.\nIl trattato \u00e8 organizzato in tre \"libri\". Il primo contiene la pi\u00f9 antica trattazione della prospettiva. Nel secondo libro l'Alberti tratta di \u201ccircoscrizione, composizione, e ricezione dei lumi\u201d, cio\u00e8 dei tre principi che regolano l'arte pittorica:\nIl terzo libro \u00e8 relativo alla figura del pittore di cui si rivendica il ruolo di vero artista e non, semplicemente, di artigiano.\nCon questo trattato Alberti influenzer\u00e0 non solo il Rinascimento ma tutto quanto si sarebbe detto sulla pittura sino ai nostri giorni.\nLa questione del volgare.\nPur scrivendo numerosi testi in latino, lingua alla quale riconosceva il valore culturale e le specifiche qualit\u00e0 espressive, l'Alberti fu un fervente sostenitore del volgare. La duplice redazione in latino e in volgare del \"De pictura\" manifesta il suo interesse per il dibattito allora in corso tra gli umanisti sulla possibilit\u00e0 di usare il volgare nella trattazione di ogni materia. In un dibattito avvenuto a Firenze tra gli umanisti della curia, Flavio Biondo aveva affermato la diretta discendenza del volgare dal latino e l'Alberti, ne dimostra genialmente la tesi componendo la prima grammatica del volgare (1437-41), e ne riprende gli argomenti difendendo l'uso del volgare nella dedicatoria del libro III \"de Familia\" a Francesco d'Altobianco Alberti (1435-39 circa).\nDa qui deriva la significativa esperienza del \"Certame coronario\", una gara di poesia sul tema dell'amicizia, organizzata a Firenze nell'ottobre 1441 dall'Alberti con il pi\u00f9 o meno tacito concorso di Piero de' Medici, una gara che doveva servire all'affermazione del volgare, soprattutto in poesia, e alla quale va associata la composizione dei sedici \"Esametri\" sull'amicizia da parte dell'Alberti \u2013 \"Esametri\" ora pubblicati fra le sue \"Rime\", innovative tanto nello stile quanto nella metrica, che costituiscono uno dei primissimi tentativi di adattare i metri greco-latini alla poesia volgare (metrica \u00abbarbara\u00bb).\nNonostante ci\u00f2, l'Alberti continu\u00f2 a scrivere naturalmente in latino, come fece per gli \"Apologi centum\", una sorta di breviario della sua filosofia di vita, composti intorno al 1437.\nRitorno a Roma.\nChiusosi il concilio a Firenze, nel 1444, l'Alberti ritorn\u00f2 con la curia papale a Roma. continuando a ricoprire il ruolo di abbreviatore apostolico per ben 34 anni, fino al 1464, quando il collegio degli \"abbreviatori\" fu soppresso. Durante la permanenza a Roma ebbe modo di coltivare i propri interessi propriamente architettonici, che lo indussero a proseguire lo studio delle rovine della Roma classica, come dimostra la stessa \"Descriptio urbis Romae\", risalente al 1450 circa, in cui l'Alberti tent\u00f2 con successo, per la prima volta nella storia, una ricostruzione della topografia di Roma antica, mediante un sistema di coordinate polari e radiali che permettono di ricostruire il disegno da lui tracciato. I suoi interessi archeologici lo portarono anche a tentare il recupero delle navi romane affondate nel lago di Nemi.\nQuesti interessi per l'architettura che diventeranno prevalenti negli ultimi due decenni della sua vita, non impedirono una ricchissima produzione letteraria. Tra il 1443 e la morte compone una delle sue opere pi\u00f9 interessanti, il \"Momus\", un romanzo satirico in lingua latina, che tratta in maniera abbastanza amara e disincantata della societ\u00e0 umana e degli stessi esseri umani.\nDopo l'elezione di Niccol\u00f2 V, l'Alberti, come antico conoscente, entr\u00f2 nella cerchia ristretta del papa, dal quale ricevette anche la carica di priore di Borgo San Lorenzo.\nTuttavia i rapporti con il papa sono considerati piuttosto controversi dagli storici, sia per quel che riguarda gli aspetti politici che per l'adesione o la collaborazione dell'Alberti al vasto programma di rinnovamento urbano voluto da Niccol\u00f2 V.\nForse venne impiegato durante il restauro del palazzo papale e dell'acquedotto romano e della fontana dell'Acqua Vergine, disegnata in maniera semplice e lineare, creando la base sulla quale, in et\u00e0 Barocca, sarebbe stata costruita la Fontana di Trevi.\nIntorno al 1450 Alberti cominci\u00f2 ad occuparsi pi\u00f9 attivamente di architettura con numerosi progetti da eseguire fuori Roma, a Firenze, Rimini e Mantova, citt\u00e0 in cui si rec\u00f2 varie volte durante gli ultimi decenni della sua vita.\nIn tal modo dopo la met\u00e0 del secolo l'Alberti fu la figura-guida dell'architettura. Questo riconosciuto primato rende anche difficile distinguere, nella sua opera, l'attivit\u00e0 di progettazione dalle tante consulenze e dall'influenza pi\u00f9 o meno diretta che dovette avere, per esempio, sulle opere promosse a Roma, sotto Niccol\u00f2 V, come il restauro di Santa Maria Maggiore e Santo Stefano Rotondo o come la costruzione di Palazzo Venezia, il rinnovamento della basilica di San Pietro, del Borgo e del Campidoglio. Potrebbe forse essere stato il consulente che indica alcune linee-guida o, ma ben pi\u00f9 difficilmente, aver avuto un ruolo anche meno indiretto. Sicuramente il prestigio della sua opera e del suo pensiero teorico condizionarono direttamente l'opera di progettisti come Francesco del Borgo e Bernardo Rossellino, influenzando anche Giuliano da Sangallo.\nMor\u00ec a Roma, all'et\u00e0 di 68 anni.\nIl \"De re aedificatoria\".\nLe sue riflessioni teoriche trovarono espressione nel \"De re aedificatoria\", un trattato di architettura in latino, scritto prevalentemente a Roma, cui l'Alberti lavor\u00f2 fino alla morte e che \u00e8 rivolto anche al pubblico colto di educazione umanistica. Il trattato fu concepito sul modello del \"De architectura\" di Vitruvio. L'opera, considerata il trattato architettonico pi\u00f9 significativo della cultura umanistica, \u00e8 divisa anch'essa in dieci libri: nei primi tre si parla della scelta del terreno, dei materiali da utilizzare e delle fondazioni (potrebbero corrispondere alla categoria vitruviana della \"firmitas\"); i libri IV e V si soffermano sui vari tipi di edifici in relazione alla loro funzione (\"utilitas\"); il libro VI tratta la bellezza architettonica (\"venustas\"), intesa come un'armonia esprimibile matematicamente grazie alla scienza delle proporzioni, con l'aggiunta di una trattazione sulle macchine per costruire; i libri VII, VIII e IX parlano della costruzione dei fabbricati, suddividendoli in chiese, edifici pubblici ed edifici privati; il libro X tratta dell'idraulica.\nNel trattato si trova anche uno studio basato sulle misurazioni dei monumenti antichi per proporre nuovi tipi di edifici moderni ispirati all'antico, fra i quali le prigioni, che cerc\u00f2 di rendere pi\u00f9 umane, gli ospedali e altri luoghi di pubblica utilit\u00e0.\nIl trattato fu stampato a Firenze nel 1485, con una prefazione del Poliziano a Lorenzo il Magnifico, e poi a Parigi (1512) e a Strasburgo (1541); venne in seguito tradotto in varie lingue e divent\u00f2 ben presto imprescindibile nella cultura architettonica moderna e contemporanea.\nNel \"De re aedificatoria\", l'Alberti affronta anche il tema delle architetture difensive e intuisce come le armi da fuoco rivoluzioneranno l'aspetto delle fortificazioni. Per aumentare l'efficacia difensiva indica che le difese dovrebbero essere \"costruite lungo linee irregolari, come i denti di una sega\" anticipando cos\u00ec i principi della fortificazione alla moderna.\nL'attivit\u00e0 come architetto a Firenze.\nA Firenze lavor\u00f2 come architetto soprattutto per Giovanni Rucellai, ricchissimo mercante e mecenate, intimo amico suo e della sua famiglia. Le opere fiorentine saranno le sole dell'Alberti a essere compiute prima della sua morte.\nPalazzo Rucellai.\nForse sin dal 1439-1442 gli venne commissionata la costruzione del palazzo della famiglia Rucellai, da ricavarsi da una serie di case-torri acquistate da Giovanni Rucellai in via della Vigna Nuova. Il suo intervento si concentr\u00f2 sulla facciata, posta su un basamento che imita l\"opus reticulatum\" romano, realizzata tra il 1450 e il 1460. \u00c8 formata da tre piani sovrapposti, separati orizzontalmente da cornici marcapiano e ritmati verticalmente da lesene di ordine diverso; la sovrapposizione degli ordini \u00e8 di origine classica come nel Colosseo o nel Teatro di Marcello, ed \u00e8 quella teorizzata da Vitruvio: al piano terreno lesene doriche, ioniche al piano nobile e corinzie al secondo. Esse inquadrano porzioni di muro bugnato a conci levigati, in cui si aprono finestre in forma di bifora nel piano nobile e nel secondo piano. Le lesene decrescono progressivamente verso i piani superiori, in modo da creare nell'osservatore l'illusione che il palazzo sia pi\u00f9 alto di quanto non sia in realt\u00e0. Al di sopra di un forte cornicione aggettante si trova un attico, caratteristicamente arretrato rispetto al piano della facciata. Il palazzo cre\u00f2 un modello per tutte le successive dimore signorili del Rinascimento, venendo addirittura citato pedissequamente da Bernardo Rossellino, suo collaboratore, per il suo palazzo Piccolomini a Pienza (post 1459).\nAttribuita all'Alberti \u00e8 anche l'antistante Loggia Rucellai, o per lo meno il suo disegno. Loggia e palazzo andavano cos\u00ec costituendo una sorta di piazzetta celebrante la casata, che viene riconosciuta come uno dei primi interventi urbanistici rinascimentali.\nFacciata di Santa Maria Novella.\nSu commissione del Rucellai, progett\u00f2 anche il completamento della facciata della basilica di Santa Maria Novella, rimasta incompiuta nel 1365 al primo ordine di arcatelle, caratterizzate dall'alternarsi di fasce di marmo bianco e di marmo verde, secondo la secolare tradizione fiorentina. I lavori iniziarono intorno al 1457. Si presentava il problema di integrare, in un disegno generale e classicheggiante, i nuovi interventi con gli elementi esistenti di epoca precedente: in basso vi erano gli avelli inquadrati da archi a sesto acuto e i portali laterali, sempre a sesto acuto, mentre nella parte superiore era gi\u00e0 aperto il rosone, seppur spoglio di ogni decorazione. Alberti inser\u00ec al centro della facciata inferiore un portale di proporzioni classiche, inquadrato da semicolonne, in cui inser\u00ec incrostazioni in marmo rosso per rompere la bicromia. Per terminare la fascia inferiore pose una serie di archetti a tutto sesto a conclusione delle lesene. Poich\u00e9 la parte superiore della facciata risultava arretrata rispetto al basamento (un tema molto comune nell'architettura albertiana, derivata dai monumenti della romanit\u00e0) inser\u00ec una fascia di separazione a tarsie marmoree che recano una teoria di vele gonfie al vento, l'insegna personale di Giovanni Rucellai; il livello superiore, scandito da un secondo ordine di lesene che non hanno corrispondenza in quella inferiore, sorregge un timpano triangolare. Ai lati, due doppie volute raccordano l'ordine inferiore, pi\u00f9 largo, all'ordine superiore pi\u00f9 alto e stretto, conferendo alla facciata un moto ascendente conforme alle proporzioni; non mascherano come spesso si \u00e8 detto erroneamente gli spioventi laterali che risultano pi\u00f9 bassi, come si evince osservando la facciata dal lato posteriore. La composizione con incrostazioni a tarsia marmorea ispirate al romanico fiorentino, necessaria in questo caso per armonizzare le nuove parti al gi\u00e0 costruito, rimase una costante nelle opere fiorentine dell'Alberti.\nSecondo Rudolf Wittkower: \"L'intero edificio sta rispetto alle sue parti principali nel rapporto di uno a due, vale a dire nella relazione musicale dell'ottava, e questa proporzione si ripete nel rapporto tra la larghezza del piano superiore e quella dell'inferiore\". La facciata si inscrive infatti in un quadrato avente per lato la base della facciata stessa. Dividendo in quattro tale quadrato, si ottengono quattro quadrati minori; la zona inferiore ha una superficie equivalente a due quadrati, quella superiore a un quadrato. Altri rapporti si possono trovare nella facciata tanto da realizzare una perfetta proporzione. Secondo Franco Borsi: \"L'esigenza teorica dell'Alberti di mantenere in tutto l'edificio la medesima proporzione \u00e8 qui stata osservata ed \u00e8 appunto la stretta applicazione di una serie continua di rapporti che denuncia il carattere non medievale di questa facciata pseudo-protorinascimentale e ne fa il primo grande esempio di \"eurythmia\" classica del Rinascimento\".\nAltre opere.\nAttribuito all'Alberti \u00e8 il progetto dell'abside della pieve di San Martino a Gangalandi presso Lastra a Signa. L'Alberti fu rettore di San Martino dal 1432 fino alla sua morte. La chiesa, di origine medievale, ha il suo punto focale nell'abside, chiusa in alto da un arco a tutto sesto con decorazione a motivi di candelabro e con lesene in pietra serena sorreggenti un architrave che reca un'iscrizione a lettere capitali dorate, ornata alle due estremit\u00e0 dalle arme degli Alberti. L'abside \u00e8 ricordata \"incepta et quasi perfecta\" nel testamento di Leon Battista Alberti, e fu infatti terminata dopo la sua morte, tra il 1472 e il 1478.\nDel 1467 \u00e8 un'altra opera per i Rucellai, il tempietto del Santo Sepolcro nella chiesa di San Pancrazio a Firenze, costruito secondo un parallelepipedo spartito da paraste corinzie. La decorazione \u00e8 a tarsie marmoree, con figure geometriche in rapporto aureo; le decorazioni geometriche, come per la facciata di Santa Maria Novella, secondo l'Alberti inducono a meditare sui misteri della fede.\nFerrara.\nL'Alberti fu a Ferrara a varie riprese, e sicuramente tra il 1438 e il 1439, stringendo amicizie alla corte estense. Vi ritorna nel 1441 e forse nel 1443, chiamato a giudicare la gara per un monumento equestre a Niccol\u00f2 III d'Este. In tale occasione forse dette indicazioni per il rinnovo della facciata del Palazzo Municipale, allora residenza degli Estensi.\nA lui \u00e8 stato attribuito da insigni storici dell'arte, ma esclusivamente su basi stilistiche, anche l'incompleto campanile del duomo, dai volumi nitidi e dalla bicromia di marmi rosa e bianchi.\nRimini.\nNel 1450 l'Alberti venne chiamato a Rimini da Sigismondo Pandolfo Malatesta per trasformare la chiesa di San Francesco in un tempio in onore e gloria sua e della sua famiglia. Alla morte del signore (1468) il tempio fu lasciato incompiuto mancando della parte superiore della facciata, della fiancata sinistra e della tribuna. Conosciamo il progetto albertiano attraverso una medaglia incisa da Matteo de' Pasti, l'architetto a cui erano stati affidati gli ampliamenti interni della chiesa e in generale tutto il cantiere.\nL'Alberti ide\u00f2 un involucro marmoreo che lasciasse intatto l'edificio preesistente. L'opera prevedeva in facciata una tripartizione con archi scanditi da semicolonne corinzie, mentre nella parte superiore era previsto una specie di frontone con arco al centro affiancato da paraste e forse due volute curve. Punto focale era il portale centrale, con timpano triangolare e riccamente ornato da lastre marmoree policrome nello stile della Roma imperiale. Ai lati due archi minori avrebbero dovuto inquadrare i sepolcri di Sigismondo e della moglie Isotta, ma furono poi tamponati.\nLe fiancate invece sono composte da una sequenza di archi su pilastri, ispirati alla serialit\u00e0 degli acquedotti romani, destinati ad accogliere i sarcofagi dei pi\u00f9 alti dignitari di corte. Fianchi e facciata sono unificati da un alto zoccolo che isola la costruzione dallo spazio circostante. Ricorre la ghirlanda circolare, emblema dei Malatesta, qui usata come oculo. Interessante \u00e8 notare come Alberti traesse spunto dall'architettura classica, ma affidandosi a spunti locali, come l'arco di Augusto, il cui modulo \u00e8 triplicato in facciata. Una particolarit\u00e0 di questo intervento \u00e8 che il rivestimento non tiene conto delle precedenti aperture gotiche: infatti, il passo delle arcate laterali non \u00e8 lo stesso delle finestre ogivali, che risultano posizionate in maniera sempre diversa. Del resto Alberti scrive a Matteo de' Pasti che \u00abqueste larghezze et altezze delle Chappelle mi perturbano\u00bb.\nPer l'abside era prevista una grande rotonda coperta da cupola emisferica simile a quella del Pantheon. Se completata, la navata avrebbe allora assunto un ruolo di semplice accesso al maestoso edificio circolare e sarebbe stata molto pi\u00f9 evidente la funzione celebrativa dell'edificio, anche in rapporto allo \"skyline\" cittadino.\nMantova.\nNel 1459 Alberti fu chiamato a Mantova da Ludovico III Gonzaga, nell'ambito dei progetti di abbellimento cittadino per il Concilio di Mantova.\nSan Sebastiano.\nIl primo intervento mantovano riguard\u00f2 la chiesa di San Sebastiano, cappella privata dei Gonzaga, iniziata nel 1460. L'edificio fece da fondamento per le riflessioni rinascimentali sugli edifici a croce greca: \u00e8 infatti diviso in due piani, uno dei quali interrato, con tre bracci absidati attorno ad un corpo cubico con volta a crociera; il braccio anteriore \u00e8 preceduto da un portico, oggi con cinque aperture.\nLa parte superiore della facciata, spartita da lesene di ordine gigante, \u00e8 originale del progetto albertiano e ricorda un'elaborazione del tempio classico, con architrave spezzata, timpano e un arco siriaco, a testimonianza dell'estrema libert\u00e0 con cui l'architetto disponeva gli elementi. Forse l'ispirazione fu un'opera tardo-antica, come l'arco di Orange. I due scaloni di collegamento che permettono l'accesso al portico non fanno parte del progetto originario, ma furono aggiunte posteriori.\nSant'Andrea.\nIl secondo intervento, sempre su commissione dei Gonzaga, fu la basilica di Sant'Andrea, eretta in sostituzione di un precedente sacrario in cui si venerava una reliquia del sangue di Cristo. L'Alberti cre\u00f2 il suo progetto \u00ab... pi\u00f9 capace pi\u00f9 eterno pi\u00f9 degno pi\u00f9 lieto ...\u00bb ispirandosi al modello del tempio etrusco ripreso da Vitruvio e contrapponendosi al precedente progetto di Antonio Manetti. Innanzitutto mut\u00f2 l'orientamento della chiesa allineandola all'asse viario che collegava Palazzo Ducale al T\u00e8.\nLa chiesa a croce latina, iniziata nel 1472, \u00e8 a navata unica coperta a botte con lacunari, con cappelle laterali a base rettangolare con la funzione di reggere e scaricare le spinte della volta, inquadrate negli ingressi da un arco a tutto sesto, inquadrato da un lesene architravate. Il tema \u00e8 ripreso dall'arco trionfale classico ad un solo fornice come l'arco di Traiano ad Ancona. La grande volta della navata e quelle del transetto e degli atri d'ingresso si ispiravano a modelli romani, come la Basilica di Massenzio.\nPer caratterizzare l'importante posizione urbana, venne data particolare importanza alla facciata, dove ritorna il tema dell'arco: l'alta apertura centrale \u00e8 affiancata da setti murari, con archetti sovrapposti tra lesene corinzie sopra i due portali laterali. Il tutto, coronato da un timpano triangolare a cui si sovrappone, per non lasciare scoperta l'altezza della volta, un nuovo arco. Questa soluzione, che enfatizza la solennit\u00e0 dell'arco di trionfo e il suo moto ascensionale, permetteva anche l'illuminazione della navata. Sotto l'arco venne a formarsi uno spesso atrio, diventato il punto di filtraggio tra interno ed esterno.\nLa facciata \u00e8 inscrivibile in un quadrato e tutte le misure della navata, sia in pianta che in alzato, si conformano ad un preciso modulo metrico. La tribuna e la cupola (comunque prevista da Alberti) vennero completate nei secoli successivi, secondo un disegno estraneo all'Alberti.\nI caratteri dell'architettura albertiana.\nLe opere pi\u00f9 mature di Alberti evidenziano una forte evoluzione verso un classicismo consapevole e maturo in cui, dallo studio dei monumenti antichi romani, l'Alberti ricav\u00f2 un senso delle masse murarie ben diverso dalla semplicit\u00e0 dello stile brunelleschiano. I modi originali albertiani precorsero l'arte del Bramante. I caratteri innovativi di Alberti furono: La colonna deve sostenere la trabeazione e deve essere usata come ornamento per le fabbriche; l'arco deve essere costruito sopra i pilastri.\nIl \"De statua\".\nIl trattato, scritto in latino, \u00e8 relativo alla teoria della scultura e risale al 1450 circa.\nNel \"De statua\", l'Alberti rielabor\u00f2 profondamente le concezioni e le teorie relative alla scultura tenendo conto delle innovazioni artistiche del Rinascimento, attingendo anche ad una rilettura critica delle fonti classiche e riconoscendo, tra i primi dignit\u00e0 intellettuale alla scultura, prima di allora sempre condizionata dal pregiudizio verso un'attivit\u00e0 tanto manuale.\nNel trattato che si compone di 19 capitoli, l'Alberti parte, sulla scorta di Plinio, dalla definizione dell'arte plastica tridimensionale distinguendo la scultura o per \"via di porre\" o per \"via di levare\", dividendola secondo la tecnica utilizzata:\nTale distinzione fu determinante nella concezione artistica di molti scultori come Michelangelo e non era mai stata espressa con tanta chiarezza.\nRelativamente al metodo da utilizzare per raggiungere il fine ultimo della scultura che \u00e8 l'imitazione della natura, l'Alberti distingue:\nAlberti sembra anticipare i temi relativi alla raffigurazione 'scientifica' della figura umana che \u00e8 uno dei temi che percorre la cultura figurativa rinascimentale. e addirittura aspetti dell'industrializzazione e addirittura della digitalizzazione, visto che il \"definitor\" trasformava i punti rilevati sul modello in dati alfanumerici.\nL'opera fu tradotta in volgare nel 1568 da Cosimo Bartoli. Il testo latino originale fu stampato solo alla fine del XIX secolo, mentre solo recentemente sono state pubblicate traduzioni moderne.\nI sistemi di definizione meccanica dei volumi proposti dall'Alberti, appassionarono Leonardo che appront\u00f2, come si pu\u00f2 rilevare dai suoi disegni, dei sistemi alternativi, sviluppati a partire dal trattato albertiano e utilizz\u00f2 le \"Tabulae dimensionum hominis\" del \"De statua\" per realizzare il celeberrimo \"Uomo vitruviano\".\nIl \"Crittografo\".\nAlberti fu inoltre un geniale crittografo e invent\u00f2 un metodo per generare messaggi criptati con l'aiuto di un apparecchio, il disco cifrante. Sua fu infatti l'idea di passare da una crittografia con tecnica \"monoalfabetica\" (Cifrario di Cesare) ad una con tecnica \"polialfabetica\", codificata teoricamente parecchi anni dopo da Blaise de Vigen\u00e8re. In \"The Codebreakers. The Story of Secret Writing\", lo storico della crittologia David Kahn attribuisce all'Alberti il titolo di \"Father of Western Cryptology\" (Padre della crittologia occidentale). Kahn ribadisce questa definizione, sottolineando le ragioni che la giustificano, nella prefazione all'edizione italiana del testo albertiano: \u00abQuesto volume elegante e sottile riproduce il testo pi\u00f9 importante di tutta la storia della crittologia; un primato che il \"De cifris\" di Leon Battista Alberti ben si merita per i tre temi cruciali che tratta: l'invenzione della sostituzione polialfabetica, l'uso della crittanalisi, la descrizione di un codice sopracifrato.\u00bb\nTra le altre attivit\u00e0 di Alberti ci fu anche la musica, per la quale fu considerato uno dei primi organisti della sua epoca. Disegn\u00f2 anche delle mappe e collabor\u00f2 con il grande cartografo Paolo Toscanelli.\n\"De iciarchia\".\nIciarco e Iciarchia sono due termini usati dall'Alberti nel dialogo \"De iciarchia\" composto nel 1470 circa, pochi anni prima della sua morte (avvenuta nel 1472) e ambientato nella Firenze medicea di quegli anni. Le due parole sono di origine greca (\"\"Pogni\u00e0ngli nome tolto da' Greci, \"iciarco\": vuol dire supremo omo e primario principe della famiglia sua\"\", libro III), e sono formate da \"o\u00eekos\" o \"oik\u00eda\" \"casa, famiglia\" e \"arkh\u00f3s\" \"capo supremo, principe, principio\".\nIl nome stesso di \"iciarco\" vuole esprimere quello che secondo il parere dell'autore \u00e8 il governante ideale: colui che sia come un padre di famiglia nei confronti dello Stato. Secondo le parole dell'Alberti, \"il suo compito sar\u00e0 (...) provedere alla salute, quiete, e onestamento di tutta la famiglia, (...) fare s\u00ec che amando e benificando \u00e8 suoi, tutti amino lui, e tutti lo reputino e osservino come padre\" (ivi).\nQuesto ruolo di \"padre di famiglia\" del governante ideale era finalizzato, nella sua visione politica, ad una stabilit\u00e0, in definitiva \"conservatrice\", che permetterebbe di governare senza discordie che, dilaniando lo Stato, nuocerebbero a tutto il corpo sociale (\"\"Inoltre la prima cura sua sar\u00e0 che la famiglia sia senza niuna discordia unitissima. Non esser unita la famiglia circa le cose (...) che giovano, nuoce sopra modo molto.\", ivi).\nIl termine iciarco, nato coll'Alberti e strettamente legato alla sua visione \"paternalistica\" del governo dello Stato, non ebbe comunque alcun seguito e non risulta che sia mai pi\u00f9 stato impiegato nel lessico politico.\nBibliografia.\nRoberto Rossellini gli ha dedicato un film- documentario per la TV nel 1973, intitolato \"L'et\u00e0 di Cosimo dei Medici\" (88')."}
{"id": "52370", "revid": "767487", "url": "https://it.wikipedia.org/wiki?curid=52370", "title": "Monty Python - Il senso della vita", "text": "Monty Python - Il senso della vita (\"Monty Python's The Meaning of Life\") \u00e8 un film del 1983 diretto da Terry Jones.\nSi tratta di una commedia cinematografica ad episodi interpretata dal gruppo comico britannico dei Monty Python.\nIl film consiste in una serie di sketch comici sui diversi stadi della vita, nello stile degli sketch della serie televisiva \"Monty Python's Flying Circus\".\nIl film si aggiudic\u00f2 il Grand Prix Speciale della Giuria al 36\u00ba Festival di Cannes.\nTrama.\nIl film \u00e8 preceduto dal cortometraggio \"The Crimson Permanent Assurance\" diretto da Terry Gilliam. Un gruppo di vecchi impiegati della Crimson Permanent Assurance si ribella alla gestione dei nuovi giovani amministratori e assume il controllo della societ\u00e0. Gli impiegati, tramutatisi in pirati, salpano alla ricerca di centri finanziari da saccheggiare. La loro prima vittima \u00e8 la \"Very Big Corporation of America\" (La pi\u00f9 grande societ\u00e0 d'America), ma molte altre vengono raggiunte, devastate, depredate e abbandonate dai nuovi pirati. E questi potrebbero continuare, se le \"moderne teorie sulla geografia del mondo\" non si fossero dimostrate errate...\nIl film principale si struttura, grosso modo, in sette parti:\nProduzione.\nDopo il grande successo del loro film precedente \"Brian di Nazareth\" (1979), fu grande la richiesta da parte dei distributori di un ulteriore film del gruppo. I \"Python\" in realt\u00e0 non erano altrettanto volenterosi: ognuno di loro era impegnato in progetti individuali e non c'era una forte idea stimolante come era successo per \"Brian\". La molla che li spinse a imbarcarsi nel nuovo film fu la frase di uno dei loro agenti: \"Fate subito un altro film e non dovrete pi\u00f9 lavorare in vita vostra!\".\nI sei allora si riunirono ancora una volta per scrivere la sceneggiatura, scegliendo per il ritiro un'isola dei Caraibi.\nIl progetto originale.\nInizialmente il film doveva riguardare un gruppo di attori sceneggiatori comici (i Monty Python interpretati da s\u00e9 stessi) che venivano processati a causa del film che avevano realizzato. Durante il processo gli \"sketch\" comici di questo film nel film venivano presentati come prove e testimonianze contro il gruppo. Al termine del processo, a causa delle battute sessiste, razziste, blasfeme e di cattivo gusto contenute nel film, i comici venivano condannati a morte e a ciascuno veniva data la possibilit\u00e0 di scegliere come morire. Ognuno sceglieva un modo diverso, comico e assurdo, e il film si concludeva con la morte dei personaggi.\nL'idea per\u00f2 non forniva abbastanza spunti per gli sketch e i \"Python\" s'arenarono, arrivando quasi ad abbandonare il progetto. Fu Jones che propose allora l'idea di basare il film sulle sette fasi della vita umana, dalla nascita alla morte. Il gruppo fu subito stimolato da questo tema e la sceneggiatura pot\u00e9 essere stesa.\nDel primo progetto resta una traccia nel primo \"schetch\" della parte VII (\"La Morte\"), dove Graham Chapman sceglie di farsi uccidere facendosi inseguire da un gruppo di splendide ragazze a seno nudo, fino a precipitare da un'altissima rupe direttamente dentro la fossa. La scena acquista ulteriore significato sapendo che Chapman era dichiaratamente omosessuale.\nLa scelta delle scene.\nLo schema a sketch diede ampia libert\u00e0 per la strutturazione del film in ogni momento della produzione.\nAlcune scene vennero cestinate in fase di lettura perch\u00e9 giudicate poco divertenti dal gruppo, e una di queste era la scena del signor Creosoto, di cui Jones andava fiero. Fu Cleese pi\u00f9 tardi a ritirare il suo voto negativo, perch\u00e9 giudic\u00f2 interessante il personaggio del cameriere francese che poi avrebbe interpretato.\nUna scena, raffigurante Martin Lutero, fu addirittura girata prima di essere cestinata e doveva inserirsi subito dopo la canzone \"Every Sperm Is Sacred\" e il dialogo della coppia protestante. Lo stravolgimento pi\u00f9 grande per\u00f2 si ebbe con la scena di Terry Gilliam.\n\"The Crimson Permanent Assurance\".\nSecondo quanto pianificato inizialmente, Gilliam doveva realizzare lo spezzone della \"Crimson Permanent Assurance\" con la tecnica dell'animazione, come aveva sempre fatto. La scena, della durata di 6 minuti, sarebbe stata inserita all'interno del film durante la scena della riunione alla \"Very Big Corporation Of America\". Come sempre, Gilliam si mise al lavoro in sede separata.\nMentre gli altri cinque giravano il resto del film, Gilliam richiedeva stranamente sempre pi\u00f9 fondi, ben pi\u00f9 di quanto un'animazione richiedesse. Un giorno i \"Python\" andarono a trovarlo e scoprirono un intero set con attori in carne e ossa: Gilliam, che al tempo aveva gi\u00e0 alle spalle diversi film da regista, aveva cambiato completamente i piani.\nQuando poi il film venne montato, ci si accorse che la parte di Gilliam, che durava ora 16 minuti, era girata in modo cos\u00ec diverso (in stile kolossal, a differenza dello stile pi\u00f9 televisivo degli altri sketch) che stonava con il resto. Si decise cos\u00ec di estrarla del tutto e farne un cortometraggio che precedeva il film (mantenendo per\u00f2 una brillante \"invasione di campo\").\nRiprese.\nIl titolo provvisorio del film, utilizzato durante la maggior parte della lavorazione, era \"A Fish Film\".\nDurante i titoli iniziali, la pietra tombale ha impresso \"The Meaning of Liff\", presto corretto in \"The Meaning of Life\" da un fulmine divino. \"The Meaning of Liff\" \u00e8 il titolo del dizionario umoristico scritto da Douglas Adams e John Lloyd, scritto durante la preparazione del film.\nLa scena de \"Il miracolo della nascita\" \u00e8 stata ideata da Graham Chapman sulla base della sua esperienza come medico.\nNella canzone \"Every Sperm Is Sacred\" la bambina in primo piano canta in playback, a cantare in realt\u00e0 \u00e8 un'altra bambina del mucchio. I bambini non dicevano \"sperm\" ma una parola simile che permettesse il doppiaggio, in quanto i genitori delle giovani comparse volevano evitare che i loro figli dicessero la parola suddetta.\nLa scena della seconda guerra mondiale \u00e8 stata girata agli Elstree Studios di Borehamwood ed Elstree. Le esplosioni della scena hanno causato anche un ferito tra lo staff.\nLa battaglia tra gli zulu e gli inglesi \u00e8 stata girata a Glasgow, vicino a Camsie Fells. Molti dei guerrieri zulu erano in realt\u00e0 attori bianchi \"anneriti\" con vernice scura.\nInizialmente i presentatori della \"Met\u00e0 del film\" dovevano essere Sean Connery e Julie Andrews. Poi i Python hanno optato per Michael Palin vestito da donna.\nGli interni della villa dove si cerca il pesce nella \"Met\u00e0 del film\" sono in realt\u00e0 quelli della Battersea Power Station, centrale elettrica di epoca vittoriana in disuso celebre per la copertina di \"Animals\" dei Pink Floyd. Il mostro verde che appare durante questa scena \u00e8 lo stesso che appare nel film diretto da Gilliam \"I banditi del tempo\" (\"Time Bandits\") nella scena in cui il gigante schiaccia la casa.\nNella scena della Morte, il personaggio interpretato da Michael Palin dice: \u00abI didn't even eat the mousse!\u00bb (\u00abHey, io non ho mangiato la mousse!\u00bb). Questa frase fu improvvisata.\nLa scena finale del Paradiso, stando al commento audio nell'edizione in DVD, prevedeva il musical con cantanti e ballerine seminude ma a causa del loro disappunto, si opt\u00f2 perch\u00e9 indossassero dei seni di plastica, aggiungendo loro malgrado ulteriore comicit\u00e0.\nL'insoddisfazione finale.\nNonostante l'inaspettato premio ricevuto a Cannes i \"Python\" non furono completamente soddisfatti del film, che in fondo avevano realizzato senza un vero stimolo creativo. In particolare, Jones lament\u00f2 a posteriori che la lunga camminata del cameriere Gaston spezza quello che dovrebbe essere un crescendo del film, rendendone gran parte del finale noiosa. Meglio sarebbe stato spostare quella scena ai titoli di coda, mantenendo cos\u00ec la tensione fino all'accendersi delle luci di sala.\nColonna sonora.\nDiverse scene del film sono state incise su questo disco messo in commercio.\nDistribuzione.\nEdizione italiana.\nDi questo film esistono due edizioni italiane, con doppiatori completamente differenti. La prima \u00e8 stata realizzata nel 1983, la seconda nel 2004.\nNei titoli di coda originali del film non \u00e8 specificato chi d\u00e0 la voce a chi, anche perch\u00e9, ad esclusione di Eric Idle (doppiato da Tonino Accolla) e di Terry Jones (doppiato da Sergio Fiorentini), gli altri non hanno un doppiatore fisso:"}
{"id": "52371", "revid": "2225", "url": "https://it.wikipedia.org/wiki?curid=52371", "title": "Leone Battista Alberti", "text": ""}
{"id": "52380", "revid": "765341", "url": "https://it.wikipedia.org/wiki?curid=52380", "title": "Cratoneurion", "text": "Il Cratoneurion, o habitat delle sorgenti petrificanti, o ancora sorgenti pietrificanti con formazione di tufi \u00e8 un particolare ambiente che si forma in luoghi in cui \u00e8 presente costantemente acqua corrente dove si hanno fenomeni di travertinizzazione. \nCaratteristiche.\nIl nome \u00e8 dovuto al \"Cratoneuron commutatum\", una particolare specie di muschio che ha un ruolo importante nella formazione di questo \"habitat\". L'acqua, arricchitasi di bicarbonato di calcio nel sottosuolo, forma il travertino in due modi: per precipitazione di carbonato di calcio e per l'azione del Cratoneuron. Quest'ultimo sottrae CO2 dal bicarbonato disciolto nell'acqua per la sintesi clorofilliana, liberando cos\u00ec il carbonato di calcio alla base della pianticella. Oltre al processo chimico, il muschio contribuisce alla formazione della roccia anche fisicamente perch\u00e9 trattiene l'acqua dando ad essa il tempo di depositare il carbonato.\nOrigine.\nL'aspetto ricco di cavit\u00e0 del travertino \u00e8 dovuto soprattutto a questo meccanismo di formazione, poich\u00e9 la deposizione avviene tutt'attorno alla pianta. Questo fenomeno diminuisce allontanandosi dalla sorgente, di pari passo con la precipitazione del calcare, annullandosi completamente alla distanza di qualche centinaio di metri.\nIl meccanismo di formazione di questo \"habitat\" \u00e8 stato compreso soltanto pochi anni fa, in precedenza si pensava che la presenza del muschio fosse dovuta solamente alle sue caratteristiche calcicole; le piante calcicole sono quelle che prediligono ambienti basici con pH superiori a 7, caratteristica che si ritrova nei suoli ricchi di calcio."}
{"id": "52383", "revid": "76963", "url": "https://it.wikipedia.org/wiki?curid=52383", "title": "Jean-Claude Izzo", "text": "Biografia.\nIzzo nacque a Marsiglia, nel dipartimento delle Bocche del Rodano, il 20 giugno del 1945, figlio di Gennaro Izzo, un immigrato italiano originario di Castel San Giorgio (in provincia di Salerno), e di Isabelle, una casalinga francese, figlia a sua volta di immigrati spagnoli. Frequent\u00f2 una scuola professionale e nel 1963 inizi\u00f2 a lavorare come commesso in una libreria e a militare nel movimento cattolico Pax Christi. Nel 1964 part\u00ec militare e venne destinato a Gibuti. Durante la leva pubblic\u00f2 alcuni articoli su un giornale dell'esercito; ma nel complesso fu per lui un periodo decisamente brutto: venne infatti condannato a un mese di carcere militare e perse 15 chili. Nel 1966, rientrato a Marsiglia, riprese la sua militanza in Pax Christi e si iscrisse al Partito Socialista Unificato (PSU), nelle cui liste fu candidato alle elezioni legislative nel collegio di Marsiglia (giugno 1968). \nNell'agosto dello stesso anno ader\u00ec al Partito Comunista Francese (PCF). Nel 1969 si spos\u00f2 con Marie H\u00e9l\u00e8ne Bastianetti, conosciuta tre anni prima, e inizi\u00f2 a collaborare con \"La Marseillaise Dimanche\", rivista del quotidiano comunista della regione. Nel 1970 insieme alla moglie lasci\u00f2 Marsiglia per stabilirsi in un piccolo paese a una cinquantina di chilometri di distanza.\nQui inizi\u00f2 a lavorare come bibliotecario, pur continuando la sua collaborazione con \"La Marseillaise Dimanche\", e a questo periodo risale anche la pubblicazione della prima raccolta di poesie \"Po\u00e8mes \u00e0 haute voix\". Nell'anno successivo scrisse un testo teatrale, poi messo in scena da C\u00e9sar Gattegno e la Compagnie du Rocher. Nel 1972, oltre ad essere assunto come giornalista da \"La Marseillaise\", pubblic\u00f2 la sua seconda raccolta di poesie e divent\u00f2 padre.\nNel 1974 divenne caporedattore e pubblic\u00f2 una nuova raccolta di poesie, \"Etat de veille\". I suoi libri si fecero pi\u00f9 frequenti: \"Braises, brasiers, br\u00fblures\", un'altra raccolta di poesie, venne pubblicata nel 1975; lo stesso anno vide la luce anche \"Paysage de femme\" e, l'anno successivo, \"Le r\u00e9el au plus vif\". Nel 1978 pubblic\u00f2 \"Clovis Hugues, un rouge du midi\". Ma il 1978 fu soprattutto l'anno della rottura con il PCF e della separazione dalla moglie. All'inizio del 1979 lasci\u00f2 anche \"La Marseillaise\" e per un certo periodo visse di piccoli lavori.\nNel 1980 inizi\u00f2 a lavorare per il giornale \"La Vie Mutualiste\" di cui sar\u00e0 redattore dal settembre 1982 all'aprile 1985 per diventare poi caporedattore quando il giornale cambi\u00f2 il proprio nome in \"Viva\". Si tratta comunque, nonostante la stasi nella produzione libraria, di un periodo di grande attivit\u00e0; divent\u00f2 infatti animatore di una radio e partecip\u00f2 alla fondazione di una rivista di poesie. All'inizio del 1987 si trasfer\u00ec a Parigi, e a fine luglio lasci\u00f2 \"Viva\". Anche gli anni successivi furono anni di multiformi attivit\u00e0: collaborazione con numerosi giornali e riviste, organizzazione di grandi eventi letterari, scrittura di sceneggiature cinematografiche e di testi di canzoni.\nTrilogia marsigliese.\nNel 1993 pubblic\u00f2 sulla rivista \"Gulliver\" un racconto che costituir\u00e0 la base del suo primo romanzo \"Casino totale\" (\"Total Kh\u00e9ops\") il quale, su insistenza di Michel Le Bris e Patrick Raynal, venne pubblicato nel 1995 nella S\u00e9rie Noire di Gallimard. Il libro si rivel\u00f2 presto un grande successo vincendo numerosi premi. \u00c8 l'inizio della \"trilogia marsigliese\", con protagonista e voce narrante Fabio Montale. Fabio Montale \u00e8 il personaggio che meglio caratterizza lo stile di Izzo, e che interpreta perfettamente il \"noir mediterraneo\", stile che proprio il suo autore ha creato. Inizia la trilogia come poliziotto, la finisce da uomo che vive e gode la sua citt\u00e0 di un amore viscerale e critico, ma guarda al mondo con una lucidit\u00e0 totale.\nL'anno successivo, pubblic\u00f2 \"Chourmo. Il cuore di Marsiglia\" (\"Chourmo\"), il secondo episodio della trilogia, e lasci\u00f2 Parigi per Saint-Malo con la sua nuova compagna Laurence Rio. Furono questi anni di intensa produzione letteraria. Nel 1997 infatti, oltre alla raccolta di poesie \"Loin de tous rivages\" e a numerosi racconti in varie antologie, pubblic\u00f2 anche il romanzo \"Marinai perduti\" (\"Les Marins Perdus\") e torn\u00f2 a vivere definitivamente in Provenza andando ad abitare a Ceyreste. Nel 1998 pubblic\u00f2 \"Solea\" (\"Sol\u00e9a\"), l'ultimo capitolo della trilogia, nonostante le insistenze dell'editore che avrebbe voluto allungare la serie.\nInizi\u00f2 inoltre la stesura de \"Il sole dei morenti\" (\"Le soleil des mourants\"). In maggio termin\u00f2 anche il suo rapporto con Laurence Rio. Pochi mesi dopo conobbe la fotografa Catherine Bouretz che spos\u00f2 nel febbraio 1999. Fu lei a illustrare la raccolta di poesie \"L'Aride des jours\". I segni della malattia (un cancro al polmone) si fanno sempre pi\u00f9 forti; nonostante questo, Izzo non solo port\u00f2 a termine \"Il sole dei morenti\" (pubblicato in settembre) ma partecip\u00f2 a numerosi avvenimenti letterari. Neppure la morte \u2013 il 26 gennaio 2000 \u2013 ha interrotto il successo dei suoi straordinari romanzi che, anzi, continuano a trovare sempre nuovi estimatori."}
{"id": "52385", "revid": "297059", "url": "https://it.wikipedia.org/wiki?curid=52385", "title": "Almagesto", "text": "L'Almagesto \u00e8 l'importante opera astronomica scritta intorno al 150 d.C. da Claudio Tolomeo che per pi\u00f9 di mille anni costitu\u00ec la base delle conoscenze astronomiche in Europa e nel mondo islamico.\nIl titolo originale greco era Mathematik\u00e9 s\u00fdntaxis (\u039c\u03b1\u03d1\u03b7\u03bc\u03b1\u03c4\u03b9\u03ba\u1f74 \u03c3\u03cd\u03bd\u03c4\u03b1\u03be\u03b9\u03c2, ossia \"Trattato matematico\") o \"Meg\u00e1le s\u00fdntaxis\" (\"Grande trattato\"); il nome attuale deriva dall'arabo \"al-Magis\u1e6d\u012b\", a sua volta adattamento della parola greca , \"Meg\u00edste\" (che significa \"grandissima\"), con cui era generalmente indicata l'opera.\nContenuto.\nDopo un'introduzione di carattere filosofico, in cui, polemizzando contro teorie diverse, si argomenta a favore dell'immobilit\u00e0 della Terra, il nucleo centrale del trattato \u00e8 costituito dalla descrizione matematica del moto del Sole, della Luna e dei cinque pianeti allora conosciuti. Per il moto di ciascun astro \u00e8 sviluppata una particolare teoria, in grado di descrivere e prevedere con notevole precisione i moti osservabili. Per ottenere questo risultato Tolomeo combina l'ingrediente essenziale, costituito dalla considerazione di moti circolari uniformi, con tre possibili varianti (usate o meno in modo diverso per ciascun astro):\nTolomeo \u00e8 interessato solo alle velocit\u00e0 angolari degli astri e non alle variazioni (all'epoca difficilmente misurabili) delle loro distanze dall'osservatore. Egli non compie quindi alcun tentativo di spiegare le variazioni di luminosit\u00e0 dei pianeti.\nIl trattato sviluppa anche argomenti di geometria e di trigonometria preliminari alla trattazione astronomica vera e propria. In particolare si spiega come costruire una tavola delle corde (cio\u00e8 della funzione trigonometrica allora usata).\nUna sezione \u00e8 dedicata ad un catalogo delle stelle fisse, che sono classificate in base alla loro luminosit\u00e0. Si ritiene che il catalogo stellare sia basato su un precedente catalogo compilato da Ipparco.\nL'Almagesto cita spesso osservazioni e idee teoriche di scienziati pi\u00f9 antichi, costituendo un'importante fonte (anche se tutt'altro che esauriente) sulla astronomia ellenistica che era stata sviluppata secoli prima, della quale non ci sono rimaste opere.\nCommenti antichi.\nCommentari dell'Almagesto furono scritti da Teone di Alessandria (ancora esistente), Pappo di Alessandria (del quale abbiamo frammenti), e da Ammonio di Ermia (andato perduto).\nTraduzioni e diffusione.\nLe prime traduzioni in arabo furono fatte nel IX secolo, una delle quali fu patrocinata dal califfo al-Ma\u02bem\u016bn. A quei tempi, in Europa l'opera di Tolomeo non era conosciuta. L'Europa occidentale riscopr\u00ec Tolomeo soprattutto attraverso le traduzioni arabe. Una traduzione dell'Almagesto basata direttamente sul testo greco fu eseguita in Sicilia intorno al 1160.\nLe traduzioni in latino non portarono a una rapida comprensione della teoria tolemaica da parte della cultura europea, che era impreparata allo studio di un testo astronomico cos\u00ec complesso. L'assimilazione dell'astronomia tolemaica richiese alcuni secoli: due tappe importanti di questo lento processo furono la pubblicazione della \"Theorica planetarum\" di Campano da Novara, pubblicata intorno al 1262, e la costruzione di un modello meccanico del sistema tolemaico da parte di Giovanni Dondi nel secolo successivo. \nNel XV secolo si diffuse in Europa occidentale l'abitudine di tradurre le opere scientifiche greche direttamente dal testo originale, evitando l'intermediazione araba. Johann M\u00fcller, meglio noto come Regiomontano (o Johannes Regiomontanus), fece una versione latina ridotta dell'Almagesto, sotto esortazione del cardinale Giovanni Bessarione. Nello stesso periodo, una traduzione completa dal testo greco fu fatta da Giorgio da Trebisonda (Trapezunzio). Egli incluse un commentario che era lungo quanto l'originale. Il lavoro di traduzione, fatto sotto il patronato di Papa Niccol\u00f2 V aveva l'intento di soppiantare le vecchie traduzioni. I nuovi manoscritti erano un buon miglioramento, mentre il commentario fu al centro di accese critiche di infedelt\u00e0 all'originale. Il Papa rifiut\u00f2 la dedica della traduzione, e il lavoro di Regiomontano ebbe il sopravvento per il secolo successivo e oltre."}
{"id": "52386", "revid": "1776051", "url": "https://it.wikipedia.org/wiki?curid=52386", "title": "Quarto (nome)", "text": ". \nOrigine e diffusione.\nIl nome deriva dal latino \"Quartus\", che significa semplicemente \"quarto\"; tradizionalmente, era assegnato al quarto figlio nato (secondo un'usanza riflessa anche da altri nomi, come Primo, Secondo, Terzo, Quinto, Sesto, Settimo, Ottavio, Nono e Decimo. \nAd oggi, risulta maggiormente diffuso nell'Italia centro-settentrionale, e pu\u00f2 in parte avere anche motivazioni ideologiche simili a quelle del nome Quartiero (richiamando cio\u00e8 il quartiere genovese di Quarto, da cui Garibaldi salpo con i mille). Un personaggio con questo nome \u00e8 inoltre citato da san Paolo nella sua lettera ai Romani ().\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "52389", "revid": "742538", "url": "https://it.wikipedia.org/wiki?curid=52389", "title": "Quieto (nome)", "text": ". \nOrigine e diffusione.\nRiprende l'aggettivo italiano \"quieto\", ossia \"calmo\", \"immobile\", \"tranquillo\", \"silenzioso\", lo stesso significato dei nomi Placido, Galeno e Stellan; etimologicamente, risale al latino \"qui\u0113tus\", da \"qu\u012des\", \"riposo\".\nOnomastico.\nL'onomastico si festeggia il 28 novembre, in memoria di santa Quieta, martire a Digione con il marito Ilario"}
{"id": "52390", "revid": "47767", "url": "https://it.wikipedia.org/wiki?curid=52390", "title": "Quintilia", "text": ""}
{"id": "52394", "revid": "254059", "url": "https://it.wikipedia.org/wiki?curid=52394", "title": "Papa Benedetto VII", "text": "Biografia.\nOrigini e carriera ecclesiastica.\nNulla si conosce della sua vita, se non che fosse nato a Roma, appartenesse all'aristocrazia cittadina, fosse figlio di un tal Davide o Adeodato e, prima dell'elezione al Soglio, fosse vescovo di Sutri.\nL'elezione al Soglio.\nNel giugno 974 Papa Benedetto VI fu catturato e imprigionato dalla fazione comandata dalla famiglia Crescenzi. Fu eletto Francone di Ferruccio, che assunse il nome di Bonifacio VII. Il rappresentante imperiale, per\u00f2, non riconobbe l'elezione (regnava Ottone II di Sassonia). Bonifacio VII fugg\u00ec in Italia meridionale prima, e a Costantinopoli poi.\nSi procedette quindi ad una nuova elezione, che port\u00f2 ad una soluzione condivisa da tutti: fu eletto, nel mese di ottobre, Benedetto, vescovo di Sutri, stimato sia dalla fazione imperiale sia dalle famiglie romane, compresi gli stessi Crescenzi. Costoro, da parte loro, permisero a Benedetto di governare tranquillamente per i successivi nove anni la Sede Apostolica.\nBonifacio VII, seppur scomunicato, non si arrese e nel 980, mentre Benedetto era assente per raggiungere l'imperatore e celebrare il Natale con lui a Ravenna, torn\u00f2 da Costantinopoli e tent\u00f2 senza successo di riprendersi il papato, ma Benedetto ottenne l'intervento di Ottone II che cacci\u00f2, di nuovo, l'usurpatore.\nIl pontificato.\nGoverno della Chiesa.\nLa riforma di Cluny a Roma.\nIl pontificato di Benedetto, uomo pio, caritatevole, e dedito al culto divino, si concentr\u00f2 principalmente sul governo della Chiesa e della disciplina spirituale. La prima cosa che fece fu un sinodo per dichiarare invalida, e quindi nulla, l'elezione di Francone e per scomunicarlo (974), rinnovando quindi lo sdegno e l'orrore che Francone suscit\u00f2 con l'omicidio di Benedetto VI. Principale attivit\u00e0 del pontificato di Benedetto VII fu la promozione del monachesimo e della riforma ecclesiastica in generale, in ci\u00f2 supportato dal suo protettore, l'imperatore Ottone II: ne sono testimonianza gli interventi nel Lazio a favore del monastero di Subiaco, al monastero di San Benedetto e la consacrazione della Chiesa di Santa Scolastica. Nella citt\u00e0 di Roma, invece, il papa si preoccup\u00f2 di restaurare il convento di San Bonifacio e Sant'Alessio sull'Aventino, luogo ove si era ritirato il capofamiglia dei Crescenzi, Crescenzio figlio di Teodora. Nel marzo 981 un sinodo, da lui convocato in San Pietro, proib\u00ec la simonia.\nL'attivit\u00e0 missionaria.\nLegato all'imperatore Ottone, il pio Benedetto favor\u00ec principalmente la Chiesa tedesca, punto di slancio per la conversione degli slavi e dei popoli confinanti ad est dell'Impero. Fond\u00f2, a tal proposito, l'arcidiocesi di Praga, sede primaziale della Boemia e della Moravia; concesse numerosi privilegi ai vescovi tedeschi, in special modo all'arcivescovo di Magonza Wilgiso, che si vide concessa la primazia sull'episcopato franco e tedesco.\nLa presunta parentela con i conti di Tuscolo.\nCome gi\u00e0 detto, Benedetto apparteneva all'aristocrazia romana, e secondo alcune cronache era parente di Alberico II dei conti di Tuscolo. Tuttavia la notizia, secondo i genealogisti, \u00e8 alquanto incerta nel ritenere Benedetto nipote di Alberico, in quanto figlio di David:\nTuttavia, se si considera tale Davide fratello di Alberico II di Spoleto, ne consegue che Benedetto fosse cugino di Papa Giovanni XII e, forse, pronipote dei papi Adriano III e Sergio III (ritenuti, da taluni storici, fratelli di Teofilatto I, suo bisnonno materno). Teofilatto I, Sergio III e Agapito-Adriano III erano, forse, figli di un Benedetto discendente di tal Alberico \"comes tusculanus\", fratello di Papa Adriano I. Il cugino Giovanni XII era, a sua volta, cugino di secondo grado di Giovanni XIII; invece Papa Giovanni XI (cugino di primo grado di Giovanni XIII e di secondo grado di Giovanni XII), che fosse figlio di Alberico I o di Sergio III, era suo zio. Benedetto VII era perci\u00f2, per diverse vie, imparentato a molti Papi e la sua famiglia ne avrebbe dato ancora altri."}
{"id": "52395", "revid": "547992", "url": "https://it.wikipedia.org/wiki?curid=52395", "title": "Papa Giovanni XIV", "text": "Biografia.\nOrigini e carriera ecclesiastica.\nPietro Canepanova nacque a Pavia, e prima della sua elevazione al soglio pontificio fu il trentacinquesimo vescovo della sua citt\u00e0 natale dal 971 e arcicancelliere imperiale di Ottone II. Favorito dagli Ottoni, in special modo dalla moglie di Ottone II, l'imperatrice bizantina Teofano, il futuro Giovanni XIV percorse una rapida carriera ecclesiastica che lo vide, oltre a diventare vescovo di Pavia, anche un esponente della corte imperiale tedesca, presso la quale soggiorn\u00f2 nel giugno del 980.\nVescovo di Pavia.\nDell'episcopato pavese di Pietro, durato dal 971 al 983, non si conosce molto, se non che ottenne numerosi privilegi per la sua sede e che cerc\u00f2 di occuparsi di alcuni monasteri della diocesi, ma posti sotto le dirette dipendenze del papato, scontrandosi con quest'ultimo. Per il resto, a causa dei suoi continui spostamenti, Pietro non ebbe probabilmente il tempo di dedicarsi ad una vera e propria attivit\u00e0 pastorale.\nIl pontificato.\nElezione e cambio del nome.\nDopo che la dinastia ottoniana restaur\u00f2 una salda autorit\u00e0 imperiale, le elezioni pontificie risultavano il frutto della volont\u00e0 dell'imperatore di porre sul soglio petrino un suo candidato. Dopo la morte di Benedetto VII (novembre 983), Ottone II pens\u00f2 a Maiolo, abate di Cluny, uomo rinomato per la sua santit\u00e0; ma dal momento che quest'ultimo rifiut\u00f2 una cos\u00ec elevata dignit\u00e0 spirituale, l'imperatore tedesco fece ricadere la sua scelta sul suo arcicancelliere, al momento della nomina cardinale diacono. Presumibilmente, la nomina avvenne in novembre, ma i primi atti del suo pontificato si registrano a partire dal mese successivo.\nDal momento che il suo nome originale era Pietro, decise di cambiarlo in segno d'umilt\u00e0 per evitare di essere collegato a san Pietro stesso. Dopo Giovanni II (Mercurio), Giovanni III (Catalino) e Giovanni XII (Ottaviano), egli fu il quarto dei pontefici a cambiare nome.\nNomina di cardinali.\nDurante il suo pontificato papa Giovanni XIV nomin\u00f2 un solo cardinale: Giovanni, nominato cardinale vescovo di Sabina.\nLa morte di Ottone II e la caduta.\nOttone II, per\u00f2, mor\u00ec pochissimo tempo dopo l'elezione del pontefice, il 7 dicembre, mentre si trovava ancora a Roma, alla giovanissima et\u00e0 di 28 anni, dopo essersi comunicato dal pontefice stesso. La famiglia imperiale, con a capo la vedova Teofano quale reggente per il figlioletto di tre anni Ottone, decise di ritornare in Germania, dove doveva respingere la minaccia al trono rappresentata da Enrico duca di Baviera.\nIl ritorno di Bonifacio VII e la morte.\nRimasto senza la protezione dell'imperatore, Giovanni XIV nulla pot\u00e9 contro le famiglie pi\u00f9 potenti di Roma, che non avevano rapporti di alleanza con questo rappresentante dell'imperatore. Pertanto i Crescenzi, guidati da Giovanni Crescenzi II detto \"Nomentano\", esponente di spicco della fazione filo-bizantina in Roma, fecero tornare Francone di Ferruccio (cio\u00e8 l'Antipapa Bonifacio VII) da Costantinopoli con il sostegno dell'imperatore bizantino, Basilio II Bulgaroctono, ostile all'Impero Germanico per via della sua politica espansionistica nel Meridione.\nPertanto Bonifacio VII, rientrato a Roma nella primavera del 984, fu reintegrato come pontefice dai suoi sostenitori e nell'aprile, in un sinodo indetto dall'antipapa, Giovanni fu deposto e imprigionato a Castel Sant'Angelo dove mor\u00ec quattro mesi dopo, per fame o per avvelenamento, esattamente il 20 agosto.\nL'oltraggio al cadavere e la sepoltura.\nIl Liber Pontificalis ci riporta anche del trattamento inumano riservato al papa deposto dopo la sua morte:\nFu sepolto, poi, in San Pietro, probabilmente dopo l'interregno dell'antipapa Bonifacio VII.\nPapa Giovanni XIV bis.\nNel corso dei secoli, si \u00e8 sostenuto che tra l'elezione di Giovanni XIV e quella di Giovanni XV ci fosse stato un cardinale diacono di nome Giovanni che si sarebbe fatto incoronare pontefice in contrapposizione all'antipapa Bonifacio VII. Frutto di un errore del \"Liber Pontificalis\" e degli storici Mariano Scoto e Goffredo da Viterbo, Giovanni XIV bis \u00e8 oggi escluso dalla lista dei pontefici dell'Annuario pontificio."}
{"id": "52396", "revid": "729019", "url": "https://it.wikipedia.org/wiki?curid=52396", "title": "Guardia pretoriana", "text": "La Guardia pretoriana () era un reparto militare dell'Impero romano che svolgeva compiti di guardia del corpo dell'imperatore.\nDa non confondersi con i pi\u00f9 generici \"pretoriani\", termine con il quale si indicano anche altre piccole unit\u00e0 di scorta alle varie autorit\u00e0, tale unit\u00e0 militare costitu\u00ec il corpo militare a disposizione degli imperatori romani decretandone molto spesso le fortune. Protagonista fin dal principato di Augusto, la Guardia venne utilizzata per i compiti pi\u00f9 disparati dalla guardia al corpo dell'imperatore, ai servizi segreti, ai compiti amministrativi e di polizia fino anche all'aiuto dei \"vigiles\" nello spegnere gli incendi.\nIl corpo era all'origine costituito da soldati scelti provenienti dalle legioni, ma fino a Vespasiano dimostrarono che la vita in citt\u00e0 li indeboliva nella disciplina. La Guardia fu un mezzo per affermare nuovi imperatori o mantenere i vecchi al potere. La storia dei pretoriani quindi segue, quando non ne \u00e8 l'artefice, la storia romana imperiale in tutti i suoi risvolti.\nStoria.\nL'origine del corpo \u00e8 da ricercarsi nel III secolo a.C. quando vengono per la prima volta nominati gruppi di militari in seno alle legioni con il compito di proteggere pretori, consoli e generali. Sembra, per\u00f2, che un primo esempio di guardia armata a protezione del regnante sia da ricercarsi alle origini di Roma stessa durante l'et\u00e0 regia, al tempo di Tarquinio il Superbo, secondo quanto Tito Livio ci racconta.\nTracce letterarie citano l'uso anche di schiavi e gladiatori armati (\"socii\", alleati), ma nel corso degli anni sembra affermarsi l'uso, per questi scopi, delle prime coorti delle legioni, che proprio per questo motivo contavano pi\u00f9 uomini delle coorti normali. Non si trattava comunque di un corpo ufficialmente costituito durante la Repubblica. Giulio Cesare addirittura consider\u00f2 l'intera Legio X come la sua fidata, la stessa che poi fu ereditata molti anni pi\u00f9 tardi da Marco Antonio e Ottaviano e successivamente convertita proprio nella Guardia.\nLa Guardia pretoriana fu inizialmente organizzata da Augusto in una data imprecisata tra il 29 e il 20 a.C. e definitivamente fondata da Tiberio.\nFurono create nove coorti (non dieci, perch\u00e9 avrebbero significato una legione intera, prassi contro la legge e il costume che non prevedeva lo stanziamento di armati in citt\u00e0 e in Italia) che per motivi di sicurezza erano stanziate tre a Roma e le rimanenti sei in altre citt\u00e0 della penisola, fino a quando Tiberio (con il pretesto di liberare l'Italia dal peso delle guarnigioni militari e d'introdurre tra le guardie una disciplina pi\u00f9 rigorosa) le radun\u00f2 tutte in modo permanente presso i \"Castra Praetoria\". Queste coorti erano agli ordini del prefetto del pretorio, membro del ceto equestre con il titolo di \"praefectus praetorio\". Inizialmente la carica era collegiale, poi fu affidata anche ad un solo prefetto. La carica divenne gi\u00e0 in et\u00e0 Giulio-Claudia l'apice della carriera equestre (all'inizio detenuto dalla prefettura d'Egitto) ed ebbe spesso un ruolo di primo piano nelle vicende dell'Impero, a causa dello strettissimo contatto con l'imperatore.\nOgni coorte era capeggiata da un tribuno militare e fino a sei centurioni, tra cui il \"trecenarius\", forse il primo dei sei, il cui nome \u00e8 oggetto di dibattito. Secondo alcuni deriverebbe dal fatto che egli avrebbe comandato i 300 \"speculatores\", ritenuto il servizio informativo del principe e del \"princeps castrorum\", mentre per altri dalla gratifica del congedo pari a 300.000 sesterzi, e per altri ancora, per la paga pari a 300 volte quella di un normale legionario.\nSotto il principato di Tiberio, quando era prefetto del pretorio Seiano (20-23), i pretoriani presenti a Roma furono riuniti in un unico grande accampamento costruito appositamente sul Viminale, alla periferia della citt\u00e0, noto con il nome \"Castra Praetoria\", per questa ragione i pretoriani assunsero come proprio simbolo lo scorpione che era il segno zodiacale di Tiberio.\nI pretoriani intervennero per eleggere e deporre imperatori per la prima volta nel 41 con l'uccisione di Caligola e l'acclamazione di Claudio da parte delle truppe. Il 15 gennaio del 69, insieme ad altri reparti dell'esercito, uccisero Galba ed acclamarono imperatore Otone.\nIn seguito, per un lungo periodo che va da Vespasiano, a Marco Aurelio i pretoriani non si intromisero nella gestione dell'impero, ma questo periodo di pace fin\u00ec quando sal\u00ec al trono Commodo: i pretoriani, dopo avergli salvato la vita e averlo sostenuto nei primi anni di governo, furono coinvolti nella sua uccisione. Dopo l'eliminazione del suo successore Pertinace, la porpora imperiale fu addirittura messa all'asta e l'impero fu \"venduto\" a Didio Giuliano nel 193, che aveva promesso donativi maggiori del suo oppositore, Flavio Sulpiciano. All'avvicinarsi a Roma di Settimio Severo, proclamato imperatore dalle legioni, i pretoriani abbandonarono tuttavia il loro protetto e obbligarono il senato a dichiararlo decaduto.\nIl nuovo imperatore, dichiaratosi vendicatore di Pertinace, fece sfilare i pretoriani disarmati fuori le mura di Roma e li sostitu\u00ec con truppe di origini asiatiche, africane e in particolare danubiane. Dopo l'uccisione di Caracalla (217) chi ne prese il posto fu il prefetto del pretorio Macrino. Anche Eliogabalo, fu ucciso dai pretoriani che proclamarono Alessandro Severo come imperatore il 22 marzo del 222. Dopo un periodo di anarchia militare in cui gli imperatori venivano proclamati dalle legioni, nel 238 in accordo con il Senato i pretoriani elessero Gordiano III imperatore, inizialmente sotto la tutela della madre e del prefetto del pretorio Timesiteo. Morto Timesiteo, il nuovo prefetto Filippo l'Arabo nel marzo del 244 uccise Gordiano nella marcia verso Ctesifonte, con l'appoggio dei soldati esausti della lunga campagna militare. Nel 249 dopo la sconfitta di Filippo contro Decio i pretoriani eliminarono il figlio del vecchio imperatore, Severo Filippo, che era stato precedentemente nominato cesare. Si racconta che durante il regno di Gallieno per difendere Roma da un pericolo il Senato si avvalse della Guardia pretoriana, ma l'imperatore invece di dargliene merito proib\u00ec quindi ai senatori di comandare corpi militari: il racconto \u00e8 probabilmente frutto dell'ostilit\u00e0 senatoria contro Gallieno.\nNel giugno del 276 il prefetto del pretorio Floriano, alla notizia della morte dell'imperatore Marco Claudio Tacito, di cui era fratellastro, si autoproclam\u00f2 Augusto, ma solo due mesi pi\u00f9 tardi venne ucciso dai suoi stessi soldati per acclamare imperatore Marco Aurelio Probo. Nel 312 i pretoriani, fedeli a Massenzio, combatterono nella Battaglia di Ponte Milvio; di conseguenza il vincitore Costantino I, dopo l'ingresso trionfale a Roma, sciolse definitivamente la Guardia e fece smantellare \"l'accampamento del Viminale\" (in realt\u00e0 il Castro Pretorio si trovava a discreta distanza a nord-est del Viminale, fuori da pomerio serviano, in zona pianeggiante, e fu incluso da Aureliano nella nuova cinta muraria della citt\u00e0).\nIl posto dei pretoriani fu assunto dalle schole palatine, le quali ebbero lunga vita poi a Bisanzio ormai legate alla persona dell'imperatore e destinate a seguirlo nei suoi spostamenti, e non pi\u00f9 alla Capitale.\nCaratteristiche.\nConsistenza numerica.\nGli studiosi non sono concordi su quanti uomini contassero le coorti pretoriane, del resto \u00e8 certo che nel corso dei decenni i vari imperatori abbiano pi\u00f9 volte modificato gli effettivi in base alle esigenze di sicurezza e ancora di pi\u00f9 di cassa: secondo alcuni furono 1.000 fin dall'inizio, 500 soltanto per altri, con aumento a 1.000 sotto Settimio Severo. Fonti letterarie ed epigrafiche non aiutano a risolvere il problema ma l'archeologia pu\u00f2 fornirci qualche indizio: se un \"castra\" legionario, che ospitava 5.000 uomini, misurava in media tra i 18 e i 20 ha, si deve concludere che le dodici coorti di Roma, che riunite insieme occupavano solo 16,72 ha, non era probabile contassero ciascuna mille uomini per un totale di 12.000: si trattava quindi pi\u00f9 probabilmente di coorti \"quingenarie\" e non \"miliarie\".\nIl numero delle coorti vari\u00f2 nel corso del tempo. Le iniziali nove coorti augustee, passarono a dodici prima del 47, quindi a sedici nel corso del 69 ad opera di Vitellio che aument\u00f2 anche l'effettivo di ogni coorte a 1.000 uomini. Furono riportate ancora a nove da Vespasiano, che ritorn\u00f2 all'ordinamento augusteo. Il numero delle coorti aument\u00f2 nuovamente a dieci sotto Domiziano, e rimasero cos\u00ec fino quasi all'abolizione del corpo. Abbiamo testimonianza di dieci coorti pretoriane sotto Gordiano III (nel 243). Assumendo 500 uomini per ciascuna coorte, si pu\u00f2 dunque ricostruire un corpo di 4.500 uomini sotto Augusto, di 16.000 sotto Vitellio, di 5.000 con Domiziano e infine di 10.000 con Settimio Severo.\nReclutamento.\nIl corpo fu inizialmente arruolato tra i migliori legionari italici (meglio ancora, fino a Tiberio, provenienti dall'Etruria, il Lazio, l'Umbria, e le colonie pi\u00f9 antiche). Con Claudio i pretoriani provenivano in larga parte anche dalle regioni del nord Italia, Aemilia, Transpadana e Venetia et Histria. Nel II secolo ancora l'80% dei pretoriani era di origine italica, gli altri reclutati in ogni caso nelle province di pi\u00f9 antica romanizzazione, come Norico, Gallia Narbonese, Baetica. Considerato che da Adriano in poi il servizio nelle legioni era sempre pi\u00f9 appannaggio di provinciali e popoli di frontiera, la Guardia pretoriana pu\u00f2 essere considerata l'ultimo residuo dell'antico esercito romano tradizionale, come probabilmente la intese lo stesso Adriano, elevandola al vertice della struttura piramidale militare.\nCon il congedo in massa dei pretoriani italici e la successiva riforma di Settimio Severo gli italici furono sostituiti da provinciali cittadini romani, soprattutto danubiani, ma anche africani e asiatici.\nSecondo alcuni storici, questo cambiamento port\u00f2 a Roma persone di basso livello, come effettivamente ci riferisce Dione Cassio, contemporaneo agli eventi, il quale ci parla di uomini dalle lingue orribili e dal comportamento inurbano ammassati nella Capitale, e lamenta che ora la giovent\u00f9 italica deve dedicarsi al banditismo e alla carriera gladiatoria piuttosto che al servizio militare. Mentre altri autori moderni pensano invece che provenissero da famiglie di ceto elevato: il posto di pretoriano, per diversi motivi, era molto ambito e quindi i notabili facevano di tutto per farvi entrare i loro figli.\nDopo Caracalla (a causa della Constitutio Antoniniana, che concesse la cittadinanza romana a tutti gli abitanti dell'impero) la possibilit\u00e0 di servire nella Guardia pretoriana era ormai aperta a tutti.\nDurata del servizio.\nLa durata del servizio era la prima importante differenza rispetto alle legioni e agli altri corpi militari. I pretoriani restavano in servizio solo sedici anni, invece dei 20-25 anni dei legionari, e naturalmente questo ne faceva un corpo privilegiato e ambito. Il congedo avveniva ogni due anni il 7 gennaio.\nPaga.\nLa paga era la seconda differenza. Fissata da Augusto a 750 denari annui, alla fine del I secolo era arrivata a 1000 (con aumenti sotto Claudio e Domiziano), Nel III secolo era divenuta di 1500 denari sotto Settimio Severo e sotto Caracalla raggiunse i 2500.\nInoltre al normale stipendio vanno aggiunti i premi che diversi imperatori nel I e nel II secolo diedero a questo corpo per assicurarsene la fedelt\u00e0, con un uso che si generalizz\u00f2 nel III secolo. Inoltre non va scordata la liquidazione che era superiore a quella delle legioni.\nVita quotidiana.\nCome nelle legioni i pretoriani alloggiavano nell'accampamento dove si svolgevano le esercitazioni militari: la differenza stava nel fatto che i \"Castra Praetoria\" si trovavano non sul confine, esposti agli attacchi dei barbari, ma a Roma, il centro politico ed economico dell'Impero, dove i pretoriani potevano usufruire delle terme e dei giochi dell'anfiteatro.\nOltre all'ovvio servizio di protezione personale dell'imperatore e dei suoi protetti, la Guardia pretoriana era un corpo di soldati al totale servizio dell'imperatore e quindi impegnato in ogni cosa l'imperatore ritenesse utile per i suoi scopi. Testimonianze riportano pretoriani impegnati nel servizio di ordine ai giochi e nei teatri, nella riscossione delle tasse in aggiunta ai pubblicani, alla guardia delle statue che ritraggono gli imperatori, ma anche in compiti pi\u00f9 umili come lo spegnimento degli incendi a supporto di Coorti Urbane e vigiles.\n\"Castra Praetoria\".\nLa Caserma dei Pretoriani era costruita tra il Viminale e l'Esquilino, al di l\u00e0 delle Mura Serviane, ossia, come diremo noi, nell'immediata periferia. Il campo misurava 440\u00d7380 metri, cio\u00e8 16,72\u00a0ha e presentava verso ovest un'area per le esercitazioni o \"campus\". Le mura del \"castra\" alte sotto Tiberio 3-5 metri, furono danneggiate durante la guerra civile e ricostruite da Vespasiano. Quando Aureliano forn\u00ec di mura la citt\u00e0, l'accampamento dei pretoriani fu inglobato nel loro percorso.\nOggi vi sorge la Caserma \"Castro Pretorio\" sede del Raggruppamento Logistico Centrale dell'Esercito Italiano. Essa pu\u00f2 quindi vantarsi di essere, attualmente, la Caserma pi\u00f9 antica al mondo ancora presidiata da militari.\nArmamento.\nGli elementi per potere definire l'abbigliamento della Guardia pretoriana sono molto scarsi. Dalle tracce in nostro possesso si evince come il soldato pretoriano non avesse un equipaggiamento particolare.\nDurante il servizio (salvo sotto Traiano) il pretoriano era addetto a compiti civili, pertanto il suo abbigliamento doveva essere discreto. \u00c8 attestato l'uso di una normale tunica bianca (\"candida\") e di un \"sagum\" o di una \"paenula\" (grossi mantelli talvolta dotati anche di cappuccio) che bastavano per nascondere un'arma.\nL'elmo era usato poche volte per lo pi\u00f9 in caso di dimostrazioni o parate. Nelle raffigurazioni a noi pervenute l'elmo pretoriano \u00e8 per lo pi\u00f9 di tipo attico, un retaggio dalla tradizione bellica greca della antica Repubblica, oppure, nelle situazioni di guerra, un normale elmo, secondo le usanze del periodo, in dotazione anche ai legionari.\nLe speculazioni fatte in passato riguardo all'uso di \"scuta\" (scudi) ovali invece di rettangolari, o di \"lorica musculata\", alla luce delle pi\u00f9 recenti discussioni sembrano essere decadute. L'utilizzo dell'armamento citato era vario e, al momento, senza una particolare giustificazione. Esistono testimonianze di pretoriani con \"scuta\" rettangolari, ovali e rotondi, con elmi di molte fogge diverse e con ogni genere di armatura conosciuta anche tra i legionari.\nIn guerra, i pretoriani portavano un equipaggiamento simile a quello degli altri legionari, con il classico \"gladius\" (la spada), e molto spesso si distinguevano per l'utilizzo del simbolo dello scorpione, che poteva essere raffigurato sul proprio equipaggiamento o sulle insegne.\nLo storico latino Tacito scrive nelle Historiae riguardo all'anno dei quattro imperatori (69) che i soldati, dopo il discorso di Otone nel Campo Marzio corrono alle armi senza riguardo verso il regolamento e l'usanza che prescrivevano al pretoriano ed al legionario armamenti o distintivi differenti per distinguersi. Inoltre lo stesso storico scrive che nella Seconda battaglia di Bedriaco si distinsero per l'atto eroico due pretoriani che si infiltrarono nell'esercito nemico senza essere riconosciuti grazie al fatto che avevano preso gli scudi da un mucchio di cadaveri e quindi non usavano il proprio, ben riconoscibile fra gli altri."}
{"id": "52397", "revid": "1516566", "url": "https://it.wikipedia.org/wiki?curid=52397", "title": "Battaglia della foresta di Teutoburgo", "text": "La battaglia della foresta di Teutoburgo, chiamata clades Variana (\"la disfatta di Varo\") dagli storici romani, si svolse nell'anno 9 tra l'esercito romano guidato da Publio Quintilio Varo e una coalizione di trib\u00f9 germaniche comandate da Arminio, ufficiale delle truppe ausiliarie di Varo, ma segretamente anche capo dei Cherusci. La battaglia ebbe luogo nei pressi dell'odierna localit\u00e0 di Kalkriese, nella Bassa Sassonia, e si risolse in una delle pi\u00f9 gravi disfatte subite dai Romani: tre intere legioni (la XVII, la XVIII e la XIX) furono annientate, oltre a 6 coorti di fanteria e 3 ali di cavalleria ausiliaria.\nA seguito di tale battaglia, nell'esercito romano le legioni non ebbero pi\u00f9 le numerazioni XVII, XVIII e XIX.\nPer riscattare l'onore dell'esercito sconfitto, i Romani diedero inizio a una guerra durata sette anni.\nDopo la pesante sconfitta, i Romani si riorganizzarono per vendicare Varo e le legioni perse. La battaglia di Idistaviso \u00e8 considerata la rivincita dell'Impero romano contro i Germani, dopo la sconfitta subita da Varo. Nel 16, il legato imperiale Germanico riusc\u00ec a battere Arminio in due grandi battaglie: la prima nella piana di Idistaviso, la seconda di fronte al Vallo angrivariano, entrambe tra la riva destra del fiume Visurgi (attuale Weser), le colline circostanti, la grande foresta germanica e le paludi pi\u00f9 a nord.\nAl termine della campagna i romani rinunciarono a ogni ulteriore conquista nella Germania. Il Reno si consolid\u00f2 come definitivo confine nord-orientale dell'Impero per i successivi 400 anni.\nContesto storico.\nDopo che Tiberio, figlio adottivo dell'imperatore Augusto, aveva completato la conquista quasi ventennale della parte settentrionale della Germania (con le campagne del 4-5), e domato gli ultimi focolai di una rivolta dei Cherusci, i territori compresi tra i fiumi Reno ed Elba apparivano ai Romani come una vera e propria provincia.\nPoich\u00e9 a Roma si pensava che ormai fosse arrivato il momento di introdurre nella regione il diritto e le istituzioni romane, l'imperatore Augusto decise di affidare a un burocrate, pi\u00f9 che a un generale, il governo della nuova provincia: scelse dunque il governatore della Siria, Publio Quintilio Varo, ritenendo che un tale personaggio, certamente non noto per l'abilit\u00e0 bellica, potesse far cambiare le usanze secolari dei Germani, che non apprezzavano i modi rudi dei militari romani.\nIgnaro di queste indicazioni e rivolgendosi ai Germani come fossero dei sudditi arresisi alla volont\u00e0 romana, pi\u00f9 che dei provinciali in via di formazione e romanizzazione, Varo ignor\u00f2 il crescente rancore che covavano per l'invasore, problematica a cui invece avrebbe dovuto porre maggiore attenzione, tanto pi\u00f9 che di esempi del passato ve ne erano in abbondanza, dal drammatico epilogo della vicina conquista della Gallia di 50-60 anni prima, alla recentissima rivolta delle genti dalmato-pannoniche.\nPreludio alla battaglia: l'imboscata preparata da Arminio.\nI Germani aspettavano solo il momento opportuno per ribellarsi e scrollarsi di dosso il peso insopportabile dell'invasore romano; tale momento sembr\u00f2 arrivare agli inizi di settembre del 9 quando, al comando di tre legioni, alcuni reparti ausiliari e numerosi civili, Varo si era spinto in direzione nord-ovest, affidandosi alle indicazioni degli indigeni poich\u00e9 non conosceva la regione.\nEra il settembre dell'anno 9, e Varo, finita la stagione di guerra (che per i Romani incominciava a marzo e finiva a ottobre), gi\u00e0 si muoveva verso i campi invernali, che si trovavano a Haltern, sul fiume Lippe (sede amministrativa della nuova provincia di Germania), a Castra Vetera (l'attuale Xanten, lungo il Reno) e il terzo a Colonia (anch'esso sul Reno).\nIl percorso abituale sarebbe stato quello di scendere dal fiume Weser (presso l'attuale localit\u00e0 di Minden), attraversare il passo di Doren (le cosiddette porte della Vestfalia) e raggiungere l'alto corso della Lippe presso Anreppen, per poi proseguire fino a Haltern (la romana \"Aliso\") e di qui al Reno.\nAl comando di tre legioni (la XVII, la XVIII e la XIX), reparti ausiliari (3 ali di cavalleria e 6 coorti di fanteria) e numerosi civili, Varo si spinse in direzione ovest, affidandosi alle indicazioni degli indigeni, poich\u00e9 non conosceva n\u00e9 il nuovo percorso, n\u00e9 la regione. Egli non solo non sospettava che Arminio, principe dei Cherusci (il quale militava da anni nelle file dell'esercito romano tra gli ausiliari), stava progettando un'imboscata per sopraffare l'esercito romano in Germania, ma, al contrario, si riteneva al riparo dai pericoli, considerando Arminio un fedele alleato. Sia Velleio Patercolo sia Dione raccontano che Varo non prest\u00f2 fede ad alcuno, incluso Segeste, futuro suocero di Arminio, che lo aveva informato dell'agguato:\nIl piano procedeva dunque come stabilito. Era stata anche simulata una rivolta nei pressi del massiccio calcareo di Kalkriese, nel territorio dei Bructeri, e Varo (senza dar credito alle voci sospettose circa un possibile agguato al suo esercito in marcia, su un percorso finora mai esplorato e all'interno di una folta foresta circondata da acquitrini) non utilizz\u00f2 alcuna precauzione che lo mettesse al riparo da una possibile aggressione, facilitando il compito ad Arminio e ai suoi Germani.\nForze in campo.\nVaro disponeva di tre intere legioni: la XVII, XVIII e XIX, oltre ad alcune unit\u00e0 ausiliarie (3 ali e 6 coorti), pari a circa legionari e ausiliari (a ranghi completi).\nI Germani di Arminio potevano invece contare su circa / guerrieri delle trib\u00f9 dei Cherusci, Bructeri, oltre probabilmente a Sigambri, Usipeti, Marsi, Camavi, Angrivari e Catti.\nBattaglia.\nPrimo giorno: l'attacco dei Germani nella fitta foresta.\nVaro stava percorrendo un terreno estremamente difficile da superare con un esercito che, date le difficolt\u00e0 oggettive del percorso, si era allungato a dismisura, per oltre tre chilometri e mezzo.\nE mentre i Romani si trovavano in serie difficolt\u00e0 anche solo nell'avanzare in un territorio a loro totalmente sconosciuto, i Germani attaccarono.\nSi trattava di una coalizione di popoli, sotto il comando di Arminio, che conosceva ottimamente le tattiche belliche romane, avendo egli stesso militato negli ausiliari durante la rivolta dalmato-pannonica del 6-9.\nArminio aveva predisposto con estrema cura tutti i dettagli dell'imboscata:\nAlla fine della giornata, dopo numerose perdite subite, Varo riusc\u00ec a riorganizzare l'esercito, accampandosi in una zona favorevole, per quanto fosse possibile, su un'altura boscosa.\nSecondo giorno: la difesa di Varo e l'avanzata impossibile.\nIl secondo giorno, dopo aver bruciato e abbandonato la maggior parte dei carriaggi e tutti i bagagli non necessari, i Romani avanzarono disposti in schieramenti pi\u00f9 ordinati fino a raggiungere una localit\u00e0 in campo aperto, non senza ulteriori perdite.\nDi l\u00ec continuarono la marcia, ancora fiduciosi di potersi salvare; sapendo che nel viaggio avrebbero subito numerose nuove perdite e forse solo pochi si sarebbero salvati, la speranza era quella di avvicinarsi il pi\u00f9 possibile all'accampamento di Castra Vetera sul fiume Reno, dove forse il legato Asprenate avrebbe potuto raggiungerli e salvarli.\nL'esercito procedeva in zone boscose che sembravano interminabili, assalito senza piet\u00e0 dagli uomini di Arminio, che conoscevano bene il terreno e che non dovevano permettere ai Romani di organizzarsi e schierarsi, dato che in campo aperto le legioni avrebbero prevalso certamente. Fu proprio in questo frangente che i Romani subirono le perdite maggiori, poich\u00e9, per quanto cercassero di serrare i ranghi, lo spazio era troppo limitato per farlo.\nTerzo giorno: la morte di Varo e la strage dell'esercito romano.\nIl terzo giorno fu l'ultimo e il pi\u00f9 tragico per l'armata romana, ormai decimata dalla furiosa lotta dei giorni precedenti. La pioggia e il vento si erano scatenati nuovamente, impedendo ai soldati romani di avanzare oltre e di poter costruire un nuovo accampamento entro cui difendersi. La pioggia era talmente copiosa che avevano difficolt\u00e0 a usare le armi, in quanto scivolose.\nI Germani pativano di meno questa condizione, poich\u00e9 il loro armamento era pi\u00f9 leggero, e, anche per il fatto di conoscere meglio la zona, avevano la possibilit\u00e0 di attaccare e di ritirarsi velocemente nella vicina foresta con la massima libert\u00e0. L'eco della battaglia aveva inoltre dato morale alle vicine trib\u00f9 barbare che, fiduciose per l'esito finale della battaglia, avevano inviato nuovi rinforzi e infoltito cos\u00ec il gi\u00e0 cospicuo numero di armati germani. I romani, sempre pi\u00f9 decimati e ormai ridotti allo stremo, erano ovunque circondati e colpiti da ogni parte, e non potevano pi\u00f9 resistere alle forze germaniche.\nNon appena si diffuse la notizia, molti soldati romani smisero di combattere preferendo uccidersi o fuggire piuttosto che venire catturati dai Germani. I resti dell'esercito romano erano ora allo sbando e sono raccontati episodi di coraggio alternati a quelli di codardia tra le file dei legionari di Roma.\nGran parte dei superstiti vennero sacrificati alle divinit\u00e0 germaniche, e i restanti vennero liberati o scambiati con prigionieri germanici o riscattati, se \u00e8 vero che durante la spedizione del 15 (sei anni dopo la disfatta) Germanico si fece ricondurre sul campo di Kalkriese avvalendosi dell'aiuto dei pochissimi superstiti della battaglia (gli unici che fossero in grado di indicare il luogo), per dare degna sepoltura ai resti dei commilitoni morti sei anni prima. E fu qui che vide lo scempio di un autentico massacro.\nConseguenze.\nLe reazioni immediate a Roma.\nLa sconfitta fu certamente devastante. Tre intere legioni erano state annientate, insieme a circa 5.000 \"ausiliari\" e al loro comandante Publio Quintilio Varo.\nLucio Asprenate, nipote di Varo e suo subordinato in Germania, accorreva con due legioni da Mogontiacum (Magonza), per scongiurare un'invasione germanica, salvare i superstiti e rafforzare gli animi incerti delle popolazioni galliche.\nSventonio racconta che lo shock di questa notizia, giunta a Roma a soli cinque giorni dal trionfo su Dalmati e Pannoni, sconvolse anche il vecchio imperatore, finora provato a tutto, e che da allora non volle pi\u00f9 Germani accanto a s\u00e9:\nDopo questo grande successo militare, Arminio avrebbe infatti voluto passare al contrattacco, alleandosi con l'altro grande sovrano germano Maroboduo, il re dei Marcomanni, come ci racconta Velleio Patercolo:\nFortunatamente per Roma, Maroboduo mantenne fede ai patti stipulati con Tiberio tre anni prima (nel 6). Questo gesto cost\u00f2 caro al sovrano marcomanno: pochi anni pi\u00f9 tardi, nel 18, Arminio raccolse attorno a s\u00e9 un'enorme confederazione di genti germane, lo sfid\u00f2 e riusc\u00ec a sconfiggerlo in uno scontro campale, facendolo cadere in disgrazia. Ricordando quanto Maroboduo gli fosse rimasto fedele nel momento del bisogno, evitando che la disfatta di Teutoburgo si trasformasse in una nuova e ancor pi\u00f9 devastante invasione germanica (come quella avvenuta un secolo prima da parte di Cimbri e Teutoni, tra il 113 e il 101 a.C.), Tiberio gli diede asilo politico a Ravenna, all'interno dei confini imperiali.\nOra, per\u00f2, serviva una reazione militare immediata e decisa da parte dell'impero romano, che doveva impedire al nemico germanico di prendere coraggio e di invadere i territori della Gallia e magari dell'Italia stessa, mettendo a rischio non solo una provincia ma la stessa salvezza di Roma.\nIn una situazione tanto drammatica, Augusto fu costretto anche ad arruolare liberti:\nAncora una volta, Tiberio dimostrava di essere un ottimo generale: era riuscito a frenare i propositi di una nuova invasione da parte delle genti germaniche vittoriose, e negli anni seguenti (dal 10 al 12) condusse egli stesso gli eserciti ancora al di l\u00e0 del Reno:\nL'impatto sulla storia europea e mediterranea.\nLa \"clades variana\", considerata da molti autori moderni come una delle pi\u00f9 grandi disfatte subite dall'impero romano (anche se certamente non ai livelli della battaglia di Canne, dove Annibale era penetrato sul suolo italico), potrebbe essere una spiegazione logica della rinuncia da parte di Augusto e dei suoi successori a nuove azioni di conquista dei territori germani compresi tra il Reno e il fiume Elba. Pi\u00f9 in generale si possono dare anche le seguenti motivazioni:\nLa spedizione di Germanico.\nTiberio permise a Germanico, figlio del fratello scomparso Druso, di compiere tre nuove campagne nel territorio dei Germani, dal 14 al 16 (a capo di ben 8 legioni e relative truppe ausiliarie):\nQualcuno degli storici antichi come Tacito, che aveva in grande simpatia Germanico, pens\u00f2 che l'occupazione della Germania fosse stata fermata da Tiberio, quasi per una forma di gelosia nei confronti del figlio adottivo, Germanico. \u00c8 per\u00f2 quasi del tutto certo che le motivazioni personali non abbiano potuto influenzare un uomo come Tiberio, cresciuto sui campi di battaglia, freddo e concreto in tutto ci\u00f2 che faceva, mettendo a repentaglio un piano tanto importante per la salvaguardia futura dell'impero romano.\nLe ragioni che portarono a questa decisione furono varie: in primo luogo il \"consilium coercendi intra terminos imperii\" di Augusto, ovvero la decisione di mantenere i confini dell'impero invariati, cercando di salvaguardare i territori interni e di assicurarne la tranquillit\u00e0. Una nuova espansione in Germania avrebbe infatti necessitato dell'impiego di maggiori forze militari, e avrebbe esposto gli eserciti romani a nuovi rischi.\nTiberio, seguendo i consigli di Augusto aveva preferito non ampliare i confini imperiali nel nord dell'Europa per i motivi sopra esposti, ma soprattutto per motivi di difficile integrazione agli usi e costumi romani nel breve periodo. Troppe volte negli ultimi 30 anni, infatti, era stato necessario intervenire per reprimere continue rivolte, soprattutto in Europa: dalla rivolta cantabrica del (29-19 a.C.) a quella terribile dalmato pannonica del 6-9, alle continue sollevazioni da parte dei Galli (in Aquitania, tra gli Allobrogi, e altre ancora).\nLa battaglia segna pertanto la fine dell'espansionismo romano in Germania, e il \"lamento\" di Augusto, di cui si parlava poc'anzi, pu\u00f2 essere associato non solo alla sconfitta militare, di per s\u00e9 grave, ma soprattutto alla di lui consapevolezza di non poter vedere la riduzione in provincia di tutti i territori germanici, compresi tra il fiume Reno e il fiume Elba.\nSolo 800 anni pi\u00f9 tardi con Carlo Magno, il sovrano carolingio che come Augusto credette all'integrazione di tutti i popoli europei, si sarebbe realizzato il sogno di un'estensione politica fino in Germania ufficialmente sotto l'autorit\u00e0 dell'impero, seppur in un contesto certamente diverso.\nArcheologia della battaglia.\nIl sito della battaglia fu suggerito gi\u00e0 agli inizi del Settecento da un certo Zacharias Goeze, teologo e filosofo tedesco, appassionato di numismatica, il quale aveva saputo di alcune monete romane rinvenute in localit\u00e0 Kalkriese, a 135\u00a0km a nord-est del confine romano del Reno. Lo storico Theodor Mommsen nel 1885 era convinto che questa fosse la localit\u00e0 della famosa battaglia, in base al numero di monete reperite sul sito; ma si \u00e8 dovuto attendere il 1987 per averne conferma definitiva.\nIl materiale archeologico trovato sull'area della battaglia (su una superficie complessiva di 5 per 6\u00a0km), era di oltre oggetti di epoca romana:\nL'ultima campagna di scavo (estate 2016) ha riportato inoltre alla luce altri reperti tra cui otto rare monete d\u2019oro con l\u2019effigie dell\u2019imperatore Augusto sul recto e, sul verso, i ritratti dei due nipoti, Lucio Cesare e Gaio Cesare, designati suoi successori, e raffigurati con scudo, lancia e lituo. Poich\u00e9 il primo mor\u00ec nel 2 e il secondo nel 4, le monete risalgono a pochi anni prima della battaglia e appartenevano con molta probabilit\u00e0 a un ufficiale dell\u2019esercito che le avrebbe smarrite o sotterrate (sono state trovate a pochissima distanza l\u2019una dall\u2019altra) nell\u2019imminenza dei combattimenti. Si tratta di una somma notevole: all\u2019epoca con un solo aureo si poteva mantenere un\u2019intera famiglia, a Roma, per un mese, quindi la somma equivaleva al sostentamento per circa un anno.\nLa memoria della battaglia.\nGli imperatori romani che si susseguirono nei secoli decisero di non battezzare pi\u00f9 altre legioni con il nome delle tre annientate a Teutoburgo (XVII, XVIII e XIX), forse anche perch\u00e9 solo due delle tre insegne perdute furono in seguito recuperate, onta incancellabile per la mentalit\u00e0 e la tradizione militare romana.\nDurante il Medioevo la maggioranza della popolazione europea non era in grado di leggere e comprendere documenti redatti in lingua latina, inoltre si perse traccia di molti testi classici e della battaglia di Teutoburgo rimasero noti pochi riferimenti o accenni a essa, per cui il suo ricordo come evento bellico di primaria importanza venne meno, e ne rimasero vaghe eco nelle leggende che si tramandavano oralmente e che confluirono pi\u00f9 tardi nella \"Canzone dei Nibelunghi\" e nel mito di Sigfrido. Il ricordo della battaglia si conserv\u00f2 custodito per molto tempo soltanto all'interno dei monasteri, dove gli amanuensi copiavano i codici antichi, fino a quando, durante il periodo dell'Umanesimo e del Rinascimento, si svilupp\u00f2 un nuovo interesse per la storia antica.\nNel 1425, in particolare, l'umanista italiano Poggio Bracciolini si rec\u00f2 in Germania, dove reper\u00ec il manoscritto, fino ad allora sconosciuto, di una delle opere di Tacito, la \"Germania\", che descriveva gli usi e i costumi delle antiche popolazioni germaniche. Grazie alla recente invenzione della stampa a caratteri mobili, la \"Germania\" pot\u00e9 diffondersi velocemente tra gli eruditi europei, che incominciarono a interessarsi alla storia dei rapporti tra Roma e le trib\u00f9 che risiedevano a est del Reno. Pochi anni pi\u00f9 tardi, nel 1470, fu ritrovata anche l\"Epitome\" di Floro, che conteneva precisi accenni allo scontro di Teutoburgo, e nel 1505 fu rinvenuto il testo degli \"Annales\" di Tacito, che narrano la ricognizione effettuata da Germanico sul campo di battaglia a sei anni di distanza dal momento dello scontro stesso. Dagli \"Annales\", gli storici poterono acquisire numerosissime utili informazioni sul personaggio di Arminio e sulla localizzazione del campo di battaglia.\nNel 1515, infine, quando i manoscritti ritrovati negli anni precedenti erano gi\u00e0 ampiamente diffusi e studiati approfonditamente, fu rinvenuta la \"Storia romana\" di Velleio Patercolo, contemporaneo della battaglia.\nAvendo a disposizione una simile mole di informazioni, gli umanisti si concentrarono sullo studio dell'episodio, soffermandosi in particolare sull'importante figura di Arminio, che divenne, in qualit\u00e0 di liberatore della Germania, eroe nazionale. Nel periodo che va fino al 1910 ad Arminio furono dedicate oltre settanta opere di vario genere, e lo storico Theodor Mommsen, sul finire dell'Ottocento, tracci\u00f2 un preciso parallelismo tra il processo di unificazione della Germania promosso da Otto von Bismarck e la battaglia di Teutoburgo, che identific\u00f2 come punto di svolta della storia mondiale. Tra il 1841 e il 1875 fu infine dedicato ad Arminio il colossale Hermannsdenkmal, eretto nell'attuale foresta di Teutoburgo.\nL'importanza della battaglia di Teutoburgo fu celebrata dall'Impero tedesco e, successivamente, dal regime nazista come momento di nazionalismo tedesco, sebbene oggi si tenda ad attribuire una maggiore importanza ai rapporti di interscambio culturale tra Romani e Germani.\nOccorre anche sottolineare il fatto che Roma, non ritenendo vantaggiosa l'occupazione della Germania, totalmente coperta da foreste e paludi, prefer\u00ec abbandonare il progetto di annessione. Molto probabilmente, un massiccio dispiegamento di truppe avrebbe alla lunga consentito ai Romani di civilizzare la regione compresa tra Reno ed Elba, ma ci\u00f2 non accadde poich\u00e9 le regioni erano povere e non arrecavano alcun vantaggio commerciale all'impero, a differenza della Dacia che disponeva di ricchi giacimenti d'oro.\nLetteratura antica.\nL'impressione destata dal drammatico evento ha lasciato una traccia ben visibile nelle narrazioni storiche e letterarie degli autori dell'epoca:\nFilmografia.\nLa battaglia di Teutoburgo \u00e8 stata finora oggetto di tre adattamenti cinematografici: il primo, il film muto intitolato \"Die Hermannschlacht\", fu realizzato tra il 1922 e 1923 dal regista Leo K\u00f6nig; le riprese furono effettuate nei pressi dell'Hermannsdenkmal. Duramente criticato nel febbraio del 1924, il film \u00e8 stato a lungo considerato scomparso. Ne \u00e8 stata ritrovata una pellicola in un archivio cinematografico moscovita solo dopo il crollo dell'Unione Sovietica.\nLa seconda riduzione cinematografica della battaglia \u00e8 apparsa nel 1966 con \"Il massacro della foresta nera\" (\"Hermann der Cherusker\u00a0\u2013 Die Schlacht im Teutoburger Wald\" ). Frutto di una coproduzione italo-tedesca, il film fu realizzato dal regista italiano Ferdinando Baldi, che diresse contemporaneamente anche la pellicola \"All'ombra delle aquile\", utilizzando lo stesso cast e gli stessi set.\nIl terzo adattamento cinematografico, \"Die Hermannschlacht\", \u00e8 stato realizzato tra il 1993 e il 1995, grazie al lavoro di pi\u00f9 registi di nazionalit\u00e0 tedesca e alla collaborazione di alcuni storici: le scene raffiguranti la battaglia sono state girate in Renania e nella stessa selva di Teutoburgo. Il film \u00e8 apparso su DVD nel 2005 insieme con alcuni filmati di carattere documentario.\n\u00c8 stata prodotta nel 2020 una serie tv, Barbarians\nBibliografia.\nLa seguente \u00e8 una lista di tutti i riferimenti alla battaglia presenti nei testi dell'antichit\u00e0. Il resoconto fatto da Cassio Dione Cocceiano nella \"Storia romana\" risulta il pi\u00f9 dettagliato, sebbene l'autore sia vissuto almeno due secoli dopo gli eventi. Egli, fornendo dettagli cui nessun autore precedente aveva mai fatto menzione, rende il resoconto sospetto dal punto di vista storico, quasi fosse piuttosto una rievocazione letteraria."}
{"id": "52398", "revid": "729019", "url": "https://it.wikipedia.org/wiki?curid=52398", "title": "Battaglia di Idistaviso", "text": "La battaglia di Idistaviso \u00e8 considerata la rivincita dell'Impero romano contro i Germani, dopo la sconfitta subita da Varo, nel 9 d.C., nella battaglia della Foresta di Teutoburgo. Nel 16, il legato imperiale Germanico riusc\u00ec a battere Arminio in due grandi battaglie: la prima nella piana di \"Idistaviso\", la seconda di fronte al \"Vallo angrivariano\", entrambe tra la riva destra del fiume \"Visurgi\" (attuale Weser), le colline circostanti, la grande foresta germanica e le paludi pi\u00f9 a nord.\nContesto storico.\nDopo la disfatta di Publio Quintilio Varo nella foresta di Teutoburgo, i Romani avevano deciso di abbandonare la nuova provincia di Germania, ad est del fiume Reno.\nSeguirono due anni di campagne, sotto l'alto comando di Tiberio (a cui partecip\u00f2 anche lo stesso Germanico), nel 10 e 11, volte a scongiurare una possibile invasione germanica e a prevenire possibili sommosse tra le popolazioni delle province galliche.\nTiberio, una volta succeduto ad Augusto, era deciso a seguire la politica del suo predecessore, mantenendo i confini al Reno e abbandonando definitivamente il progetto di annessione della Germania, ma il figlio adottivo, Germanico, inviato come proconsole della Gallia per un censimento, spinto dal desiderio e dall'ossessione di voler emulare il padre, Druso, decise, di sua iniziativa, di riprendere le azioni militari contro le popolazioni germaniche, invadendo i loro territori.\nBattaglia.\nFase 1: nella piana di Idistaviso.\nPreludio alla prima battaglia.\nGermanico, che aveva raggiunto il fiume \"Visurgi\", all'altezza dell'attuale localit\u00e0 di Minden, proveniente dal fiume Amisia pi\u00f9 ad occidente, trov\u00f2 i Germani schierati a battaglia sulla sponda destra del fiume.\nEgli, ritenendo poco prudente mandare le legioni allo sbaraglio, senza prima aver costruito i necessari ponti e disposti i relativi presidi, decise di mandare in avanscoperta la cavalleria. La guidavano Stertinio ed Emilio, uno dei centurioni primipili delle 8 legioni, i quali furono divisi in due colonne, poste in luoghi sufficientemente distanziati, per evitare di essere schiacciati dall'esercito nemico in un sol punto e dividerne le forze.\nCariovaldo, capo dei Batavi (alleati dei Romani), una volta attraversato il fiume si mise all'inseguimento dei Cherusci senza minimamente sospettare si trattasse di una tattica per attirarlo in un'imboscata. I Germani, infatti, avevano simulato una fuga per attirarlo in una piana lontana dalle legioni e circondata da boschi. E, una volta raggiunta, balzarono fuori travolgendo i Batavi ancora increduli. La ritirata fu inevitabile, ma i Cherusci chiusero ogni varco agli alleati romani, che provarono prima a disporsi in cerchio, mentre i Germani, lanciando da lontano numerosi dardi, procuravano continue perdite tra le file dei Batavi.\nCariovaldo, esasperato dalla situazione, decise di riprendere la strada delle linee romane, provando a sfondare l'assedio nemico, ma il tentativo si rivel\u00f2 disperato, tanto che lo stesso comandante dei Batavi, una volta sbalzato dal cavallo, fu sopraffatto dai dardi, mentre attorno a lui cadevano molti nobili della sua trib\u00f9. Fu solo grazie all'intervento della cavalleria di Stertinio ed Emilio che le rimanenti truppe batave riuscirono a salvarsi.\nVarcato il \"Visurgi\", Germanico venne a sapere da un disertore il luogo scelto da Arminio per la battaglia e che nella notte i Germani avrebbero tentato un assalto all'accampamento romano. Ed infatti al calar della notte, dopo la mezzanotte, ci fu l'assalto al campo, ma i Germani furono costretti a desistere dopo poco, avendo appreso che le coorti legionarie erano disposte dietro le difese e le sorvegliavano, senza che vi fosse nessun punto incustodito.\nIl campo di battaglia.\nLa mattina seguente i soldati romani erano talmente impazienti di combattere contro il nemico germano, che furono condotti nella piana di Idistaviso, che si estende tra il fiume \"Visurgis\" e le colline, a seconda delle anse del fiume e del protendersi dei vicini colli. Alle spalle dei Germani si vedeva una fitta foresta con alberi altissimi e priva di sottobosco.\nOrdine di battaglia.\nI Germani occuparono la piana, alle cui spalle si stendeva la fitta foresta, mentre solo i Cherusci di Arminio si sistemarono sui colli circostanti, per precipitarsi dall'alto contro il lato destro dello schieramento romano.\nI Romani disposero le proprie truppe in modo da conservare lo stesso ordine di marcia: \nI Romani adottavano, pertanto, una formazione simmetrica rispetto al fronte d'attacco, per evitare di essere colpiti alle spalle, in un paese cos\u00ec ricco di vegetazione, al di l\u00e0 della quale era difficile prevedere quale insidie si nascondessero.\nL'attacco.\nI primi ad attaccare furono proprio i Cherusci di Arminio, come racconta Tacito:\nLa vittoria romana fu grande, senza grandi perdite per i Romani. Si combatt\u00e9 ininterrottamente dalle 11.00 fino a notte, mentre i nemici germani uccisi coprivano con i loro cadaveri e le armi la piana per almeno diecimila passi. Cosa curiosa \u00e8 che fra le spoglie furono trovate anche delle catene che dovevano servire per incatenare i Romani, sicuri com'erano, i Germani, della vittoria.\nI soldati di Germanico, sul campo di battaglia, acclamarono Tiberio \"Imperator\" e innalzarono un tumulo sul quale posero le armi dei vinti, come se fosse un trofeo, e una scritta riportante i nomi dei popoli vinti (tra cui certamente i Cherusci, i Fosi, i Dulgubini, e forse anche gli stessi Longobardi insieme ad altre popolazioni della regione).\nFase 2: di fronte al vallo degli Angrivari.\nI Germani, provocati non tanto dalle ferite e dal massacro subito nella piana di Idistaviso, ma soprattutto dall'ira nel vedere la gioia dei Romani che innalzavano quel trofeo con le armi dei vinti (mentre questi ultimi stavano gi\u00e0 scappando al di l\u00e0 dell'Elba), decisero di tornare a combattere per la libert\u00e0 perduta.\nFurono arruolati tutti quelli che potevano portare le armi: dai giovani agli anziani. Tutti avevano deciso di entrare tra le schiere germane e di partecipare all'attacco contro la colonna romana in marcia.\nIl secondo campo di battaglia.\nAncora una volta Arminio ed i capi germani scelsero la localit\u00e0 dove scontrarsi con l'esercito romano: un luogo chiuso tra il fiume (il \"Visurgis\") e le foreste, dove nel mezzo si trovava una pianura stretta ed umida. Tutto attorno c'era una grande palude che circondava, a sua volta, la foresta, tranne che su un lato, dove gli Angrivari avevano costruito un largo terrapieno, che li divideva dai vicini Cherusci.\nOrdine della seconda battaglia.\nLungo l'intero \"vallo angrivariano\" si attestarono le fanterie germaniche, mentre la cavalleria fu nascosta nei boschi vicini, per trovarsi alle spalle delle legioni, una volta che queste, superata la foresta, si fossero trovate di fronte al vallo.\nGermanico, appreso dai suoi informatori dei piani e delle posizioni del nemico, si apprest\u00f2 a volgere gli stratagemmi dei Germani a loro danno, disponendo le truppe in modo che:\nIl secondo attacco.\nQuelli cui era toccata la parte pianeggiante avanzarono di slancio, mentre quelli che dovevano attaccare il terrapieno, che sembrava quasi un muro, subivano continue perdite sotto i colpi, dall'alto, dei nemici. Germanico, avendo notato queste difficolt\u00e0 sorte lungo il \"vallo angrivariano\", decise di far arretrare le legioni, per evitar loro di subire continue perdite senza colpo ferire, ed avanz\u00f2 le linee dei frombolieri. L'attacco di questi ultimi provoc\u00f2 grande scompiglio tra le file dei Germani, ora sotto un fitto lancio di dardi romani. Di l\u00ec a poco anche le macchine da guerra romane cominciarono a scagliare dardi ed aste, tanto da provocare una strage tra i difensori del vallo.\nSegu\u00ec l'attacco delle legioni. Il vallo degli Angrivari fu occupato, e Germanico, alla testa delle coorti pretorie, guid\u00f2 personalmente l'attacco nella foresta, dove la battaglia, condotta ad oltranza, fu particolarmente accanita e cruenta. La presenza delle paludi alle spalle dei germani intralciava i ripiegamenti, mentre il fiume e il terreno montuoso rendeva difficile un'eventuale ritirata romana; le due parti dovevano vincere per sopravvivere.\nLo scontro fu estremamente aspro e i germani dimostrarono grande tenacia ma alla fine furono i romani ad avere la meglio grazie soprattutto alla loro disciplina, al loro armamento e alla coesione tattica dello schieramento compatto delle legioni. I legionari, allineati in formazione serrata protetti dai grandi scudi, inflissero perdite elevatissime ai germani con i loro gladi che provocarono terribili ferite al torace e al volto dei giganteschi guerrieri nemici. I germani non poterono per mancanza di spazio, impiegare efficacemente le loro lunghe aste e furono costretti a subire praticamente da fermi la micidiale azione della fanteria pesante legionaria.\nArminio, ormai logorato dal combattimento e dalla recente ferita, cominci\u00f2 a cedere anch'egli, come pure lo stesso Inguiomero, che s'aggirava rapido per tutto lo schieramento germano.\nGermanico, al contrario, si tolse l'elmo per essere riconosciuto da tutti, incitandoli ad insistere nel massacro. Gridava che non servivano prigionieri, solo lo sterminio di quel popolo avrebbe posto fine alla guerra. Verso la fine della giornata, ritir\u00f2 una legione dal terreno di battaglia per costruire l'accampamento, mentre le altre continuarono la strage del nemico fino a notte, mentre la cavalleria si batt\u00e9 con esito incerto contro quella germanica.\nGermanico, al termine di questa seconda battaglia, fece innalzare in segno di vittoria, un secondo trofeo recante l'iscrizione: \nConseguenze.\nLe due battaglie di Idistaviso si conclusero positivamente per l'esercito romano; le legioni di Varo distrutte a Teutoburgo furono vendicate e Germanico riusc\u00ec anche a recuperare due delle tre aquile perdute dai romani nella disfatta, ma in realt\u00e0 la campagna di Germanico non ottenne risultati decisivi. A dispetto delle asserzioni di Tacito, grande accusatore di Tiberio ed estimatore di Germanico, non fu l'invidia dell'imperatore che vanific\u00f2 l'esito della battaglia di Idistaviso. Germanico non era in grado di rimanere stabilmente, nonostante le vittorie, a est del Reno; inoltre la sua flotta aveva subito forti perdite a causa di una tempesta.\nTiberio consider\u00f2 prudentemente che fosse inutile e dispendioso tentare di nuovo la conquista della Germania fino all'Elba e quindi richiam\u00f2 Germanico; l'imperatore inoltre riteneva giustamente che le discordie interne tra i popoli germanici avrebbero salvaguardato l'integrit\u00e0 dei confini imperiali sul Reno meglio di una lunga e costosa guerra di conquista."}
{"id": "52399", "revid": "76963", "url": "https://it.wikipedia.org/wiki?curid=52399", "title": "A. E. van Vogt", "text": "Talvolta indicato come Alfred E. Van Vogt, \u00e8 uno degli autori pi\u00f9 rappresentativi dell'epoca d'oro della fantascienza.\nBiografia.\nNato Alfred Vogt - soltanto negli anni trenta, agli inizi della sua carriera letteraria, aggiunger\u00e0 il secondo nome e successivamente la particella - terzo di sei figli di una coppia di canadesi di ascendenza tedesca, Van Vogt viene al mondo a Edenburg, una comunit\u00e0 russa mennonita a est di Gretna, Manitoba, in Canada. L'attivit\u00e0 del padre, un legale, costringer\u00e0 la famiglia a continui e disagevoli trasferimenti, prima del definitivo stabilimento a Winnipeg, contribuendo a rendere assai tormentata l'infanzia di Alfred.\nNonostante la sua accanita lettura di riviste di fantascienza, e in particolare di \"Amazing Stories\", Van Vogt nel 1932 si avvicina all'attivit\u00e0 di scrittore con racconti d'avventura e d'amore che vengono regolarmente pubblicati su \"True Story\" sotto pseudonimo. Realizza inoltre drammi radiofonici e solo nel 1939 debutta nel mondo della fantascienza con \"Il distruttore nero\" (\"Black Destroyer\"), apparso sul numero di luglio di \"Astounding Science-Fiction\". Il racconto ebbe un tale successo da convincerlo a proseguire. La storia colp\u00ec John W. Campbell tanto da spingerlo a dedicare la copertina del numero al racconto di Van Vogt, evento eccezionale per un autore esordiente. La pubblicazione di \"Black Destroyer\" \u00e8 considerata l'inizio dell'Epoca d'oro della fantascienza, della quale Van Vogt fu uno degli autori pi\u00f9 rappresentativi. Il 1950 \u00e8 un anno importantissimo per Van Vogt, pubblica il celebre racconto \"Villaggio incantato\", mentre \"Black Destroyer\", insieme agli altri tre racconti \"War of Nerves\" (1950), \"Discord in Scarlet\" (1939) e \"M 33 in Andromeda\" (1943), diventer\u00e0 il romanzo \"The Voyage of the Space Beagle\", noto in italiano con il titolo \"Crociera nell'infinito\", una delle serie pi\u00f9 acclamate della fantascienza dell'et\u00e0 d'oro. Questo romanzo, avente per oggetto l'esplorazione di pianeti e galassie, si ispir\u00f2 alla famosa relazione \"Viaggio di un naturalista intorno al mondo\" che il naturalista Charles Darwin aveva pubblicato al ritorno del suo viaggio a bordo della \"Beagle\". Su \"Astounding\" van Vogt continu\u00f2 a pubblicare per anni. Anche \"Slan\", il suo romanzo pi\u00f9 celebre scritto di notte mentre lavorava al Dipartimento statunitense della difesa, usc\u00ec sulla stessa rivista nel 1940. \"Slan\" rappresent\u00f2 un notevole arricchimento per la fantascienza di quegli anni e introdusse l'elemento dei superuomini, che costitu\u00ec poi un importante filo conduttore di molte altre opere di Van Vogt.\nDal 1941 decise di dedicarsi alla fantascienza a tempo pieno. Si dimise dal Dipartimento della difesa e inizi\u00f2 con \"The Seesaw\" uno dei suoi cicli di maggior successo, quello dei \"Fabbricanti di armi\" (\"Le armi di Isher\" - \"The Weapon Shops of Isher\", 1941-1949).\nNel 1944 lesse \"Science and Sanity: an Introduction to Non-Aristotelian Systems and General Semantics\" del filosofo polacco Alfred Korzybski. Questo trattato proponeva il superamento della semantica tradizionale e auspicava un modo nuovo di espressione. Queste idee ebbero una larga eco presso molti scrittori dell'epoca e oltre, fra i quali anche Robert Heinlein e William Burroughs. L'auspicio di Korzybski per l'adozione di una logica Non-aristotelica lo port\u00f2 ad iniziare il Ciclo del \"Non-A\" (1945-1985), considerato il suo capolavoro. Risale a questo periodo, novembre 1944, la decisione di Van Vogt di lasciare il Canada e trasferirsi in California, a Hollywood, dove trascorrer\u00e0 il resto della sua vita, assumendo la cittadinanza statunitense.\nNel 1950 apparve su \"Astounding\" l'articolo \"Dianetics: the Modern Science of Mental Health\" di L. Ron Hubbard, altro importante scrittore di fantascienza di quegli anni, che descriveva un metodo che avrebbe permesso di migliorare le facolt\u00e0 mentali. Hubbard, che pubblicava sulla stessa rivista di Van Vogt, contatt\u00f2 lo scrittore e lo convinse ad entrare nella sua organizzazione. Sebbene van Vogt non sia poi entrato in Scientology, il notevole impegno profuso nel centro dianetico lo allontan\u00f2 dalla fantascienza e richiese ingenti risorse fisiche ed economiche. In questi anni escono per lo pi\u00f9 adattamenti di suoi racconti scritti in precedenza, tra i quali \"I ribelli dei 50 soli\" (\"The Mixed Men\", 1952), \"L'impero dell'atomo\" (\"Empire of the Atom\", 1956), ispirato alle vicende e alla caduta dell'Impero romano d'Occidente, \"The Beast\" (1963) e soprattutto \"La guerra contro i Rull\" (\"The War Against the Rull\", 1959), considerato come il suo miglior romanzo d'avventura spaziale. La stesura di opere originali in questo periodo si trascina per anni: dopo \"Il cervello trappola\" 1957, il successivo \"The Violent Man\" 1962, romanzo mainstream, necessit\u00f2 di quasi otto anni di ricerche.\nVan Vogt riprese a scrivere fantascienza solo nel 1963, soprattutto per l'interessamento e gli inviti di Frederik Pohl, allora direttore di \"Galaxy\", non riuscendo per\u00f2 pi\u00f9 a raggiungere i livelli degli anni precedenti. Le storie di questo secondo periodo dimostrano una maggiore coesione rispetto a quelle precedenti, ma non tengono pi\u00f9 il passo con l'evoluzione della fantascienza, ormai molto diversa da quella degli anni quaranta. L'intento di Van Vogt infatti nei romanzi di questi anni rimane quello di sempre, divulgare metodi e scienze capaci di migliorare il comportamento dell'uomo. Infatti i nuovi romanzi degli anni sessanta e settanta si basano su scienze quali l'analisi transazionale (\"I figli del domani\", 1970; \"L'astronave fantasma\", 1974) o pseudoscienze quali l'effetto Kirlian (\"Colosso anarchico\", 1977; \"Computerworld\", 1983). Questa tematica per\u00f2 non trova pi\u00f9 molto consenso tra il pubblico, e l'autore fatica a ritrovare la popolarit\u00e0 dei suoi romanzi giovanili. Le sue ultime opere sono accolte con commenti non molto positivi da parte della critica e dei lettori. Tuttavia di questo periodo si possono ricordare \"I polimorfi\" (1969), \"Diamondia\" (1972) e l'insolitamente lineare \"Computerworld\".\nStile.\nNel 1945 Damon Knight scrisse un articolo sulla fanzine \"Destiny's Child\" in cui attacc\u00f2 duramente lo stile di Van Vogt, bollandolo come povero, goffo, inadatto; trame inconsistenti e incoerenti, che non reggevano a un esame scrupoloso; ne denunci\u00f2 la povert\u00e0 intellettuale e l'incapacit\u00e0 tecnica. L'articolo terminava con un'espressione divenuta famosa:\nVan Vogt comunque \u00e8 dotato di un rozzo fascino, un \"sense of wonder\" che traspira potente dalle sue opere. Altri critici e scrittori infatti ammettono sentimenti contrastanti nei confronti di quest'autore: Brian Aldiss confessa che, pur negando la validit\u00e0 della tecnica di Van Vogt, non pu\u00f2 non ammirare il fascino delle sue ciclopiche avventure e Frederik Pohl gli diede atto di un virtuosismo non comune e di una grandiosit\u00e0 raggiunta con non indifferente bravura..\nPhilip Dick riconobbe sempre l'influenza, il fascino potente che su di lui aveva esercitato l'opera di Van Vogt e l'ineguagliata capacit\u00e0 di quest'ultimo di rendere, con i suoi scenari di cartapesta e le sue trame apparentemente incoerenti, il carattere ingannevole, instabile e irrazionale della realt\u00e0, come nessun altro autore, anche al di fuori della fantascienza, aveva mai saputo fare, smascherando il tratto codino e inutilmente tecnicista degli attacchi che Knight e altri critici avevano rivolto allo scrittore di Winnipeg. Quando i due s'incontrarono nel 1954 a San Francisco, nel corso dell'annuale Worldcon, Dick, allora ancora semisconosciuto, chiese a Van Vogt ragione dei disarticolati canovacci dei suoi romanzi. La sconcertante risposta di Van Vogt, \"le riveler\u00f2 un segreto, i miei finali sono al di sopra della comprensione umana\", sospesa fra iperbole e autoironia, non fece altro che rafforzare nel giovane visionario la convinzione dell'eccezionalit\u00e0 del suo interlocutore che in quell'occasione probabilmente gli partecip\u00f2 anche le tecniche di costruzione della sua narrativa. Nove anni pi\u00f9 tardi, nella primavera del 1963, Dick riporter\u00e0 questo scambio di battute nel suo racconto \"Pulce d'acqua\".\nIl giudizio pi\u00f9 centrato sull'opera di Van Vogt l'hanno forse dato Alexei e Cory Panshin:\nLa forza di Van Vogt sta effettivamente nel mettere le parole sulla carta alla meno peggio, ma soprattutto nell'infondere nuove idee e congegnare continuamente colpi di scena nel tentativo di mantenere la tensione dall'inizio alla fine. Sta nello sviluppare la saga spaziale verso direzioni nuove, non ingenue, in cui inserisce spesso considerazioni di ordine linguistico e filosofico non banali. Van Vogt inoltre scrive \"in grande\": di personaggi dai poteri immensi, di superuomini, di astronavi lunghe 800 chilometri, di mostri giganteschi. Nelle sue storie \u00e8 sempre in gioco il destino di un Impero Galattico, se non dell'intera umanit\u00e0 o dell'intero universo.\nUn altro elemento fondamentale in Van Vogt sono le sue \"mitologie scientifiche\", che possono essere sia la reinterpretazione di scienze o pseudoscienze in voga nel dopoguerra, sia fantomatici poteri mentali inventati da lui. Dalle teorie junghiane nasce cos\u00ec la \"Teoria dell'Universo Ombra\" de \"Gli uomini ombra\" (1953), il metodo Bates per il rafforzamento della vista viene usato ne \"L'assedio degli invisibili\" (1959), dalla Dianetica deriva il \"Connettivismo\" di \"Crociera nell'infinito\", dall'effetto Kirlian l'aura di \"Colosso anarchico\" e \"Computerworld\". Diverso invece \u00e8 l'utilizzo che van Vogt fa della filosofia di Korzybski; in questo caso la \"logica non-aristotelica\" diventa non solo protagonista col proprio nome della storia del ciclo del \"Non-A\", ma \u00e8 alla base stessa della struttura compositiva dei romanzi. Stessa cosa pu\u00f2 dirsi dell'utilizzo dell'analisi transazionale nella composizione dei romanzi \"I figli del domani\" e \"L'astronave fantasma\".\nAltra caratteristica delle storie di van Vogt \u00e8 il dotare di fantastici poteri mentali molti dei suoi personaggi. Tra queste facolt\u00e0 la \"callidesi\" de \"Le armi di Isher\", la \"de-differenziazione e la totipotenza delle cellule del corpo umano\" de \"La citt\u00e0 immortale\", la \"logica dei livelli\" ne \"I polimorfi\", il \"potere di indicazione\" di \"Battaglia per l'eternit\u00e0\" e la \"logica finita\" di \"Diamondia\".\nVan Vogt, oltre alle varie teorie scientifiche e poteri mentali inventati per trarre d'impaccio i suoi personaggi, ha anche messo a punto un metodo personale per il guadagno, descritto in \"The Money Personality\", e un sistema rapido per imparare le lingue. In alcuni casi inventa dal nulla nuove leggi fisiche per uscire da situazioni particolarmente intricate. Per esempio in \"Non-A\", per spiegare la capacit\u00e0 del protagonista di teletrasportarsi in qualsiasi luogo dell'universo, Van Vogt crea un'inverosimile legge della \"Similarit\u00e0 dei Tre Punti\"."}
{"id": "52401", "revid": "466539", "url": "https://it.wikipedia.org/wiki?curid=52401", "title": "I 400 colpi", "text": "I quattrocento colpi (\"Les Quatre Cents Coups\") \u00e8 un film del 1959 diretto da Fran\u00e7ois Truffaut, al suo primo lungometraggio. Il titolo italiano, traduzione letterale dal francese, fa perdere il senso che ha nella lingua originale, in cui si riferisce all'espressione \"faire les quatre cents coups\", corrispondente pi\u00f9 o meno al modo di dire italiano \"fare il diavolo a quattro\", o meglio ancora, in questo caso, \"combinarne di tutti i colori\", \"esser turbolento, ribelle\".\nVenne proiettato in pubblico la prima volta il 4 maggio 1959 al 12\u00ba Festival di Cannes, dove vinse il Premio per la migliore regia e il premio dell'OCIC (\"Office Catholique International du Cin\u00e9ma\").\n\u00c8 il primo di una serie con protagonista Antoine Doinel, alter ego del regista, interpretato da Jean-Pierre L\u00e9aud, ripreso in diverse fasi della vita, dall'adolescenza alla maturit\u00e0.\nI film successivi del \"ciclo di Doinel\" sono: \"Antoine e Colette\" (1962, episodio del film collettivo \"L'amore a vent'anni\" (1962), \"Baci rubati\" (1968), \"Non drammatizziamo... \u00e8 solo questione di corna\" (1970), \"L'amore fugge\" (1978).\nIl 25 settembre 2014 \u00e8 uscita nelle sale cinematografiche italiane la versione restaurata da Mk2 e distribuita dalla Cineteca di Bologna in collaborazione con BIM.\nViene cos\u00ec ricordato, a trent'anni dalla morte del regista, uno dei manifesti e dei pilastri della Nouvelle Vague.\nTrama.\nI fatti si svolgono a Parigi alla fine degli anni cinquanta. Antoine Doinel \u00e8 un ragazzino di dodici anni. I genitori non ne capiscono il bisogno affettivo e le inquietudini proprie dell'adolescenza. La madre \u00e8 una donna non attenta al figlio, molto spesso lo tratta male. Il padre (tale solo sotto il profilo legale) \u00e8 un uomo abbastanza bonario, ma superficiale e interessato solo alle gare di rally. La famiglia vive in un piccolo appartamento, dove Antoine non possiede una propria camera da letto: dorme infatti nell'ingresso, vicino alla porta di casa, in un sacco a pelo perch\u00e9 la madre non ha avuto ancora tempo di comprargli le lenzuola.\nA scuola Antoine manifesta la sua irrequietezza. Per questa ragione, lo scarso rendimento e gli scherzi, diventa, in diverse occasioni, il capro espiatorio di marachelle di altri. Antoine, anche se non consapevole, tenta di attirare l'attenzione degli adulti. Il solo conforto alla sua solitudine sono la lettura e l'amicizia con il suo compagno di scuola Ren\u00e9. \u00c8 con lui che marina la scuola per andare al cinema, nei parchi parigini e al Luna park.\nIl comportamento di Antoine peggiora dopo che il ragazzo ha visto la madre baciare un uomo per strada. Per giustificare l'ennesima assenza a scuola, Antoine si inventa la morte della madre. Umiliato davanti a tutti dopo che la menzogna viene scoperta, fugge di casa. Si rifugia nella stamperia dello zio di Ren\u00e9, vagando poi di notte per le strade di Parigi. Tornato a scuola, viene perdonato dalla madre, che gli promette un regalo se riuscir\u00e0 a migliorare i suoi voti. Antoine, che ama leggere, svolge cos\u00ec un tema in cui riscrive una pagina del romanzo \"La ricerca dell'assoluto\" di Balzac dove \u00e8 descritta la morte del nonno.\nIl professore l'accusa di avere copiato e lo punisce. Deluso e disperato, Antoine fugge e va a vivere in casa di Ren\u00e9. Escogita di rubare una macchina per scrivere nell'ufficio del padre, per pagare, per s\u00e9 e per l'amico, una gita al mare che non ha mai visto. Una volta realizzato il furto i due ragazzi cercano, senza successo, di venderla a un ricettatore. Antoine decide di riportarla di nascosto nell'ufficio, ma viene scoperto dal custode. Il padre lo denuncia e il ragazzo passa, cos\u00ec, una notte in cella con un delinquente e alcune prostitute.\nLa madre, per liberarsene, acconsente con durezza, \"per dargli una lezione\", a che venga rinchiuso in un riformatorio lontano da Parigi, possibilmente vicino al mare. La disciplina \u00e8 molto rigida, tanto che Antoine viene punito fisicamente con un sonoro ceffone per aver consumato anzitempo il suo pane. Viene poi interrogato da una psicologa sulla sua vita intima e sui difficili rapporti con i genitori, e alla quale Antoine risponde con sconcertante franchezza. Ren\u00e9 va a trovarlo, ma le regole dell'istituto gli proibiscono di parlargli. La madre gli comunica in modo brusco che lo abbandoner\u00e0 a se stesso e che il padre non vuole pi\u00f9 incontrarlo.\nDurante una partita di pallone Antoine approfitta della disattenzione dei sorveglianti e fugge, facendo una lunga corsa fino al mare, proprio quel mare che non aveva mai visto prima. Si spinge fino alla battigia e poi si volta, dopo essere entrato con le scarpe nell'acqua. La scena finale inquadra in un fermo immagine lo sguardo del giovane Antoine verso lo spettatore. Uno sguardo di dolore, ma privo di retorica, con il rumore delle onde del mare che si apre davanti al ragazzo, come l'et\u00e0 adulta.\nProduzione.\nIl film \u00e8 dedicato alla memoria di Andr\u00e9 Bazin, morto la sera del giorno di inizio delle riprese e figura fondamentale per il Truffaut uomo e regista.\nL'idea iniziale del regista era un cortometraggio di venti minuti ambientato durante l'occupazione nazista di Parigi, da intitolare \"\"La fugue d'Antoine\". Sarebbe stata la storia di un ragazzo che marina la scuola e non trovando il coraggio di tornare a casa passa la notte per le strade di Parigi. Poi il progetto si modific\u00f2 e divenne, come il regista lo defin\u00ec, \"una specie di cronaca dei tredici anni\" (Gillain 56). Venne abbandonata l'idea di ambientarlo durante l'occupazione, per motivi economici e non solo: lo stesso regista ha a suo tempo dichiarato \".. anche estetici, perch\u00e9 si cade facilmente nel ridicolo rievocando la moda di quei tempi\"\" (Gillain 57). Dovettero passare ventun anni perch\u00e9 un suo film, \"L'ultimo metr\u00f2\", fosse ambientato nella Parigi occupata.\nLa sceneggiatura fu scritta dal regista con Marcel Moussy. Il film fu girato dal 10 novembre 1958 al 3 gennaio 1959 a Parigi, con un budget di 35 milioni di vecchi franchi.\nInfluenze.\nSi pu\u00f2 notare quella di \"Zero in condotta\" di Jean Vigo per la tematica, e quella di \"Monica e il desiderio\" di Ingmar Bergman per la scena finale della camera sul volto di Monika, e qui di Antoine.\nCritica.\nCos\u00ec \u00e8 stato definito da Morando Morandini: \u00abUno dei film pi\u00f9 teneri e lucidi sull'infanzia incompresa\u00bb.\nVa notato come nel film \u00abla critica alla famiglia, alla scuola assente, alle istituzioni preposte alla rieducazione dei ragazzi \u00e8 incisiva, anarchica, feroce seppur irriverente. In quegli anni il mondo, a livello culturale, politico ed economico \u00e8 in fermento, ma ad Antoine sembra essere escluso qualsiasi inserimento\u00bb.\nDistribuzione.\n25 settembre 2014 in Italia, edizione restaurata, a trent'anni dalla morte del regista."}
{"id": "52402", "revid": "125282198", "url": "https://it.wikipedia.org/wiki?curid=52402", "title": "Papa Giovanni XV", "text": "Biografia.\nOrigini e carriera ecclesiastica.\nGiovanni XV era figlio di Leone, un presbitero romano, e proveniva dal quartiere romano di Gallina Alba. Cardinale prete di San Vitale, le cronache (Martino di Troppau) ce lo descrivono come un uomo estremamente colto, autore di numerosi volumi\nIl pontificato.\nL'elezione \"oscura\".\nDopo la morte violenta di Giovanni XIV (983-984), si rinsied\u00f2 con la violenza e col terrore l'antipapa Bonifacio VII, quel cardinale Francone di Ferruccio che gi\u00e0 sotto Benedetto VII aveva cercato di usurpare il soglio pontificio. Bonifacio rimase signore di Roma fino al 20 luglio 985, quando mor\u00ec improvvisamente, forse vittima di una congiura. Solamente a quel punto si riusc\u00ec ad eleggere Giovanni quale pontefice, nel mese d'agosto.\nAlcune fonti testimoniano che fosse stato eletto grazie all'appoggio dei Crescenzi, mentre Gregorovius e Rendina sostengono che il papa provenisse da una famiglia avversa ai Crescenzi, e che quindi fosse stato eletto col favore del partito imperiale, ancora solido nonostante la minore et\u00e0 di Ottone III. L'atteggiamento filo-imperiale di Giovanni negli anni successivi, per\u00f2, fanno pi\u00f9 propendere alla seconda ipotesi.\nGoverno della Chiesa.\nSotto il pontificato di Giovanni XV, si assistette ad una ripresa dei rapporti diplomatici con gli arcivescovi di Inghilterra, di Francia, di Germania e dell'Italia, invitati a Roma per ricevere direttamente dalle mani di Giovanni il pallio. Ad un sinodo romano tenutosi in Laterano il 31 gennaio 993, Papa Giovanni XV canonizz\u00f2 il vescovo Ulrico di Augusta, un evento che il Papa annunci\u00f2 ai vescovi francesi e tedeschi con una bolla datata 3 febbraio. Inoltre, sotto il suo pontificato (tra il 991 e il 992), il principe di Polonia Miezko I don\u00f2 i suoi territori alla Sede Apostolica, permettendo a Giovanni XV di intensificare l'opera missionaria tra gli slavi.\nNonostante questi successi, il pontificato di Giovanni, a causa della condotta rapace e nepotista del papa da un lato, e del dominio dei Crescenzi su Roma dall'altro, vide un generale discredito dell'autorit\u00e0 del vescovo di Roma in tutto l'Occidente. Difatti, la rapacit\u00e0 di Giovanni Nomentano dei Crescenzi, suscit\u00f2 sdegno nei prelati francesi e nel loro re Ugo, perch\u00e9 non l'ossequiarono con doni regali; cos\u00ec lo stesso Giovanni, nominando Arnolfo, un giovane debosciato, quale arcivescovo di Reims nonostante il parere contrario dell'episcopato francese, fu oggetto di una violenta requisitoria antipapale da parte del vescovo di Orl\u00e9ans Arnolfo.\nRelazioni con l'Impero e gli Stati cristiani.\nGiovanni era intimorito dall'onnipotenza che Giovanni Crescenzio stava sempre pi\u00f9 acquisendo all'interno delle mura di Roma, cosa per cui il Papa cominci\u00f2 ad intessere, fin dall'inizio del suo pontificato, una fitta corrispondenza con l'imperatrice Teofano, madre e reggente di Ottone III, assecondandola nelle sue richieste di politica ecclesiastica. La discesa di Teofano stessa in Italia e il suo soggiorno a Roma, tra il dicembre del 989 e il marzo del 990, serv\u00ec non soltanto per ricordare ai romani i diritti di suo figlio Ottone, ma anche per riconciliare ulteriormente i rapporti tra Giovanni XV e la nobilt\u00e0.\nGiovanni si impegn\u00f2, inoltre, attraverso il suo legato Leone di Treviri, a porre freno alla guerra intercorsa tra Etelredo II d'Inghilterra Riccardo di Normandia, riuscendovi nel 991.\nIl deterioramento dei rapporti con i Crescenzi e la fuga da Roma.\nCon la morte di Giovanni Crescenzio nel 991, che aveva mantenuto rapporti cordiali col papa lasciandogli libert\u00e0 nel governo spirituale della cristianit\u00e0, e la successione del fratello Giovanni II Nomentano, la presenza di Giovanni XV a Roma divenne sempre pi\u00f9 difficile, anche a causa della morte di Teofano nello stesso anno. Quest'ultima, infatti, si era inimicata progressivamente il clero e la nobilt\u00e0 romana per uno sfacciato nepotismo, e i rapporti con Giovanni Nomentano si deteriorarono sempre di pi\u00f9, finch\u00e9 il papa non fu costretto a fuggire da Roma e riparare nella \"Tuscia\" romana (pi\u00f9 precisamente a Sutri) sotto la protezione del marchese Ugo, da dove chiam\u00f2 il giovane Ottone III per soccorrerlo.\nLa morte.\nLa notizia della chiamata dell'imperatore di Germania e la sua discesa in Italia scossero le coscienze dei romani e di Giovanni Nomentano i quali, paventando una qualsiasi vendetta da parte di Ottone III, richiamarono Giovanni XV a Roma. Costui, per\u00f2, non pot\u00e9 assistere all'ingresso trionfale del suo salvatore: mor\u00ec infatti, per un violento attacco di febbri, il 1\u00ba aprile del 996, e fu sepolto in San Pietro.\nGiovanni XV o Giovanni XVI?\nNel corso dei secoli, si \u00e8 sostenuto che tra l'elezione di Giovanni XIV e quella di Giovanni XV ci fosse stato un cardinale diacono di nome \"Giovanni figlio di Roberto\" che si sarebbe fatto incoronare pontefice in contrapposizione all'antipapa Bonifacio VII, e chiamato dagli storici \"Papa Ioannes XIV bis\". Per cui, Giovanni XV potrebbe essere ricordato col numerale XVI. Ma Ioannes XIV bis, essendo frutto di un errore del \"Liber Pontificalis\" e degli storici Mariano Scoto e Goffredo da Viterbo, \u00e8 oggi escluso dalla lista dei pontefici dell'Annuario pontificio."}
{"id": "52403", "revid": "767487", "url": "https://it.wikipedia.org/wiki?curid=52403", "title": "Interfaccia aptica", "text": "Un'interfaccia aptica \u00e8 un dispositivo che permette di manovrare un robot, reale o virtuale, e di riceverne delle sensazioni tattili in risposta (retroazione o \"feedback\").\nUn esempio potrebbe essere un joystick con ritorno di forza (\"force feedback\"), un mouse in cui la rotellina si blocca quando il puntatore arriva ai margini dello schermo, o un display in braille utilizzato dai non vedenti. La parola \"aptico\" deriva dal greco \"apto\", che significa \"tocco\": con questo attributo si intende quindi qualcosa che ha a che fare con il tatto.\nLe interfacce aptiche sono utili e necessarie in quei contesti in cui la sola visione di quanto sta accadendo non \u00e8 sufficiente all'operatore per garantire un controllo corretto. Ecco quindi i settori di robotica avanzata, come la robotica chirurgica e quella spaziale, e quelli relativi alla realt\u00e0 virtuale, come la telemanipolazione o l'addestramento con operazioni simulate.\nOltre che nel settore della robotica le interfacce aptiche sono utili ove \u00e8 necessaria un'interazione fra computer ed operatore come nel settore della modellazione solida ove l'interfaccia aptica permette all'utente di sfruttare le proprie capacit\u00e0 manuali mantenendo il senso del tatto."}
{"id": "52404", "revid": "3115", "url": "https://it.wikipedia.org/wiki?curid=52404", "title": "Laura (nome)", "text": "Origine e diffusione.\nNome latino connesso con \"laurus\", l'alloro, albero sacro al dio Apollo (che trasform\u00f2 la ninfa Dafne in un albero di questa pianta) e simbolo di sapienza e gloria. Per estensione, indica \"colei che porta l'alloro\", in riferimento alla corona di alloro (\"laurea\") che veniva posta sul capo dei poeti e dei generali vittoriosi e che negli ambienti cristiani \u00e8 riferita al martirio.\nIl nome latino \"Laurea\", trasformatosi successivamente in Laura, si afferm\u00f2 in epoca imperiale sul modello del greco Dafne, rafforzandosi nel Medioevo con la formazione di numerosi alterati e derivati. La grande diffusione in Italia \u00e8 infine dovuta alla Laura cantata da Francesco Petrarca nel suo \"Canzoniere\" e nei \"Trionfi\". Registrato anche in una meno diffusa forma maschile, Lauro, il nome \u00e8 ampiamente attestato in tutta la penisola tanto da risultare al 14\u00ba posto per diffusione nel XX secolo e in leggero declino nei primi anni del XXI secolo (nel 2004 risultava al 28\u00ba posto per popolarit\u00e0 tra le nuove nate). Diffusi in tutta l'Italia sono pure gli alterati Lauretta e Laurina, mentre Laurisa risulta concentrato nelle Venezie.\nPer quanto riguarda la lingua inglese, il nome \u00e8 in uso sin dal XIII secolo, mutuato dall'italiano. Negli Stati Uniti \u00e8 stato fra i dieci nomi femminili pi\u00f9 usati per le nuove nate fra il 1963 e il 1979.\nPer etimologia, quindi, il nome \u00e8 legato a Lorenzo (di cui viene talvolta considerato un derivato) e Laurel, mentre per significato \u00e8 analogo a Kelila e Dafne.\nOnomastico.\nL'onomastico si festeggia in genere il 19 ottobre in ricordo di santa Laura, vedova e martire a Cordova nell'anno 864. Con questo nome si ricordano anche, alle date seguenti:"}
{"id": "52405", "revid": "289247", "url": "https://it.wikipedia.org/wiki?curid=52405", "title": "Bentonici", "text": ""}
{"id": "52407", "revid": "92723", "url": "https://it.wikipedia.org/wiki?curid=52407", "title": "Messa (musica)", "text": "La messa \u00e8 una composizione sacra che comprende un insieme coerente di parti, suscettibile di servire come accompagnamento alla liturgia eucaristica o Celebrazione eucaristica, prevalentemente quella della Chiesa cattolica, ma anche della chiesa anglicana o luterana.\nTipologia.\nNel corso dei secoli la messa ha subito numerose modificazioni, legate sia alla riforma della liturgia, sia al cambiamento del gusto artistico e musicale. Originariamente si trattava prevalentemente di musica corale ed incentrata sulle parti del \"proprio\", come nel canto gregoriano, in seguito si \u00e8 sviluppata su parti strumentali e sull'\"ordinario\".\nI testi cantati sono generalmente in latino.\nLe messe possono essere \"a cappella\", per sola voce umana, oppure con l'accompagnamento di uno strumento \"obbligato\" fino ad includere un'intera orchestra. In taluni casi, alcune composizioni musicali, pur utilizzando il formato della Messa, non erano originariamente concepite per essere effettivamente utilizzate durante la celebrazione.\nLa Messa in Si minore di Johann Sebastian Bach, la Nelson-Messe di Franz Joseph Haydn, la Grande Messa in Do minore di Wolfgang Amadeus Mozart, la Missa Solemnis di Ludwig van Beethoven e la Petite messe solennelle di Gioachino Rossini sono cinque esempi che bene illustrano questo genere.\nNel contesto della musica sacra, numerosi compositori hanno messo in musica anche sezioni isolate della messa, senza tuttavia scrivere un'intera composizione. Si pu\u00f2 citare a tal proposito come esempio il Gloria di Vivaldi e Poulenc o l'Agnus Dei di Barber.\nLa struttura della Messa.\nComposizione di una Messa.\nNell'ambito liturgico, comporre una messa consiste nel precisare gli elementi del proprio: Introito, Graduale, Alleluia, Tratto, Sequenza (quando presente), Offertorio e Communio. Questo porta a caratterizzare la messa all'interno di una circostanza particolare, come il proprio di un santo, di una festa particolare o di una circostanza specifica.\nI compositori moderni, a partire dalla polifonia, hanno avuto la tendenza a limitare la composizione agli elementi dell'ordinario: Kyrie, Gloria, Credo, Sanctus e Agnus Dei, pezzi cio\u00e8 che sono comuni a tutte le celebrazioni liturgiche: in questa maniera, le messe corrispondenti sono generiche e possono essere utilizzate in ogni circostanza.\nTalvolta per\u00f2 compongono una messa specifica con elementi del proprio, \u00e8 il caso della messa votiva: Messa di Requiem (messa votiva dei defunti), Messa di incoronazione, Messa per la pace. La circostanza particolare per la quale viene composta una messa impone allora un testo proprio.\nIl Requiem, \"Missa pro defunctis\" o \"Missa defunctorum\" \u00e8 una messa funeraria che deve il suo nome alla prima parola dell'introito: \"Requiem \u00e6ternam dona eis, Domine\". Essa non ha n\u00e9 Gloria, n\u00e9 Credo, ma ha la sequenza.\nMessa breve o solenne.\nNel rito cattolico si distingue la \"Missa brevis\", messa ordinaria, risolta con poco dispendio di tempo e organico, dalla \"Missa solemnis\" riservata alle pi\u00f9 grandi occasioni e, spesso, dalla durata pi\u00f9 ampia con grande organico e toni enfatici. \nNella tradizione protestante, la \"missa brevis\" \u00e8 una composizione che comporta un \"Kyrie\" ed un \"Gloria\", in opposizione alla \"missa tota\", piuttosto rara giacch\u00e9 di uso cattolico, di cui l'esempio pi\u00f9 noto \u00e8 la \"Messa in Si minore\" di Johann Sebastian Bach.\nOrdine delle parti.\nIn genere, perch\u00e9 una composizione possa essere considerata un'intera messa, dovrebbe contenere almeno le seguenti sei sezioni, che insieme costituiscono l'\"ordinario\" della Messa. Il repertorio di canto gregoriano per le parti dell'ordinario \u00e8 raccolto nel Kyriale, che pu\u00f2 essere sia un libro liturgico a s\u00e9 stante, sia parte di altri libri liturgici. \nI. Il Kyrie.\nIl testo del Kyrie \u00e8 semplicemente:\n\u00c8 in greco; in italiano \u00e8 stato tradotto \"Signore piet\u00e0; Cristo piet\u00e0; Signore piet\u00e0.\"\nII. Il Gloria.\nIl Gloria o dossologia maggiore o inno angelico ha il seguente testo:\nIII. Il Credo.\nSi tratta del testo pi\u00f9 lungo della Messa, versione latina del \"Symbolum Nicenum-Constantinopolitanum\", ossia la professione di fede come \u00e8 stabilita nei concili ecumenici di Nicea e di Costantinopoli.\n\"Credo in unum Deum, Patrem omnipotentem,\"\n\"factorem coeli et terrae, visibilium omnium et invisibilium. \"\n\"Credo in unum Dominum, Jesum Christum, Filium Dei unigenitum. \"\n\"Et ex Patre natum ante omnia saecula. \"\n\"Deum de Deo, lumen de lumine, Deum verum de Deo vero. \"\n\"Genitum, non factum, consubstantialem Patri: \"\n\"per quem omnia facta sunt. \"\n\"Qui propter nos homines\"\n\"et propter nostram salutem descendit de coelis. \"\n\"Et incarnatus est de Spiritu Sancto ex Maria Virgine \"\n\"Et homo factus est.\"\n\"Crucifixus etiam pro nobis sub Pontio Pilato \"\n\"passus et sepultus est.\"\n\"Et resurrexit tertia die, secundum Scripturas. \"\n\"Et ascendit in coelum: sedet ad dexteram Patris. \"\n\"Et iterum venturus est cum gloria, iudicare vivos et mortuos;\"\n\"cuius regni non erit finis. \"\n\"Et in Spiritum Sanctum, Dominum et vivificantem: \"\n\"qui ex Patre Filioque procedit.\"\n\"Qui cum Patre et Filio simul adoratur et conglorificatur:\"\n\"qui locutus est per Prophetas. \"\n\"Credo in unam sanctam catholicam et apostolicam Ecclesiam. \"\n\"Confiteor unum baptisma in remissionem peccatorum, \"\n\"et expecto resurrectionem mortuorum et vitam venturi saeculi.\"\n\"Amen.\"\nIV. Il Sanctus.\n\u00c8 una dossologia in lode alla Trinit\u00e0 che inizia con le parole \"Sanctus, Sanctus, Sanctus, Dominus Deus Sabaoth; pleni sunt coeli et terra gloria tua\" (Santo, Santo, Santo il Signore Dio degli eserciti, i cieli e la terra sono pieni della tua gloria). \u00c8 seguito da una seconda sezione, l'Osanna \"Hosanna in excelsis\", \"Osanna nell'alto dei cieli\"\nV. Il Benedictus.\nSubito dopo il Sanctus, \"Benedictus qui venit in nomine Domini\". (\"Benedetto colui che viene nel nome del Signore\").\nDopo il \"Benedictus\", di solito viene ripetuto l'\"Hosanna\".\nN.B.: Nella Messa tridentina (o vetus ordo) solenne, quando il Sanctus cantato \u00e8 troppo lungo il sacerdote inizia la consacrazione durante l'esecuzione musicale dando inizio al Canone della Messa. Il Benedictus con l'Hosanna conclusivo viene cantato subito dopo l'elevazione del calice; pu\u00f2 essere iniziato dopo il segnale acustico del campanello e dura per tutta la recita delle formule segrete del sacerdote contenute nel canone della messa; motivo per cui il Benedictus in genere \u00e8 il momento pi\u00f9 contemplativo e lungo nelle messe d'autore dei grandi compositori. L'Hosanna finale quindi chiude il momento di religioso silenzio al cui termine pu\u00f2 procedere la messa con \"Orate frates\" del sacerdote.\nVI. L'Agnus Dei.\nL'Agnus Dei \u00e8 composto dalla seguente invocazione:\n(Agnello di Dio, che togli i peccati del\nmondo, abbi piet\u00e0 di noi / dona a noi la pace.)\nN.B: Nella messa da requiem il \"miserere nobis e il dona nobis pacem\" vengono sostituiti con \"dona eis requiem\" e \"dona eis requiem. Sempiternam.\" \n(Agnello di Dio, che togli i peccati del mondo, dona a loro il riposo/ dona a loro il riposo per sempre). \nVII. L'Ite.\nL'Ite missa est \u00e8 la formula di conclusione con la quale il celebrante congeda l'assemblea, che risponde: \"Deo gratias\".\nQuesto pezzo viene incluso solo raramente in una messa. Nelle Messe in canto gregoriano l'Ite missa est riprende la melodia della prima invocazione del \"Kyrie eleison\".\nAltre parti.\nNella liturgia della Messa, ci sono anche altre parti che possono essere cantate, spesso utilizzando il repertorio del canto gregoriano, e sono: l'introito, il graduale, l'alleluia che in alcuni tempi penitenziali, soprattutto in Quaresima e nel Tempo di Settuagesima, viene sostituito dal tratto, la sequenza, l'offertorio ed il communio.\nQueste sezioni, dette il \"proprio\" della messa, cambiano di giorno in giorno secondo il calendario liturgico. A partire dal periodo polifonico i compositori privilegiano le parti dell\"'ordinario\" mentre le parti del \"proprio\" vengono normalmente omesse per scrivere una Messa (eccetto nelle messe da Requiem). Tuttavia, sono stati utilizzati per realizzare dei mottetti e altre composizioni musicali.\nNel Canto gregoriano invece, sia i canti del \"proprium\" che dell'\"ordinarium\", ma non solo, anche le letture e le altre parti che venivano cantate, possedevano un equilibrio unitario e rappresentavano l'elemento lirico della celebrazione liturgica. Si prefiggevano di aiutare i partecipanti a meditare la Parola e ad approfondire la realt\u00e0 sacramentale che si stava celebrando.\nLe sei sezioni della Messa come composizioni musicale sono in qualche modo rimaste le stesse dal Medioevo; le prime Messe in alcuni casi includevano altre parti o ne omettevano alcune. La prima Messa completa conosciuta di un compositore ben definito, \u00e8 la \"Messa de Notre Dame\" (\"Messa di Nostra Signora\") di Guillaume de Machaut del XIV secolo. Molte messe di Guillaume Dufay e di altri del XV secolo e del XVI utilizzarono anche melodie ricavate da motivi popolari, quale \"L'homme arm\u00e9\" come cantus firmus, portando un certo scandalo. Tale pratica risale comunque ad un periodo ben pi\u00f9 antico, essendo stata per prima attribuita all'eretico del IV secolo, Ario, noto per aver pubblicato nel suo libro \"Thaleia\" melodie ritenute non edificanti.\nStoria.\nLa messa come genere musicale ha avuto il momento di massimo splendore durante il Rinascimento, quando venne utilizzata come mezzo espressivo privilegiato da molti compositori. Molte messe importanti furono composte da Josquin Des Prez. Famosa la messa Et ecce terrae motus a 12 voci di Antoine Brumel. Alla fine del XVI secolo le corali contrappuntuali a cappella raggiunsero l'apoteosi con le messe dell'inglese William Byrd, dello spagnolo Tom\u00e1s Luis de Victoria e dell'italiano Giovanni Pierluigi da Palestrina, alla sua Missa papae Marcelli si deve secondo la tradizione che il Concilio di Trento non abbia censurato la polifonia.\nDopo il Rinascimento, la Messa non fu pi\u00f9 il genere al centro dell'attenzione di ogni compositore, anche se alcuni dei pi\u00f9 famosi capolavori del Barocco, del Classicismo e del Romanticismo sono proprio delle messe. Tra queste, la Messa in Si minore di Johann Sebastian Bach (che era luterano, non cattolico), la Nelson-Messe di Franz Joseph Haydn, la Grande Messa in Do minore di Wolfgang Amadeus Mozart, la Missa Solemnis di Ludwig van Beethoven e la Petite messe solennelle di Gioachino Rossini. Altre messe importanti sono state composte da compositori come Liszt e Bruckner.\nEpoca moderna.\nIl genere musicale della Messa aveva seguito un'evoluzione parallela a quella della musica classica,\nAll'inizio del XX secolo papa Pio X inizi\u00f2 a ordinare anche la musica religiosa, convinto che i compositori celebri si fossero allontanati dallo spirito che conviene in un contesto religioso in cui si sviluppa la Messa. Auspic\u00f2 perci\u00f2 un ritorno al canto gregoriano e alla polifonia. Il suo punto di vista risente dell'influenza delle ricerche intraprese dall'abbazia di Solesmes. Fra le raccomandazioni del papa si trovano le seguenti:\nIn senso stretto queste regole hanno al presente poca influenza al di fuori delle congregazioni religiose, soprattutto dopo il Concilio Vaticano II. Comunque nel corso del XX secolo la composizione di Messe in ambito pontificio \u00e8 stata sviluppata da Lorenzo Perosi (morto nel 1956), Maestro Direttore della Cappella Musicale Pontificia \u201cSistina\u201d, e dal suo allievo ed erede Domenico Bartolucci (morto nel 2013). Recentemente, papa Benedetto XVI \u00e8 ritornato sull'argomento \nQueste raccomandazioni hanno portato alla composizione di numerose Messe utilizzate nelle assemblee moderne, ma di un interesse musicale generalmente marginale.\nI musicisti continuano a comporre messe assumendosi una grandissima libert\u00e0 di scrittura. La \"Misa Criolla\" (1963) dell'argentino Ariel Ram\u00edrez, la \"Missa Gaia/Earth Mass\" (1982) dello statunitense Paul Winter, la \"Misa campesina\" (1975) del nicaraguense Carlos Mej\u00eda Godoy, la congolese \"Missa Luba\" adattano i canti dell'ordinario ai ritmi ed alle melodie dei continenti extraeuropei."}
{"id": "52409", "revid": "125282116", "url": "https://it.wikipedia.org/wiki?curid=52409", "title": "Papa Gregorio V", "text": "Biografia.\nOrigini e carriera ecclesiastica.\nFiglio di Ottone, duca di Carinzia, nipote dell'imperatore Ottone I il Grande e cugino di Ottone III, Brunone apparteneva alla famiglia imperiale sassone. Sua madre era invece Giuditta di Carinzia, forse nipote di Arnolfo di Baviera. Educato alla scuola cattedrale di Worms negli anni '80, Brunone, a soli 24 anni d'et\u00e0, entr\u00f2 nel ristretto gruppo dei prelati della Cappella imperiale. Nonostante la giovane et\u00e0, il prelato tedesco era un uomo estremamente colto, energico e consapevole dell'alto valore morale di cui \u00e8 rivestita la dignit\u00e0 sacerdotale, cosa per cui fu consacrato vescovo di Verden e poi cardinale, secondo quanto riporta il Moroni. Il Gregorovius riassume il ritratto morale del giovane Brunone:\nIl pontificato.\nL'elezione.\nNell'aprile 996 Ottone III si ferm\u00f2 per alcuni giorni a Ravenna. Qui fu informato della morte di papa Giovanni XV da alcuni legati romani inviati da Crescenzio Nomentano. Seduta stante decise di nominare come vescovo di Roma il cugino Brunone. Primo pontefice tedesco ad ascendere al soglio di Pietro, Brunone fu accompagnato a Roma dagli arcivescovi di Magonza e Worms, ove fu accolto festosamente e iv\u00ec incoronato, il 3 maggio, col nome di Gregorio V, in onore del grande Gregorio I.\nGoverno di Roma.\nLa finta sottomissione di Crescenzio Nomentano.\nImmediatamente, papa e cugino cominciarono a governare assieme il mondo, l'uno dal punto di vista spirituale, l'altro da quello temporale. In primo luogo, Gregorio V incoron\u00f2 il 21 maggio il cugino imperatore, riconfermando il dominio imperiale su Roma e la fine della tirannia di Crescenzio Nomentano, determinata dalla minore et\u00e0 di Ottone stesso. Infatti, il 25 maggio, papa e imperatore convocarono un concilio in San Pietro per chiarire le cause della rivolta contro Giovanni XV: Crescenzio Nomentano, principale artefice, fu graziato su intercessione del papa stesso dopo che ebbe giurato fedelt\u00e0 alla Chiesa e all'Impero. Ottone, sistemate le ultime pendenze con il cugino papa, lasci\u00f2 sul finire di maggio Roma per ritornarsene in Germania, confidando sulle truppe poste a protezione di Gregorio V, comandate dal marchese Ugo di Tuscia (gi\u00e0 protettore di Giovanni XV), e da Corrado, conte di Spoleto e Camerino.\nLa fuga di Gregorio e l'elezione dell'antipapa Giovanni XVI.\nLe truppe, per\u00f2, non bastarono a proteggere il papa: i romani, sobillati da Crescenzio Nomentano, scacciarono il papa \"tedesco\" il 29 settembre 996, che fu costretto a fuggire nell'Italia Settentrionale, roccaforte del potere imperiale in Italia. Riparato a Pavia, ove tenne nel febbraio del 997 un sinodo locale su questioni legate alla Chiesa tedesca e francese, il papa lanci\u00f2 la scomunica contro Crescenzio Nomentano. Questi, riassunto il titolo di patrizio, attiv\u00f2 la sua rete diplomatica con i Bizantini da un lato, e dall'altro cominci\u00f2 a fortificare il pi\u00f9 possibile Roma, specialmente Castel Sant'Angelo. Nel frattempo, per dare legittimit\u00e0 alla ribellione contro Gregorio, Giovanni convinse il calabrese Pietro Filagato, gi\u00e0 vescovo di Piacenza e consigliere di Teofano, ad assumere la carica pontificia. Questi, uomo estremamente ambizioso e politicante, accett\u00f2, venendo consacrato tra il marzo e l'aprile del 997 col nome di Giovanni XVI, ma dovette piegarsi ai desideri temporali di Crescenzio Nomentano e di Bisanzio, l'altra potenza che aveva patrocinato la sua elezione.\nIl ritorno a Roma e la vendetta di Gregorio e Ottone.\nOttone non poteva aiutare immediatamente il cugino a Pavia, in quanto impegnato a combattere contro gli Slavi che, da anni, tormentavano i confini orientali del suo Impero. Quando nel dicembre l'imperatore, liberatosi dal pericolo slavo, scese in Italia, Gregorio V gli venne incontro e celebrarono il Natale a Pavia. Papa e imperatore discesero nel gennaio del 998 la Penisola, finch\u00e9 nel mese di febbraio l'esercito tedesco si accamp\u00f2 davanti a Roma, trovandola sguarnita: solo Castel Sant'Angelo era fortificato, con Crescenzio Nomentano asserragliatevi dentro, mentre Giovanni XVI si era dato alla macchia dopo che Ottone gli aveva negato il suo perdono.\nPapa e imperatore non furono impegnati in un lungo assedio, in quanto le potenti macchine d'assedio a disposizione di Ottone riuscirono ad abbattere i bastioni di Castel Sant'Angelo il 29 aprile: Crescenzio Nomentano, catturato, fu impiccato alle mura della fortezza e il corpo decapitato. Il corpo, gettato dal castello, fu poi appeso ad una forca sul Monte Mario.\nPer quanto riguarda l'antipapa, fu raggiunto gi\u00e0 nel febbraio da alcuni cavalieri imperiali guidati dal conte Bertoldo di Brisgovia che, gli strapparono gli occhi, la lingua, il naso e le orecchie, non si sa se dietro ordine di Ottone. Il vergognoso ludibrio cui poi Gregorio V e Ottone III avrebbero costretto l'ex antipapa a sottostare, suscit\u00f2 in san Nilo, compaesano di quest'ultimo, un sentimento di repulsione tale che avrebbe minacciato i due cugini per il loro infierimento su di uno storpio, gettando su di loro la maledizione divina. Quanto poi l'antipapa sopravvisse alle ferite ricevute, non \u00e8 dato sapersi.\nGoverno della Chiesa.\nNonostante il suo breve pontificato fosse stato funestato dalla rivolta di Crescenzio, Gregorio continu\u00f2 a governare con forza e maturit\u00e0 d'animo la Chiesa attraverso sinodi in varie citt\u00e0 dell'Italia Settentrionale, preoccupandosi di questioni legate al diritto canonico e alla morale ecclesiastica. Inoltre, secondo il Moroni, Gregorio si distinse per il grande zelo caritativo e per la profonda morale, tanto da guadagnarsi il titolo di \"Gregorio il Minore\", in ovvio riferimento a Gregorio Magno suo modello.\nIl matrimonio di Roberto di Francia.\nNello stesso anno 996 diventava re di Francia Roberto II, che spos\u00f2 nel medesimo anno Berta, unica erede di Corrado di Borgogna e vedova di Oddone I di Blois. Cos\u00ec facendo, per\u00f2, viol\u00f2 una disposizione della Chiesa sui matrimoni tra consanguinei, in quanto il sovrano aveva tenuto a battesimo un figlio di Bertha. Pertanto nel febbraio 997 Gregorio V, in un sinodo a Pavia (citt\u00e0 ove si trovava a causa della ribellione dei romani), chiese al sovrano di spiegare le motivazioni che lo spinsero ad un tale gesto. Poi, in un sinodo romano del 999, gli inflisse sette anni di penitenza e minacci\u00f2 la scomunica ai due coniugi e l'interdetto al regno di Francia, se non si fossero separati. La questione si protrasse fino al 1001, quando Roberto, non ottenendo una dispensa dal nuovo papa Silvestro II, si rifiut\u00f2 di lasciare la donna venendo scomunicato. Nel settembre del medesimo anno, per\u00f2, Roberto fu costretto a lasciare Berta a causa delle motivazioni politiche dovute alla scomunica e all'interdetto sul regno di Francia.\nLa questione dell'arcivescovado di Reims.\nMentre Gregorio era in fuga da Roma nel 996, a Spoleto incontr\u00f2 l'abate Abbone di Fleury, il quale chiese al Papa di pronunciarsi riguardo alla questione dell'arcidiocesi di Reims. Questa, gi\u00e0 sotto il suo predecessore, era stata affidata ad un individuo indegno, Arnolfo, contro il parere dell'episcopato francese. Per questo motivo, i vescovi e il re di Francia si rifiutarono di assegnare ad Arnolfo la sede di Reims, eleggendo al suo posto il coltissimo Gerberto di Aurillac. Questi, divenuto nel 995 segretario particolare di Ottone III, credette di riuscire ad avere dalla sua anche il giovane Gregorio V, ma il papa si dimostr\u00f2 irremovibile sulla disposizione canonica del predecessore:\nAltri provvedimenti.\nSulla scia di Benedetto VII, Gregorio riprese con pieno vigore la riforma cluniacense della Chiesa, che avrebbe trovato pieno compimento il secolo successivo nel corso della Riforma gregoriana. Nel 997 conferm\u00f2 a Giovanni da Besate, arcivescovo di Ravenna, numerosi privilegi ecclesiastici tra cui la sottomissione della diocesi di Cervia e l'incorporamento nell'arcidiocesi della diocesi piacentina, rinnovati nell'aprile successivo a Gerberto d'Aurillac, nominato presule di quella sede su pressione di Ottone III.\nMorte e sepoltura.\nMentre Ottone stava andando nel Meridione per discolparsi delle proprie colpe davanti a san Nilo, Gregorio mor\u00ec tra gli inizi di febbraio la prima met\u00e0 di marzo del 999, venendo sepolto nelle Grotte Vaticane di fianco alla tomba di Gregorio Magno. Secondo il Gregorovius il giovane papa mor\u00ec di veleno, in quanto oggetto d'odio per la feroce repressione di pochi mesi prima."}
{"id": "52410", "revid": "72396", "url": "https://it.wikipedia.org/wiki?curid=52410", "title": "Messa cantata", "text": "La messa cantata (in latino, \"Missa cantata\") \u00e8 quella forma della messa tridentina in cui il sacerdote celebrante canta quelle parti della messa che secondo il Messale Romano gli spetta cantare, senza l'assistenza dei sacri ministri diacono e suddiacono.\nSi distingue perci\u00f2 dalla messa solenne e dalla messa bassa.\nPrima della revisione nel 1962 del Messale Romano, Il \"Ritus servandus in celebratione Missae\" VI, 8 riconosceva esplicitamente questa forma cantata della messa tridentina senza diacono e suddiacono: \"Si quandoque Celebrans cantat Missam sine Diacono et Subdiacono, Epistolam cantet in loco consueto aliquis Lector...\". \nDenominazione.\nLa messa cantata era chiamata nel medioevo anche messa media, denominazione ancora in uso, insieme a quella di \"missa cantata\", nei XVIII, XIX e XX secoli.\nNei documenti della Santa Sede, prima della promulgazione nel 1960 del \"Codice delle Rubriche del Breviario e del Messale Romano\", la messa cantata era generalmente denominata con qualifiche quali \u00abmessa cantata senza ministri sacri\u00bb.\n\u00c8 del 19 agosto 1654 il pi\u00f9 antico dei decreti concernenti la messa cantata elencati nell'indice di una edizione dei decreti della Sacra Congregazione dei Riti.\nStoria.\nLa messa cantata ebbe origine nelle regioni dove l'insufficienza numerica del clero consigliava di ridurre e di semplificare le cerimonie della messa solenne, affidando fra l'altro al sacerdote celebrante le funzioni proprie del diacono e del suddiacono.\nNella \"Catholic Encyclopedia\" del 1910, Adrian Fortescue spiegava:\nIl \"Codice delle Rubriche del Breviario e del Messale Romano\" del 1960 espressamente permise l'uso dell'incenso in tutte le messe cantate.\nCon la revisione nel 1969 del Messale Romano si abbandon\u00f2 la distinzione netta fra messa cantata e messa letta. L'Ordinamento generale del Messale Romano dice: \nDichiara inoltre che sia molto conveniente che le parti della preghiera eucaristica indicate in musica siano cantate dal sacerdote."}
{"id": "52426", "revid": "123697601", "url": "https://it.wikipedia.org/wiki?curid=52426", "title": "Il Regno (rivista 1903)", "text": "Il Regno fu un settimanale fondato da Enrico Corradini e pubblicato a Firenze dal 29 novembre 1903 al dicembre 1906.\nEsso si vanta di annoverare tra le sue componenti l'ideologia dell'irrazionalismo nazionalistico e antiparlamentare in un quadro aggressivo definito di \"riscossa\" borghese.\nNe furono collaboratori, oltre a Giovanni Papini (caporedattore) e Giuseppe Prezzolini, Mario Calderoni, Giuseppe Antonio Borgese, Mario Morasso, Vilfredo Pareto che, con la sua teoria delle \u00e9lite, fece da supporto ideologico alla strategia di Corradini.\nI temi trattati furono essenzialmente politici e, soprattutto nei primi anni, con preferenza sulla necessit\u00e0 dell'espansione coloniale.\nQuando nel marzo del 1905 prese la direzione del settimanale Alderico Campodonico, il problema dell'irredentismo divenne centrale.\nIl proposito di questa rivista, cos\u00ec come per \"Il Leonardo\" e \"Hermes\", aveva un dato comune che era quello di dare la possibilit\u00e0 ad un gruppo di intellettuali di riunirsi, educare e soprattutto agitare le acque."}
{"id": "52451", "revid": "1754196", "url": "https://it.wikipedia.org/wiki?curid=52451", "title": "Voodoo (disambigua)", "text": ""}
{"id": "52453", "revid": "48479", "url": "https://it.wikipedia.org/wiki?curid=52453", "title": "Vodou", "text": ""}
{"id": "52455", "revid": "33888", "url": "https://it.wikipedia.org/wiki?curid=52455", "title": "La Rassegna nazionale", "text": "La Rassegna nazionale fu un periodico letterario e culturale italiano fondato a Firenze nel 1879 e pubblicato, attraverso alterne vicende, fino al 1952.\nStoria.\nDalla fondazione al 1915.\nIl periodico fiorentino fu il proseguimento della \u00abRivista Universale\u00bb (sottotitolo: \u00abCattolici col Papa - Liberali con lo Statuto\u00bb), fondata nella stessa Firenze nel 1865. A sua volta, il periodico continuava gli \u00abAnnali cattolici\u00bb, fondati a Genova il 25 novembre 1863. Tra i fondatori della \u00abRivista\u00bb vi era il marchese spezzino Paris Maria Salvago. Nel dicembre 1877 la \u00abRivista\u00bb fu chiusa. Un anno e mezzo dopo apparve la \u00abRassegna\u00bb, soprattutto per volere del marchese Manfredo Da Passano, condirettore del periodico cessato.\n\u00abLa Rassegna nazionale\u00bb venne diffusa soprattutto negli ambienti dell'aristocrazia e della grande borghesia, nei ministeri, nelle scuole e nelle biblioteche pubbliche. I direttori - il Da Passano ed il Salvago - nel primo numero della rivista (luglio 1879) si presentarono come \"cattolici ed italiani\", cio\u00e8 cattolici che volevano partecipare attivamente alla vita politica del Paese e che ritenevano si potesse agire su due piani, quello religioso e quello politico, senza indebite interferenze.\nIl periodo pi\u00f9 fecondo ed interessante della rivista fu tra il 1898 e il 1908 dal momento che i densi avvenimenti politici che avvennero in quegli anni, cos\u00ec decisivi per la storia politica e religiosa italiana, (repressioni del 1898, salita di Giovanni Giolitti al potere, sospensione del \"non expedit\", condanna del modernismo) consentirono ai redattori e ai collaboratori molte attive esperienze. \n\u00abLa Rassegna nazionale\u00bb fu sempre pronta alla discussione e al vaglio della critica storica applicata all'esegesi biblica, si dimostr\u00f2 interessata all'evoluzionismo e all'americanismo, attenta allo sviluppo delle nuove correnti del pensiero contemporaneo. \nLa rivista si trov\u00f2 spesso in crisi finanziaria. Negli anni novanta ricevette un decisivo sostegno da Geremia Bonomelli, il vescovo di Cremona, che riusc\u00ec a trovare finanziamenti nell'ambiente industriale cattolico milanese.\n\u00abLa Rassegna nazionale\u00bb segu\u00ec con attenzione e con una certa simpatia, pur tenendo le giuste distanze, il dibattito modernista e l'uscita della rivista \u00abIl Rinnovamento\u00bb nel 1907.\nDal 1916 al 1952.\nNel dicembre 1915 la rivista fu ceduta ad Antonio Ciaccheri Bellanti e Roberto Palmarocchi (Palmarocchi era figlio adottivo del Bellanti), che ne assunsero congiuntamente la direzione.\nDopo vari passaggi di propriet\u00e0, la rivista ader\u00ec al fascismo.\nSospesa durante la guerra, torn\u00f2 ad uscire solo nel 1950; le pubblicazioni cessarono definitivamente con il n. 3 del 1952."}
{"id": "52457", "revid": "92723", "url": "https://it.wikipedia.org/wiki?curid=52457", "title": "Bulge", "text": "In astronomia, un bulge o bulbo galattico \u00e8 un gruppo di notevoli dimensioni formato da un gran numero di stelle. Il termine comunemente si riferisce al gruppo centrale di stelle che si trova nella maggior parte delle galassie a spirale. Il nucleo delle galassie a spirale \u00e8 solitamente composto da stelle di Popolazione II, piccole, rosse e vecchie che nacquero assieme alla galassia circa un miliardo di anni dopo il Big Bang. \nSi pensa che la maggior parte dei nuclei ospiti al suo interno un buco nero supermassiccio. Bench\u00e9 la prima osservazione diretta di un buco nero sia stata pubblicata solo nel 2019 (un'immagine del buco nero al centro della galassia \"M87\" ottenuta tramite numerose osservazioni interferometriche), la loro esistenza era gi\u00e0 stata comprovata indirettamente tramite l'osservazione di numerosi effetti (principalmente gravitazionali) che essi esercitavano sulla materia a loro circostanti.\nAlcune galassie hanno nuclei con stelle di Popolazione I (giovani stelle blu), o una combinazione delle due popolazioni. Anche se questo caso non \u00e8 ancora chiaro, \u00e8 solitamente portato come prova di interazioni con un'altra galassia (es: collisione di galassie), che invia nuovo gas al centro della galassia e favorisce la formazione stellare. "}
{"id": "52460", "revid": "9", "url": "https://it.wikipedia.org/wiki?curid=52460", "title": "Gerberto di Aurillac", "text": ""}
{"id": "52463", "revid": "57342", "url": "https://it.wikipedia.org/wiki?curid=52463", "title": "P", "text": "P o p (chiamata pi in italiano) \u00e8 la quattordicesima lettera dell'alfabeto italiano e la sedicesima dell'alfabeto latino.\nIl simbolo rappresenta anche la lettera \"rho\" nell'alfabeto greco e la \"er\" in quello cirillico. [p] \u00e8 il simbolo di una consonante occlusiva bilabiale sorda nell'alfabeto fonetico internazionale.\nStoria.\nLa \"P\u00ea\" semitica (bocca) cos\u00ec come la greca \u03a0 o \u03c0 (Pi) e le lettere etrusca e latina che si svilupparono da questa, simboleggiano la , una consonante sorda occlusiva. Chi parla in arabo ha di solito difficolt\u00e0 a pronunciare questo suono, che viene pronunciato invece come una b, dal momento che nel sistema fonologico dell'arabo esiste un'unica occlusiva bilabiale, sonora, e non esiste una occlusiva bilabiale sorda."}
{"id": "52466", "revid": "93556", "url": "https://it.wikipedia.org/wiki?curid=52466", "title": "Patrick Volkerding", "text": "\u00c8 il fondatore della distribuzione GNU/Linux Slackware, che risulta essere la pi\u00f9 anziana distribuzione ancora attivamente sviluppata.\nBiografia.\nNel 1993 ha conseguito una laurea in informatica presso l'Universit\u00e0 statale del Minnesota Moorhead.\nVolkerding \u00e8 anche conosciuto, tra gli appassionati di Slackware, come \"The Man\", \"L'uomo\". Questo soprannome gli \u00e8 stato dato in segno di rispetto, visto che \u00e8 il creatore e il mantainer di quella che per loro \u00e8 la migliore distribuzione in circolazione.\nPer un certo periodo di tempo, hanno fatto parte, assieme a lui, del team ufficiale di Slackware, anche Chris Lumens e David Cantrell, che percepivano uno stipendio per il loro contributo al progetto, ma dopo varie vicissitudini della compagnia che finanziava lo Slackware Linux Project, la collaborazione si \u00e8 interrotta. Ad oggi, Volkerding \u00e8 l'unico sviluppatore retribuito, ma sono molte le persone che a vario titolo e in vari modi collaborano con lui.\nVolkerding ha dovuto lottare a lungo contro un'infiammazione batterica cronica. Le sue condizioni sono diventate note il 16 novembre 2004, quando ha pubblicato un resoconto dettagliato () della sua battaglia con gli attinomiceti. Il messaggio conteneva anche una richiesta di aiuto da parte di chiunque potesse contribuire a una diagnosi pi\u00f9 precisa o a procurargli la quantit\u00e0 di penicillina di cui necessitava. Con il tempo, e con le cure mediche, la situazione \u00e8 migliorata, e Volkerding ha annunciato i suoi progressi il 19 dicembre 2004.\nVolkerding \u00e8 sposato con Andrea, da cui il 22 novembre 2005 ha avuto una figlia, Briah Cecilia. La notizia \u00e8 stata da lui stesso comunicata nel ChangeLog di Slackware, il 10 dicembre."}
{"id": "52467", "revid": "123687358", "url": "https://it.wikipedia.org/wiki?curid=52467", "title": "Red Hat Linux", "text": "Red Hat Linux, creata dalla Red Hat, \u00e8 stata una distribuzione Linux, cio\u00e8 un sistema operativo basato su GNU/Linux, sviluppata dal 1995 al 2004. I suoi successori sono: Red Hat Enterprise Linux orientato alle esigenze delle aziende e dotato di supporto commerciale, e Fedora dotato di software pi\u00f9 recente e sviluppato dalla comunit\u00e0 di volontari. Il celebre gestore di pacchetti RPM, adottato da diverse distribuzioni come SUSE Linux e Mandriva, fu sviluppato appositamente per Red Hat Linux e originariamente chiamato appunto \"Red Hat Package Manager\".\nRed Hat Enterprise Linux (RHEL) \u00e8 una distribuzione GNU/Linux, sviluppata da Red Hat e progettata per il mercato business, successiva alla distribuzione Red Hat Linux. Red Hat Enterprise Linux \u00e8 rilasciato, come versione server, per le piattaforme x86-64, Power Architecture, ARM64 ed IBM Z e, come versione desktop, per x86-64. Tutte le attivit\u00e0 di supporto ed addestramento, oltre al programma di certificazione Red Hat, si concentrano sulla piattaforma Red Hat Enterprise Linux. Red Hat Enterprise Linux \u00e8 spesso abbreviato in RHEL.\nLa distribuzione Red Hat Enterprise Linux segue cronologicamente quella di Red Hat Linux ed \u00e8 affiancata da Fedora, un'alternativa \"free-of-cost\" a Red Hat Enterprise Linux, pure derivata da Red Hat Linux, sviluppata dalla comunit\u00e0 di volontari che supporta il progetto Fedora.\nStoria.\nLa prima versione di Red Hat Linux fu distribuita a maggio del 1995 (si considera qui la versione non \"Beta\"). L'ultima versione di Red Hat Linux \u00e8 la versione 9, nome in codice Shrike, del 31 marzo 2003.\nNel 2003, Red Hat ha interrotto lo sviluppo e la distribuzione di Red Hat Linux in favore di Red Hat Enterprise Linux (RHEL) per gli ambienti aziendali (il gi\u00e0 citato mercato business) e di Fedora, per un uso pi\u00f9 vicino a quello domestico.\nNell'ottobre 2018, Red Hat ha dichiarato che KDE non sar\u00e0 pi\u00f9 supportata nei successivi aggiornamenti di Red Hat Enterprise Linux. La diretta conseguenza di questa scelta \u00e8 una crescita dell'importanza di GNOME. Entrambe le interfacce utenti conferiscono agli ambienti Linux desktop come minimo quelle caratteristiche ormai irrinunciabili per lavorare con i computers: finestre, icone, mouse, puntatore\nAcquisizione di Red Hat.\n\u00c8 stata annunciata l'acquisizione di Red Hat da parte di IBM per una cifra indicativa di 33 miliardi di dollari, l'acquisizione \u00e8 stata completata nel corso del 2019.\nCaratteristiche.\nRed Hat \u00e8 stata la prima distribuzione ad utilizzare il formato RPM (Red-Hat Package Manager) come sistema di gestione dei pacchetti. Nel tempo \u00e8 servita come punto di partenza per molte altre distribuzioni. Oggigiorno il ricorso al RPM non \u00e8 sufficiente perch\u00e9 occorre rispettare le dipendenze che un pacchetto in formato rpm ha nei confronti di altri pacchetti. Questo \u00e8 un problema noto di tutte le distribuzioni Linux. RPM \u00e8 quindi utilizzato in abbinamento a YUM.\nLe novit\u00e0 principali della distribuzione Red Hat sono due:\nVi sono ulteriori caratteristiche di Red Hat Linux meritevoli di essere qui riportate.\nA partire da Red Hat Linux 7.0 \u00e8 stato per esempio abilitato il supporto UTF-8 come metodo di codifica dei caratteri per il sistema.\nA partire dal Red Hat Linux 9.0 \u00e8 stato abilitato il supporto per la Native POSIX Thread Library.\nVersioni.\nVersioni di Red Hat Linux.\nVengono nel seguito riepilogate alcune delle versioni di Red Hat Linux rilasciate nel tempo.\nVersioni di Red Hat Enterprise Linux.\nNon c'\u00e8 mai stata una Red Hat Enterprise Linux 1. Nel Marzo del 2002 \u00e8 uscita Red Hat Enterprise Linux 2.1 corrispondente alla Red Hat Linux 7.2. Nel Marzo 2003 \u00e8 uscita invece la versione 9 di Red Hat Linux corrispondente alla Red Hat Enterprise Linux 3. Le successive versioni sono state rinumerate di conseguenza.\nVengono nel seguito riepilogate le versioni di Red Hat Enterprise Linux rilasciate nel tempo. Si tenga presente che per ciascuna di esse sono stati rilasciati anche degli aggiornamenti, detti \"Update\", che ne hanno prolungato via via l'uso. In particolare le versioni 6 e 7 sono alla data tuttora supportate. Per la versione 7, nata nel 2014, \u00e8 di recente uscito l'\"Update 6\" (30 ottobre '18).\nRelazioni con Fedora.\nRed Hat Linux fu originariamente sviluppato esclusivamente all'interno della Red Hat con il solo feedback raccolto dagli utenti che giungevano con bugs e contributi rispettivamente da correggere o da includere nei pacchetti software. Questo \u00e8 cambiato nel corso del 2003 quando Red Hat Linux \u00e8 stato fuso con il progetto Fedora, basato sull'omonima comunit\u00e0."}
{"id": "52468", "revid": "1996533", "url": "https://it.wikipedia.org/wiki?curid=52468", "title": "Distribuzione (software)", "text": "Una distribuzione software (abbreviata in distro) indica in informatica una collezione di programmi che soddisfano uno o pi\u00f9 campi di applicazione, distribuendoli in un unico insieme.\nUtilizzo dell'espressione.\nL'espressione \u00e8 largamente diffusa con la nascita di svariati sistemi operativi Unix-like nati da variazioni del sistema operativo GNU e del kernel Linux o dei relativi programmi. Alcune di queste distribuzioni GNU/Linux sono scritte a partire dal kernel, altre nascono dal fork di altre distribuzioni, a volte apportando soltanto piccole variazioni allo spazio utente o al desktop environment.\nMolte distribuzioni sono sviluppate da appassionati, altre da associazioni di programmatori o da software house. \u00c8 il caso di societ\u00e0 come Red Hat, SUSE Linux, Mandriva e progetti di comunit\u00e0 come Debian, Fedora e Gentoo Linux. Alcune di queste distribuzioni possono avere una storia molto complessa e variegata, \u00e8 il caso di una qualsiasi delle distribuzioni basate su Lubuntu, a sua volta basata su Ubuntu, che a sua volta \u00e8 una delle tante distribuzioni Debian GNU/Linux.\nLe distribuzioni Linux.\nNel linguaggio comune \u00e8 molto diffuso il termine \"Linux\" per indicare, erroneamente, le cosiddette \"distribuzioni Linux\". In realt\u00e0 con il termine \"Linux\" si indica il solo kernel del sistema operativo, mentre le distribuzioni comprendono, oltre al kernel, varie componenti software quali l'interfaccia grafica, gli strumenti GNU (da cui la denominazione \"GNU/Linux\"), e altro software, spesso software libero."}
{"id": "52469", "revid": "347132", "url": "https://it.wikipedia.org/wiki?curid=52469", "title": "Lodovico Ricci", "text": "Biografia.\n\u00c8 autore della \"Corografia dei Territorj di Modena, Reggio e degli altri Stati gi\u00e0 appartenenti alla Casa d'Este\", in cui vengono descritti in ordine alfabetico tutte le principali localit\u00e0 del Ducato di Modena e Reggio.\nNel 1787 pubblic\u00f2 anche un libro sulla \"Riforma de' pii Istituti della Citt\u00e0 di Modena\".\nNel 1797 fu nominato ministro delle finanze della Repubblica Cisalpina."}
{"id": "52470", "revid": "248632", "url": "https://it.wikipedia.org/wiki?curid=52470", "title": "Fedora (software)", "text": ""}
{"id": "52471", "revid": "196390", "url": "https://it.wikipedia.org/wiki?curid=52471", "title": "Tetraidrocannabinolo", "text": ""}
{"id": "52472", "revid": "114896913", "url": "https://it.wikipedia.org/wiki?curid=52472", "title": "Mandriva (sistema operativo)", "text": "Mandriva (o Mandriva Linux, in precedenza conosciuta come Mandrake Linux) \u00e8 stata una distribuzione GNU/Linux prodotta da Mandriva SA, orientata principalmente ai computer desktop, alla facilit\u00e0 di gestione e installazione, particolarmente consigliata agli utenti meno esperti, il cui sviluppo \u00e8 terminato nel 2012.\nStoria.\nNacque nel luglio del 1998, da un'idea di Ga\u00ebl Duval che voleva creare una distribuzione di facile e semplice utilizzo, con il nome di Mandrake Linux, basata sulla versione 5.1 di Red Hat Linux. Allo scopo fond\u00f2 la MandrakeSoft, insieme a Jacques Le Marois.\nNel 2005 a causa di un contenzioso sul copyright del nome (richiama il famoso Mandrake il Mago dei fumetti), la software-house produttrice della distribuzione ha cambiato nome da Mandrake a Mandriva, derivato dalla fusione con la distribuzione Conectiva (MANDRake+conectIVA). Nell'estate dello stesso anno Mandriva ha acquisito anche la societ\u00e0 americana Lycoris, produttrice dell'omonimo sistema operativo GNU/Linux.\nDal 2010 la distribuzione non \u00e8 pi\u00f9 supportata da Mandriva SA. Esistono due progetti che tentano di proseguire lo sviluppo: il primo \u00e8 \"OpenMandriva LX\", di OpenMandriva Association, una associazione senza scopo di lucro gestita dalla comunit\u00e0 degli utenti stessi, e Mageia, un fork creato nel 2010 da ex-dipendenti di Mandriva. Entrambi i progetti hanno distribuito versioni stabili delle loro distribuzioni.\nLo sviluppo di Mandriva Linux era stato interrotto il 16 gennaio 2012 a causa di difficolt\u00e0 finanziarie di Mandriva SA. Dopo il riassetto societario, la distribuzione \u00e8 stata donata alla comunit\u00e0, che si \u00e8 organizzata in una fondazione denominata \"OpenMandriva Association\" (OMA). La distribuzione, per questioni legali (il nome appartiene ancora a Mandriva SA), \u00e8 stata rinominata OpenMandriva LX.\nNel periodo di crisi, con lo sviluppo di Mandriva Linux fermo, diversi sviluppatori dipendenti di Edge-IT, liquidata per i problemi finanziari di Mandriva SA, hanno creato un fork, denominato Mageia, col proposito di raccogliere l'eredit\u00e0 della vecchia distribuzione. I ritardi nella distribuzione di OpenMandriva LX hanno favorito la diffusione di Mageia fra gli utenti rafforzando la sua posizione di erede naturale di Mandriva.\nLa societ\u00e0 Mandriva \u00e8 stata messa in liquidazione nel maggio del 2015.\nCaratteristiche principali.\nLa facilit\u00e0 della distribuzione era principalmente dovuta ai molti assistenti ed alle procedure guidate che si trovavano negli strumenti di configurazione e che, quindi, permettevano anche ad un utente con modeste conoscenze informatiche di amministrare il sistema abbastanza agevolmente. Nata come derivazione di Red Hat, cui aggiungeva l'allora nuovo desktop grafico KDE, nel corso degli anni era divenuta completamente indipendente.\nDegno di nota il particolare sistema di gestione dei pacchetti RPM, chiamato urpmi, che si occupava di scaricare, installare e provvedere alle dipendenze di un programma in automatico, ed il Centro di Controllo, da dove, attraverso i procedimenti guidati, si potevano controllare i vari aspetti del sistema.\nCronologia delle versioni.\nMandrakelinux 10.0 (Official).\nDistribuita il 21 aprile del 2004, inaugura un nuovo comportamento nelle \"release\" che finir\u00e0 con la versione successiva: alla fine del ciclo di sviluppo viene distribuita una versione Community ed, un mese dopo, corretti i bug scoperti, viene distribuita la versione Official.\nPorta con s\u00e9 una procedura di installazione rinnovata, il riconoscimento automatico dei dispositivi rimovibili ed un nuovo Centro di Controllo Mandrakelinux per la configurazione del sistema. In particolare la procedura di installazione permette di ridimensionare partizioni con filesystem NTFS e di riconoscere le stampanti in automatico, mentre i dispositivi rimovibili vengono ora gestiti dal programma MagicDev che ne permette il mount automatico.\nLe versioni disponibili sono:\nMandriva Limited Edition 2005.\nDistribuita il 13 aprile del 2005, \u00e8 una versione di transizione in attesa dell'integrazione delle tecnologie di Conectiva e Lycoris.\nQuesta versione durante gran parte dello sviluppo si chiamava Mandrake Linux 10.2, ma, con l'acquisizione delle due societ\u00e0, ed il cambiamento del nome dell'azienda a Mandriva, fu cambiato anche il nome finale.\nIn questa versione sono presenti, soprattutto, miglioramenti al supporto hardware ed una maggiore velocit\u00e0.\nDa questa versione i media di installazione possono essere copiati nel disco rigido, cosicch\u00e9 il processo di installazione non li richieder\u00e0.\nLe versioni disponibili (tutte sia a 32 che 64 bit) sono:\nMandriva 2006.\nDistribuita il 13 ottobre 2005, \u00e8 la prima versione ufficiale ad integrare le tecnologie di Conectiva e Lycoris ed a prevedere un ciclo di sviluppo annuale. Le novit\u00e0 di questa versione riguardano l'inserimento di Kat (programma per la ricerca desktop), un firewall interattivo, il supporto ufficiale della tecnologia Intel Centrino e funzionalit\u00e0 per l'auto-installazione come server. A queste, nelle versioni commerciali si aggiunge software non opensource come Skype, il player Flash, Java e driver proprietari (tra cui quelli per le schede video NVIDIA ed ATI).\nLe versioni disponibili (tutte sia a 32 che 64 bit) sono:\nMandriva 2007.\nDistribuita il 2 ottobre 2006, questa versione rimuove molte rigidit\u00e0 aziendali nei prodotti. Infatti, \u00e8 la prima versione ad integrare, anche nelle versioni gratuite, driver proprietari; distribuire la versione Free in contemporanea alle versioni commerciali, ed iniziare a distribuire backport, ossia nuove versioni di programmi, che non si limitano ad aggiornamenti per correggere i bug pi\u00f9 significativi. L'obiettivo di questa versione \u00e8 il miglioramento dell'aspetto visuale. Perci\u00f2 sono state introdotte due tecnologie per ottenere effetti tridimensionali con il desktop (Xgl ed AIGLX) con uno strumento per la loro configurazione, ed un nuovo tema: \"La Ora\".\nLe versioni disponibili (tutte sia a 32 che 64 bit, anche in un unico DVD \"Dual-Arch\") sono:\nMandriva 2007.1 \"Spring\".\nDistribuita il 10 aprile 2007, questa versione porta innovazioni soprattutto nel campo degli effetti tridimensionali e della virtualizzazione. Viene qui introdotto, infatti, il progetto Metisse che introduce effetti tridimensionali mirando a portare vantaggi funzionali, pi\u00f9 che estetici. Per configurarne l'uso, la versione include lo strumento Drak3d, capace di amministrare anche Beryl e Compiz, conservati anche in questa versione. Nel campo della virtualizzazione, la distribuzione include VirtualBox, VMware Player, Xen e QEMU, che possono essere amministrati con il nuovo strumento Drakvirt.\nOltre a ci\u00f2, Mandriva 2007 Spring contiene anche la possibilit\u00e0 di integrarsi con semplicit\u00e0 nella rete FON ed una migliore gestione energetica dei computer portatili.\nTra i nuovi strumenti c'\u00e8 anche l'indicizzatore di documenti Kerry Beagle.\nLe versioni disponibili rimangono quelle della versione 2007, ma la versione di riferimento si sposta dalla \"Free\" alla \"One\".\nMandriva 2008.\nDistribuita il 9 ottobre 2007, include nuove versioni dei pacchetti principali: kernel 2.6.22, X.org 7.2, KDE 3.5.7, GNOME 2.20.0, Mozilla Firefox 2.0.0.6, OpenOffice.org 2.2.1. Nuove e interessanti sono la funzione di desktop 3D Beryl e Compiz Fusion, un nuovo strumento per la gestione delle reti ed un nuovo strumento per la migrazione di documenti ed impostazioni dall'ambiente Windows.\nMandriva Linux 2008 \u00e8 disponibile in diverse edizioni:\nMandriva 2008.1 \"Spring\".\nDistribuita il 9 aprile 2008, include nuove versioni dei pacchetti principali: kernel 2.6.24, X.org 7.3, KDE 3.5.9 (KDE 4.0.3 come extra aggiuntivo), GNOME 2.22, Mozilla Firefox 2.0.0.13, OpenOffice.org 2.4. Con questa edizione \u00e8 stato introdotto il server audio PulseAudio, la gestione dei codec multimediali tramite Codeina. Aggiornamenti riguardanti tutto il software, in particolare gli strumenti di gestione Mandriva. Aggiunti supporto alla sincronizzazione dispositivi con Windows Mobile e riconoscimento di altre distribuzioni Linux presenti. Questa edizione supporta il funzionamento su Asus Eeepc. Con questa edizione vengono proposti anche i primi pacchetti frutto della collaborazione con Turbolinux.\nMandriva Linux 2008.1 \"Spring\" \u00e8 disponibile in diverse edizioni:\nE compatibile con Windows\nMandriva 2009.\nLa pagina italiana di Mandriva Wiki fornisce le specifiche tecniche della nuova release 2009.\nMandriva 2009.1 \"Spring\".\nLa distribuzione della nuova \"release\" \u00e8 avvenuto il 29 aprile 2009.\nMandriva Linux 2009 Spring stata distribuite il 29 aprile 2009. Essa \u00e8 disponibile in tre edizioni: One, Powerpack e Free, sia per architetture i586 che x86-64.\nLa edizioni One e Free contengono solo \"software libero\" e possono essere scaricate gratuitamente da server e relativi mirror ufficiali di Mandriva, oppure tramite BitTorrent. La versione One \u00e8 fatta per essere masterizzata su CD-R ed offre un pacchetto limitato di programmi, mentre la versione Free \u00e8 pi\u00f9 completa ma necessita di essere masterizzata su DVD in quanto pi\u00f9 voluminosa in termini di Bytes. Invece, la versione Powerpack \u00e8 l'edizione commerciale e deve essere acquistata.\n\u00c8 stata distribuita una versione basata su Xfce, non supportata ufficialmente, ma creata dalla comunit\u00e0 a partire dell'edizione One .\nLa pagina italiana di Mandriva Wiki fornisce maggiori dettagli e specifiche tecniche.\nMandriva 2010.\nMandriva Linux 2010, chiamata Adelie, \u00e8 la 25\u00aa versione di Mandriva Linux. Questa versione stabile \u00e8 disponibile dal 3 novembre 2009. Essa \u00e8 disponibile in tre edizioni: One, Powerpack e Free, sia per architetture i586 che x86-64.\nLa edizioni One e Free contengono solo \"software libero\" e possono essere scaricate gratuitamente dai mirror ufficiali di Mandriva, tramite via BitTorrent. Invece, l'edizione commerciale Powerpack deve essere acquistata.\nMandriva 2010.2.\nQuesto aggiornamento del sistema operativo, distribuito il 22/12/2010, \u00e8 il primo uscito dopo la crisi che ha colpito la ditta, il conseguente cambio del gruppo di controllo e la fuoriuscita di alcuni sviluppatori che hanno dato vita alla nuova distribuzione Mageia.\nSi tratta di un corposo aggiornamento della versione 2010.1, senza modifiche sostanziali. Quest'ultima era stata distribuita l'8 luglio, sebbene l'uscita fosse prevista per il 2 giugno. Gi\u00e0 si facevano sentire i problemi finanziari e di hardware che attanagliavano la societ\u00e0 e non gli permettevano di distribuire la nuova versione per la data prestabilita. Il nome in codice di questa versione \u00e8 \"Farman\".\nGli aggiornamenti che si possono notare in queste versioni sono:\nIl tema grafico \u00e8 rimasto invariato rispetto alla versione 2010.\nMandriva 2011.\nLa versione \"free\" della nuova release \"Hydrogen\" \u00e8 stata distribuita il 08/08/2011, ed \u00e8 stata seguita dopo circa due mesi dalla versione PowerPack. Oltre ai normali aggiornamenti software, si caratterizza per una ancora maggiore cura dell'ergonomicit\u00e0 di utilizzo e per la introduzione di nuovi tool multimediali. Da notare anche l'introduzione, in via sperimentale, del nuovo MPM (Mandriva Package Manager) che sostituir\u00e0 il classico RPM"}
{"id": "52473", "revid": "107988986", "url": "https://it.wikipedia.org/wiki?curid=52473", "title": ".tgz", "text": ".tgz (anche .tar.gz), in informatica, indica un'estensione sintetica, utilizzata per file archivio nella compressione dati con gzip.\nDescrizione.\n\u00c8 formata da soli tre caratteri come nello standard DOS, per identificare un insieme di file archiviati con tar e in seguito compressi con gzip. Solitamente, nell'ambito Unix, l'estensione si presenta nella sua forma completa \".tar.gz\". \u00c8 molto comune nel mondo UNIX e GNU/Linux per distribuire pacchetti composti da pi\u00f9 file (solitamente programmi in formato sorgente).\nLa presenza della doppia estensione \u00e8 dovuta alla capacit\u00e0 di gzip di comprimere solo singoli file. Se \u00e8 quindi necessario archiviare un insieme di pi\u00f9 file questi andranno prima \"riuniti\" in un unico archivio con tar (che per\u00f2 non effettua alcuna compressione) e quindi compressi con gzip. Spesso il file cos\u00ec creato viene gergalmente definito \"tarball\".\nUtilizzo.\nIl formato tgz era molto utilizzato in ambito UNIX per la diffusione dei programmi in formato sorgente (il kernel Linux ad esempio era distribuito in questo formato). Attualmente sta diffondendo l'utilizzo del programma di compressione bzip2 che presenta maggiori capacit\u00e0 di compressione rispetto a gzip, i cui file hanno estensione \".tar.bz2\". L'avvento di software di \"pacchettizzazione\" quali deb o rpm ha inoltre relegato il tgz a un utilizzo sempre pi\u00f9 sporadico. Soltanto la distribuzione Slackware ha utilizzato esplicitamente il formato tgz per i suoi pacchetti, gestendoli per\u00f2 attraverso il programma \"pkgtool\" in grado di decomprimerli in maniera trasparente e di eseguire automaticamente un eventuale script di installazione presente nell'archivio stesso, Patrick Volkerding a partire da Slackware 13.0 ha per\u00f2 abbandonato il formato tgz a favore del formato txz.\nAltre distribuzioni Linux, pur appoggiandosi al formato di compressione gzip ed all'uso dei tarball, cambiano poi l'estensione del prodotto, dando l'impressione di trovarsi di fronte ad un file di tipo diverso. \u00c8 il caso, ad esempio, dei pacchetti di Arch Linux."}
{"id": "52475", "revid": "385999", "url": "https://it.wikipedia.org/wiki?curid=52475", "title": "Suse", "text": ""}
{"id": "52477", "revid": "1758544", "url": "https://it.wikipedia.org/wiki?curid=52477", "title": "Lingua catalana", "text": "La lingua catalana \u00e8 una lingua romanza occidentale parlata da oltre 10 milioni di persone in Spagna (Catalogna, Isole Baleari, Comunit\u00e0 Valenzana, Murcia e Striscia d'Aragona), Francia (Rossiglione), Andorra e Italia (Alghero); a questi vanno aggiunti circa 350.000 parlanti residenti nelle zone in cui il catalano non \u00e8 considerato idioma autoctono (per la maggior parte concentrati in Europa e America Latina).\nNella Comunit\u00e0 Valenzana \u00e8 parlata una variet\u00e0 del catalano che prende il nome di valenzano (\"valenci\u00e0\"), con numerose subvarianti (\"castellonenc\", \"apitxat\", ecc.), nelle Isole Baleari \u00e8 diffusa un'altra variante comunemente nota come \"maiorchino\" (\"mallorqu\u00ed\"), cui si ricollegano le due subvarianti del \"minorchino\" (\"menorqu\u00ed\") e dell'\"ibizenco\" (\"eivissenc\"), mentre nella citt\u00e0 sarda di Alghero si \u00e8 conservata un'antica variante orientale (\"alguer\u00e8s\") che ha subito marcate influenze sia da parte del sardo sia dell'italiano.\nLe variet\u00e0 del catalano presentano pertanto molte differenze dialettali dovute allo sviluppo autonomo che hanno avuto nel corso degli ultimi secoli, tuttavia esse non si riflettono nella lingua scritta. Il catalano ha influenzato parecchi dialetti e lingue regionali italiane, specialmente in alcune regioni in passato governate dalla corona aragonese, e, a sua volta, \u00e8 stato influenzato dall'italiano, sia in et\u00e0 rinascimentale che in epoche successive. Il catalano \u00e8 molto diverso dal resto delle lingue ibero-romanze per via della sua grammatica e delle sue parole di origine gallo-romanze, quindi \u00e8 strettamente collegato con l'occitano, il francese e le lingue del nord Italia, sebbene abbia ricevuto un'importante influenza delle lingue ibero-romanze.\nStoria.\nIn et\u00e0 medievale il catalano antico (a volte impropriamente indicato come limosino, confondendolo con un dialetto dell'occitano) era la lingua ufficiale della cancelleria d'Aragona e lingua di cultura della corte, prima da sola, poi, con l'avvento della dinastia castigliana dei Trast\u00e1mara, insieme allo spagnolo. Con l'arrivo dei Borgia alla Sede Romana (Callisto III e il nipote Alessandro VI), anche l\u00ec il catalano divent\u00f2 lingua di uso cortigiano.\nAnche i primi iberici che arrivarono in Sardegna erano di madrelingua catalana; dagli inizi del Quattrocento fino a tutta la prima met\u00e0 del XVII secolo, insieme al latino, il catalano si impose in tutta l'isola come lingua dell'amministrazione e del diritto, e ad Alghero, colonia genovese fondata dai Doria, una volta svuotata dai suoi abitanti e ripopolata da famiglie catalane, si inizi\u00f2 a parlare fin dalla seconda met\u00e0 del XIV secolo. Ebbe grande influenza sul sardo (che continu\u00f2 ad essere la principale lingua d'uso in Sardegna), soprattutto sulla variante campidanese, afferente all'area meridionale dell'isola.\nIl catalano, in epoca medievale, conobbe un grande splendore letterario, testimoniato fin dal Duecento dal celebre trattato filosofico-religioso di Ramon Llull. Con l'avvento della dinastia asburgica al trono di Spagna, nella prima met\u00e0 del Cinquecento, inizi\u00f2 per il catalano un periodo di decadenza che si protrasse per circa tre secoli. In tale periodo acquis\u00ec maggior prestigio lo spagnolo. Con i decreti di Nueva Planta (1707-1716) Filippo V introdusse lo spagnolo come unica lingua dell'amministrazione, dell'insegnamento e dei tribunali nei paesi di lingua catalana, relegando cos\u00ec quest'ultima al solo uso vernacolare.\nNei primi anni del 1800 vi furono vari tentativi di recuperare e promuovere l'uso del catalano, di cui il pi\u00f9 importante fu la \"Renaixen\u00e7a\", movimento letterario che diede avvio alla rinascita della letteratura catalana. Nei primi del '900 Pompeu Fabra port\u00f2 a termine l'unificazione della grafia (normalizzazione) in modo da rappresentare le diverse varianti con un'ortografia unica. Questo diede un forte impulso alla produzione libraria, teatrale, di giornali e quindi al riconoscimento del catalano come lingua. Durante la dittatura franchista il suo uso torn\u00f2 ad essere proibito al di fuori di \u00e0mbiti strettamente privati e si propagand\u00f2 la visione del catalano come dialetto (cio\u00e8 variante) dello spagnolo.\nDal 1979, esso \u00e8 riconosciuto come lingua all'interno della comunit\u00e0 autonoma della Catalogna e ne viene promosso l'uso ufficiale e l'insegnamento presso le scuole. Il catalano \u00e8 lingua ufficiale, insieme allo spagnolo, anche nella Comunit\u00e0 Valenzana, e nelle isole Baleari. Nell'Aragona orientale, pur non essendo equiparato allo spagnolo, ha ottenuto un limitato riconoscimento nelle sue zone di diffusione (conosciute come Striscia d'Aragona).\nApprossimativamente si pu\u00f2 dire che la normalizzazione ha portato ad una \"scrittura basata sulle varianti occidentali\" parlate nella Comunit\u00e0 Valenzana, nella Striscia d'Aragona (in catalano \"Franja de Ponent\" o \"Franja d'Arag\u00f3\", in aragonese \"Francha de Leb\u00e1n\", in spagnolo \"Franja de Arag\u00f3n\") in Aragona, nelle comarche di Tarragona e Lleida in Catalogna, nel Principato di Andorra e \"pronunciata secondo le varianti centrali-orientali\" (comarche di Barcellona, Gerona in Catalogna, Baleari in Spagna, Rossiglione in Francia, Alghero in Italia).\nDiffusione attuale.\nAttualmente, il catalano \u00e8 lingua ufficiale:\nIl catalano in Andorra.\nIl principato di Andorra \u00e8 il solo stato del mondo in cui il catalano \u00e8 l'unica lingua ufficiale. Molto parlati dai molti immigrati presenti e dagli stessi andorrani sono anche lo spagnolo e il francese.\nIl catalano in Sardegna.\nIl catalano \u00e8 parlato in Sardegna, come lingua autoctona, solo all'interno del comune di Alghero e ha molte similitudini con la lingua sviluppatasi in Catalogna fra la met\u00e0 del XIV e la fine del XVII secolo. In tale periodo Alghero fece parte prima della Corona d'Aragona, poi sub\u00ec la dominazione spagnola, cessata la quale il catalano ha continuato a sopravvivere in citt\u00e0 senza sostanziali evoluzioni, a differenza di quello usato attualmente in Catalogna, ed \u00e8 pertanto una variet\u00e0 linguistica con numerose forme ed espressioni considerabili come antiche.\nIl catalano \u00e8 oggi parlato ad Alghero da un numero non ben precisato di persone (20% della popolazione urbana secondo il Comune) e ha sofferto e soffre sia della concorrenza dell'italiano, sia, in misura minore, di quella del sardo, lingua mai scomparsa da Alghero. I giovani, in particolare, parlano il catalano/algherese e lo comprendono tuttavia sempre meno, nonostante le iniziative che la Regione Sardegna e il Comune di Alghero stanno conducendo a tutela di tale espressione linguistica.\nIl catalano in Francia.\nIl catalano \u00e8 parlato in Francia solo nella regione del Rossiglione dove, secondo gli ultimi dati socio linguistici di cui dispone la Generalitat de Catalunya (2004), il francese \u00e8 per\u00f2 la lingua maggioritaria e il catalano espressione linguistica minoritaria. Il catalano infatti, pur essendo compreso dal 65,3% della popolazione, viene parlato solo dal 37,1% di essa (e scritto dal 10,6%). Le percentuali diminuiscono ulteriormente se si considera che viene parlato come prima lingua dal 3,5% dei residenti (mentre il 92% ha il francese come prima lingua, l'1% entrambe le lingue e il 3,5% altri idiomi non identificati).\nFonetica.\nIntroduzione generale.\nLe principali caratteristiche fonetiche o ortografiche sono:\nAltre caratteristiche sono la mancanza di molti vocaboli arabi (presenti in spagnolo) e la sopravvivenza invece di molte parole collegate col francese, con l'occitano (notevoli in questo caso i verbi in \"-c\" alla prima persona del presente: crec \"credo\", dec \"devo\", dic \"dico\", puc \"posso\", vinc \"vengo\", entenc \"intendo\"...) e, in minor misura, con l'italiano (dati gli stretti rapporti esistenti, in et\u00e0 basso-medievale, con gli stati italiani dell'epoca). La lingua pi\u00f9 vicina al catalano \u00e8 l'occitano. Seguono l'italiano e il francese antico (lingua d'o\u00efl).\nAlcune varianti (pi\u00f9 dialetti in catalano antico), quali il balearico o il dialetto locale di Cadaqu\u00e9s, usano gli articoli \"es\"/\"so\"/\"sa\" derivati dal latino \"ipsu(m)\"/\"ipsa(m)\", proprio come avviene per il sardo: \"es cotxe\" (=il veicolo / l'auto), \"amb so cotxe\" (=col veicolo / l'auto), \"sa muntanya\" (=la montagna). Il resto usa \"lo\" o \"el\".\nPronuncia puntuale del catalano base.\nLa tabella indicante la pronuncia puntuale e completa del catalano si basa sulla variet\u00e0 pi\u00f9 prestigiosa, quella di Valencia, che non ha riduzioni di vocali non accentate. A questo si aggiunge che esistono pi\u00f9 variet\u00e0 di catalano, con differenze abbastanza marginali perlopi\u00f9 in pronuncia e vocabolario (catalano valenciano, balearico, barcellonese/di Catalogna, andorrano, rossellonese/francese e algherese. Il catalano si parla infatti pure nel Principato di Andorra, a Rossiglione in Francia, Alghero in Sardegna e nella Franja, cio\u00e8 una striscia di territorio di Aragona che confina con la Catalogna). Gran parte delle zone geografiche in cui si parla catalano sono perlopi\u00f9 zone costiere o vicine alla costa del Mar Mediterraneo o isole. Ogni macro-variet\u00e0 di catalano ha poi le sue sotto-variet\u00e0. Nella tabella sono indicate alcune caratteristiche del catalagno di Catalogna, cio\u00e8 parlato a Barcellona, Gerona e zone simili. La sua caratteristica pu\u00f2 evidente \u00e8 la riduzione vocalica nelle vocali non aventi l'accento tonico e ortografico.\nNumero di parlanti il catalano nel mondo (2004).\nConoscenza del catalano (cens. 2003-2004).\n(% popolazione sopra i 15 anni)."}
{"id": "52478", "revid": "228587", "url": "https://it.wikipedia.org/wiki?curid=52478", "title": "Fedora", "text": ""}
{"id": "52479", "revid": "1165513", "url": "https://it.wikipedia.org/wiki?curid=52479", "title": "Mandrake (disambigua)", "text": ""}
