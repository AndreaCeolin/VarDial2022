{"id": "59406", "revid": "1543377", "url": "https://it.wikipedia.org/wiki?curid=59406", "title": "Tatuaggio", "text": "Il tatuaggio (derivato dal francese \"tatouage\", a sua volta dal verbo \"tatouer\" e questo dal termine anglosassone \"tattoo\", adattamento del samoano \"tatau\") \u00e8 sia una tecnica di decorazione pittorica corporale dell'uomo, sia la decorazione prodotta con tale tecnica. Tradizionalmente la decorazione \u00e8 destinata a durare per molto tempo, a volte per sempre, ma in tempi recenti sono state inventate tecniche per realizzare tatuaggi temporanei.\nNella sua forma pi\u00f9 diffusa, la tecnica di questa modificazione corporea consiste nell'incidere la pelle ritardandone la cicatrizzazione con sostanze particolari (pi\u00f9 precisamente \u00e8 chiamata scarificazione) o nell'eseguire punture con l'introduzione di sostanze coloranti nelle ferite. Questa tecnica, che oggi sembra facile da eseguire, \u00e8 stata resa possibile dal susseguirsi e dall'evolversi di tecniche pi\u00f9 svariate e ardue nell'antichit\u00e0.\nOrigini.\nTatuaggi terapeutici sono stati ritrovati sulla mummia dell'\"uomo di Pazyryk\" nell'Asia centrale con complicati tatuaggi animali o quello della principessa di Ukok (Mummia dell'Altai) databile intorno al 500 a.C. che rappresenta un animale immaginario (cervo e grifone) di un alto livello artistico, arrivato quasi intatto a noi grazie alla permanenza nel permafrost.\nTra le civilt\u00e0 antiche in cui si svilupp\u00f2 il tatuaggio ci fu l'Egitto ma anche l'antica Roma, dove venne vietato dall'imperatore Costantino, a seguito della sua conversione al Cristianesimo. \u00c8 peraltro da rilevare che, prima che il Cristianesimo divenisse religione lecita e, successivamente religione di Stato, molti cristiani si tatuavano sulla pelle simboli religiosi per marcare la propria identit\u00e0 spirituale.\n\u00c8 inoltre attestata nel Medioevo l'usanza dei pellegrini di tatuarsi con simboli religiosi dei santuari visitati, particolarmente quello di Loreto.\nFra i cristiani la pratica del tatuaggio \u00e8 diffusa fra i copti monofisiti.\nCol tatuaggio i copti rimarcano la propria identit\u00e0 cristiana, i soggetti sono solitamente la croce copta, la nativit\u00e0 e il Santo Mar Corios, martirizzato sotto Diocleziano e rappresentato in sella ad un cavallo con un bambino.\nLa religione ebraica vieta tutti i tatuaggi permanenti, come prescritto del Levitico (Vaikr\u00e0) (19, 28). In particolare, l'Ebraismo vieta ogni incisione accompagnata da una marca indelebile di inchiostro o di altro materiale che lasci una traccia permanente.\nAnche per l'Islam tutti i tatuaggi permanenti sono vietati, come spiegato da diversi \u02bea\u1e25\u0101d\u012bth del profeta Maometto, sono consentiti solo i tatuaggi temporanei fatti per mezzo dell'henna, pigmento organico di color rosso-amaranto, ricavato dalla pianta della \"Lawsonia inermis\", \"Henna\" in arabo. Nella tradizione araba e anche in quella indiana sono le donne a tatuarsi con l'henna, sia le mani che i piedi; molte spose vengono completamente tatuate per la loro prima notte di nozze, infatti la sera prima delle nozze viene chiamata \"Lelet al Henna\" (la notte dell'henna). I tatuaggi d'henna sono estremamente decorativi, quasi sempre con motivi floreali stilizzati; quelli molto elaborati finiscono per sembrare delle opere d'arte che hanno la durata media di qualche settimana di vita.\nGli uomini musulmani, specialmente i fervidi praticanti sunniti, usano l'henna per tingersi i capelli, la barba, il palmo delle mani e dei piedi; agli uomini non \u00e8 consentito fare tatuaggi decorativi neanche con l'henna. Comunque c'\u00e8 da dire che tra i contadini egiziani (usanza molto probabilmente derivante dall'Antico Egitto) e i nomadi musulmani (per lo pi\u00f9 quelli sciiti) sia le donne che i bimbi particolarmente belli, vengono tatuati in maniera permanente con piccoli cerchietti o sottili linee verticali, sia sul mento che tra le due sopracciglia. \u00c8 un'usanza di tipo scaramantica, infatti il colore con cui si tatuano \u00e8 l'azzurro, il colore scaramantico per eccellenza fin dal tempo dei faraoni.\nAltri popoli che svilupparono propri stili e significati furono quelli legati alla sfera dell'Oceania, in cui ogni particolare zona, nonostante le similitudini, ha tratti caratteristici ben definiti. Famosi quelli m\u0101ori, quelli dei popoli del monte Hagen, giapponesi, cinesi e gli inuit anche se praticamente ogni popolazione aveva suoi caratteristici simboli e significati.\nNella zona europea il tatuaggio venne reintrodotto successivamente alle esplorazioni oceaniche del XVIII secolo, che fecero conoscere gli usi degli abitanti dell'Oceania. Alla fine del XIX secolo l'uso di tatuarsi si diffuse anche fra le classi aristocratiche europee, tatuati celebri furono, ad esempio, lo Zar Nicola II e Sir Winston Churchill.\n\u00c8 da segnalare che il criminologo Cesare Lombroso ritenne, in un'epoca di positivismo, essere il tatuaggio segno di personalit\u00e0 delinquente. La diffusione del tatuaggio in tutti gli strati sociali e fra le persone pi\u00f9 diverse negli ultimi trent'anni relega tali considerazioni criminologiche a mera curiosit\u00e0 storica.\nAntica Roma.\nPlinio il Giovane e Svetonio testimoniano che gli schiavi romani venivano marchiati con le iniziali del proprio padrone o, nel caso fossero stati sorpresi a rubare, erano marchiati a fuoco sulla fronte. Lo stesso supplizio venne inflitto ad alcuni martiri cristiani, come Teofane e Teodosio.\nLo praticavano i soldati romani che furono influenzati dalle usanze dei britanni, con i loro corpi dipinti, e dai traci, feroci gladiatori spesso tatuati come testimonia Erodoto, al punto che i legionari iniziarono a tatuarsi il nome dell'Imperatore, sebbene la pratica fosse malvista dalle autorit\u00e0.\nIl fatto che Costantino nel 325 d.C. abbia proibito il tatuaggio sul viso ai cristiani di tutto l'Impero romano perch\u00e9 \u201cdeturpava ci\u00f2 che era stato creato ad immagine di Dio\u201d fa pensare che ci fosse l'abitudine da parte dei primi cristiani di marchiarsi per testimoniare la propria fede.\nMedioevo: proibizione.\nIl tatuaggio venne di fatto definitivamente proibito da Papa Adriano I nel 787 d.C. durante il Concilio di Nicea II e tale veto venne ribadito da successive bolle papali, tanto che questa pratica scompare in ogni cronaca del tempo.\nClandestinit\u00e0.\nNonostante il divieto ufficiale, l'abitudine a segnare indelebilmente il corpo sopravvisse, spesso in clandestinit\u00e0, soprattutto nelle classi meno abbienti, fra i soldati e in alcuni luoghi di culto cristiani come il Santuario di Loreto. Qui, fino alla met\u00e0 degli anni cinquanta, esistevano i frati marcatori, ovvero frati che incidevano piccoli segni devozionali fra i pellegrini.\nI segni tatuati nel Santuario di Loreto venivano effettuati sui polsi o sulle mani ed erano simboli cristiani o soggetti \u201camorosi\u201d: i primi, inizialmente molto semplici come una croce o come la rappresentazione delle stigmate, si fecero via via sempre pi\u00f9 complessi come la stilizzazione della stessa Madonna di Loreto, simboli del proprio ordine religioso, oppure segni marinareschi poich\u00e9 i marinai erano i primi difensori della costa adriatica contro gli invasori turchi.\nGli attacchi dei pirati inducevano anche gli abitanti della costa a tatuarsi segni cristiani poich\u00e9, in caso di morte violenta, sarebbero stati riconosciuti come fedeli e dunque sepolti in terra consacrata.\nI tatuaggi a carattere \u201camoroso\u201d erano invece effettuati dalle spose come promessa a Dio e augurio e contemplavano soggetti come due cuori trafitti, frasi o il simbolo dello Spirito Santo. Anche le vedove si tatuavano, in ricordo del defunto, soggetti come il teschio con le tibie incrociate, il nome del morto o la frase \u201cmemento mori\u201d.\nL'inizio della tradizione dei marcatori di Loreto non ha date precise ma si hanno testimonianze di questa pratica gi\u00e0 alla fine del XVI secolo. Spesso anche i crociati o i pellegrini in visita al Santo Sepolcro di Gerusalemme usavano tatuarsi simboli cristiani poich\u00e9, nel timore di essere assaliti e spogliati di ogni bene, anche oggetti sacri, potessero garantirsi una sepoltura in terra sacra.\nLombroso.\nIl tatuaggio riemerge dall'ombra nella seconda met\u00e0 del XIX secolo, con la pubblicazione, nel 1876, del saggio \"L'uomo delinquente\" di Cesare Lombroso. Egli mette in stretta correlazione il tatuaggio e la degenerazione morale innata del delinquente: il segno tatuato \u00e8 fra quelle anomalie anatomiche in grado di far riconoscere il tipo antropologico del delinquente. Il \"delinquente nato\" mostra specifiche caratteristiche antropologiche che lo avvicinano agli animali e agli uomini primitivi e l'atto di tatuarsi di criminali recidivi \u00e8 sintomo di una regressione allo stato primitivo e selvatico. \"L'uomo delinquente\" per\u00f2 \u00e8 anche un catalogo approfondito di tutte le tipologie di tatuaggio che potevano essere reperite all'epoca: il saggio \u00e8 ricco di descrizioni di tatuaggi e delle storie degli uomini che li portano, soldati ma soprattutto detenuti, criminali e disertori, fornendo cos\u00ec un ampio squarcio sulle usanze del tempo.\nLombroso cataloga i tatuaggi in segno d'amore (iniziali, cuori, versi); simboli di guerra (date, armi, stemmi); segni legati al mestiere (strumenti di lavoro, strumenti musicali); animali (serpenti, cavalli, uccelli); tatuaggi di soggetto religioso (croci, cristi, madonne, santi). In seguito alla diffusione delle teorie di Cesare Lombroso, il tatuaggio subisce un'ulteriore censura ed \u00e8 per questo che, contrariamente ad altri paesi occidentali, in Italia non nascono studi e botteghe professionali fino alla fine degli anni '70.\nRiscoperta.\nDalla fine degli anni sessanta e inizio anni settanta in poi la cultura del tatuaggio ha conosciuto una progressiva diffusione, prima nella controcultura underground, giovani hippy, nelle carceri e fra i motociclisti e poi ha conquistato lentamente ogni strato sociale e ogni fascia d'et\u00e0. Tra la fine degli anni novanta e i primi anni duemila il tatuaggio ha avuto una diffusione via via crescente, spinto dalla popolarit\u00e0 dei personaggi pubblici che li hanno sul corpo, e da semplice fenomeno di costume \u00e8 divenuto una moda per persone di tutte le et\u00e0.\nDescrizione.\nTipologia.\nI tatuaggi possono essere di vario tipo:\nTecniche di tatuaggio.\nGli Inuit usano degli aghi d'osso per far passare attraverso la pelle un filo coperto di fuliggine (la china, che artigianalmente e impropriamente si adopera per lo scopo \u00e8 in fin dei conti una sospensione acquosa di fuliggine).\nNelle zone oceaniche (Polinesia, Nuova Zelanda) il tatuaggio viene eseguito tramite i denti di un pettine di osso che, fermato all'estremit\u00e0 di una bacchetta (formando cos\u00ec uno strumento di forma simile a un rastrello), e battuto tramite un'altra bacchetta, forano la pelle introducendo il colore, ottenuto quest'ultimo dalla lavorazione della noce di cocco.\nI giapponesi, con la tecnica detta \"tebori\", usano sottili aghi metallici e pigmenti, adesso di molti colori, ma che in origine erano rosso, giallo e indaco, oltre al nero in varie gradazioni, e introducono nella pelle sostanze di natura chimica diversa e di colore diverso.\nLa tecnica giapponese prevede che gli aghi, fissati all'estremit\u00e0 di una bacchetta di bamb\u00f9, che viene fatta scorrere avanti e indietro (di forma simile a un sottile pennello), siano fatti entrare nella pelle obliquamente, con minor violenza rispetto alla tecnica polinesiana, ma comunque in modo abbastanza doloroso.\nIn Thailandia e Cambogia \u00e8 in uso una tecnica, simile a quella giapponese, nella quale vengono utilizzate una diversa posizione delle mani del tatuatore e una bacchetta di lunghezza maggiore. L'angolo di introduzione degli aghi nella pelle \u00e8 meno obliquo rispetto alla tecnica giapponese, ma il movimento della bacchetta \u00e8 meno vigoroso.\nIl tatuaggio occidentale viene invece eseguito tramite una macchinetta elettrica, cui sono fissati degli aghi in numero vario a seconda dell'effetto desiderato; il movimento della macchinetta permette l'entrata degli aghi nella pelle, i quali depositano il pigmento nel derma.\nTra le sostanze pi\u00f9 usate ci sono il cinabro (usato per il rosso), il cromossido (per il verde) e il cobalto (per il blu).\nPermanenza e tecniche di eliminazione del tatuaggio.\nIl pigmento semi-solido dei tatuaggi viene incorporato dalle cellule del derma della pelle, che lo trattengono in modo permanente. Il trattamento pi\u00f9 diffusamente usato per la rimozione dei tatuaggi \u00e8 di tipo chirurgico, mentre quello coi migliori risultati \u00e8 l'eliminazione totale tramite laser, che tuttavia presenta molto spesso dei costi esorbitanti. Il laser vaporizza solo le cellule cutanee annerite, non facendo sanguinare e non provocando dolore; con questo metodo non restano cicatrici, ma il nuovo strato di pelle potrebbe rimanere di colorazione diversa. Trattamenti alternativi possono essere:\nTatuaggio con finalit\u00e0 medica.\nIl tatuaggio (o dermopigmentazione) con finalit\u00e0 medica ha lo scopo di ripristinare l'aspetto di una cute sana in caso di condizioni patologiche della cute oppure viene utilizzato come complemento agli interventi di chirurgia ricostruttiva. I casi pi\u00f9 frequenti sono:\nAttualmente il Servizio Sanitario Nazionale (SSN) fornisce, attraverso i Livelli essenziali di assistenza, tra le prestazioni di assistenza specialistica ambulatoriale, anche il tatuaggio della cornea e il tatuaggio per pigmentazione del Complesso Areola-Capezzolo. Queste procedure presentano il vantaggio di evitare altre tecniche ricostruttive chirurgiche pi\u00f9 costose e non generano cicatrici, contribuendo al benessere psico-fisico del paziente.\nIl tatuaggio con finalit\u00e0 estetiche, ad esempio il trucco permanente per le sopracciglia , della palpebra e del contorno labbra, \u00e8 rivolto a persone allergiche al trucco convenzionale o a pazienti oncologici che, a seguito delle terapie cui sono sottoposti, hanno come conseguenza la caduta di capelli e delle sopracciglia. \nIn genere, il tatuaggio con finalit\u00e0 medica costituisce una fase della procedura medica, che interviene a valle del percorso diagnostico-terapeutico. Nonostante ci\u00f2 non esistono linee guida cliniche o protocolli diagnostico-terapeutici che lo regolamentino. Succede a volte che tali tatuaggi con finalit\u00e0 mediche vengano effettuati al di fuori delle strutture ospedaliere o specialistiche ambulatoriali, da personale non medico o comunque non qualificato specificamente.\nMotivazioni sociali e antropologiche.\nIl tatuaggio evoca sicuramente un'ampia gamma di reazioni. Nessuno di noi pu\u00f2 infatti evitare lo sguardo e i pensieri di tutte le persone con le quali quotidianamente convive. Sicuramente possiamo essere disinteressati dell'opinione altrui, ma non possiamo cancellare il fatto che facciamo parte di un gruppo, piccolo o grande che sia, siamo comunque parte di una societ\u00e0. Le motivazioni per cui oggi ci si tatua sono molto distanti da quelle che per mezzo del tatuaggio contrassegnavano l'individuo come membro o non membro di una determinata trib\u00f9. Tali forme artistiche erano non solo espressioni per celebrare l'io individuale o il proprio corpo ma avevano legami pi\u00f9 intimi relativi a convinzioni religiose, spirituali e magiche. In questi casi per\u00f2 molto spesso l'individuo non era libero n\u00e9 di decidere di essere \u201cmarchiato\u201d o meno, n\u00e9 tantomeno di scegliere i motivi decorativi. \nPensiamo ad esempio alla trib\u00f9 Dinka nel Sudan meridionale, in cui le giovani donne sono obbligate a sottoporsi ad alcuni riti che marcano ogni tappa della loro vita: dalla fertilit\u00e0 al matrimonio, dalla maternit\u00e0 alla menopausa. Esse vengono segnate fin dalla loro giovinezza dalla terribile pratica della clitoridectomia e dalla scarificazione. \nDifferente per tecnica ma non meno dolorosa \u00e8 la forma estetica per rispecchiare il proprio status, a cui si sottopongono le donne di alcune trib\u00f9 delle montagne della Birmania. Obbligatorio per le donne Kayan \u00e8 infatti il rimodellamento di collo e di gambe attraverso l'uso di pesanti anelli metallici. Come per il tatuaggio anche per il piercing sembriamo dimenticarci che le varie trib\u00f9 hanno in realt\u00e0 dei motivi diversi che vanno ben oltre il semplice desiderio di decorarsi. Per esempio il piercing nella medicina ayurvedica, cos\u00ec anche come nell'agopuntura, si segue per ogni foro la mappa di alcuni punti ben precisi, per cui ogni perforazione \u00e8 finalizzata espressamente a stimolare una determinata reazione. I fori nelle narici delle donne dell'India, (e di altri stati confinanti come il Bangladesh, il Pakistan), seppur ancora \u00e8 diffusa la convinzione che essa abbia solo una funzione estetica, in realt\u00e0 i sottili gioielli al naso sarebbero il simbolo di sottomissione. E se molte donne indiane rifiutano oggi questa perforazione simbolica, molte adolescenti occidentali fanno una scelta che forse non apprezzerebbero se conoscessero fino in fondo i veri significati. Se il tatuaggio ad ago e il piercing rientrano nella categoria delle pratiche invasive, il bodypainting pu\u00f2 essere collocato nella categoria delle decorazioni temporanee. \nFra gli aborigeni australiani il bodypainting \u00e8 utilizzato per assolvere ad una funzione rituale. \u00c8 proprio la scelta individuale che rende le pratiche tribali molto lontane dal mondo occidentale, la totale libert\u00e0 di scelta su quando, dove e come applicare il marchio scinde le due culture. Ad esempio i tatuaggi sul viso e sul collo sono molto rari nel mondo urbanizzato, oltre ad essere zone particolarmente dolorose, vi sono motivi sicuramente pi\u00f9 forti, come i motivi psicologici e sociali che spingono a lasciare pulite queste parti, in quanto sono continuamente esposti allo sguardo degli altri. Nuovamente ci troviamo per\u00f2 a ricorrere ad un'eccezione di tipo tribale. Infatti tra gli uomini M\u0101ori \u00e8 molto diffuso il Moko M\u0101ori. Esso \u00e8 un disegno personalizzato, creato individualmente e pensato nei minimi dettagli per adattarsi sia alla fisionomia, sia al carattere dell'uomo M\u0101ori che lo indosser\u00e0 a vita. Per quanto riguarda le donne invece, esse sul mento portano un tatuaggio di tradizione familiare, \u00e8 un po' come aver scritto il proprio cognome, o aver il simbolo del proprio stemma di famiglia. Tra queste popolazioni i tatuaggi sul volto costituiscono un profondo linguaggio simbolico. Stessa cosa la possiamo individuare nelle gang metropolitane, in cui i marchi di riconoscimento rappresentano contemporaneamente sia un rito di iniziazione, sia un simbolo di chiara appartenenza, basta pensare alle pi\u00f9 famose gang americane, il Barrio 18th e Mara Salvatrucha 13\u00b0. \nIn \"Anthropologie structurale\" Claude Levi Strauss descrive come l'uomo fin dall'antichit\u00e0 abbia sentito l'impulso di abbellire non solo gli oggetti intorno a s\u00e9, ma soprattutto il proprio corpo. A conferma di tale tesi vi sarebbe il ritrovamento di alcuni utensili di epoca preistorica che si pensa fossero stati utilizzati per praticare un tatuaggio. Il Body painting, la scarificazione e il tatuaggio, sono da considerarsi arti antichissime, nate allo scopo non solo di soddisfare un impulso individuale, bens\u00ec un impulso con connotazioni e risvolti sociali, tanto da poter parlare di atto sociale primitivo. Nel \u2018900 per\u00f2 nelle societ\u00e0 occidentali il tatuaggio non viene pi\u00f9 considerato espressione di arte e di libert\u00e0, ma viene associato ad un disordine morale. Il tatuaggio inizia a dilagare tra i ceti pi\u00f9 bassi: malavitosi, carcerati e marinai, tanto da diventare un vero e proprio simbolo di appartenenza alla criminalit\u00e0. \n\u00c8 solo con gli anni '60-80 con il dilagare della controcultura che il tatuaggio affascina chi sceglie di stupire e porsi in alternativa alla mentalit\u00e0 comune, ricordiamo i punk e i bikers per i quali era espressione di ribellione e rabbia. Tornando ai motivi per cui ci si tatua sembra ci sia un'apertura verso un'epoca pi\u00f9 aperta ai cambiamenti, un'epoca molto pi\u00f9 ricettiva. Oggi si sceglie come autentica celebrazione dei propri gusti e del proprio modo di essere, oltre che manifesto dei propri personali eventi di vita. Il tatuaggio pu\u00f2 essere considerato come una cicatrice del proprio sentire. Oggi ci si tatua per tirare fuori quello che si ha dentro trasformando il proprio corpo come strumento di comunicazione, vi \u00e8 una sorta di riappropriazione di esso. Il tatuaggio come \u00e8 stato riportato sopra, \u00e8 stato utilizzato con finalit\u00e0 diversissime, e ancor pi\u00f9 vari sembrano essere i motivi che hanno contribuito allo sviluppo di questa antichissima pratica.\nPrincipali stili.\nOld school o tradizionale.\nI tatuaggi \"old school\" sono caratterizzati da soggetti semplici dalle linee nette e decise, dall'uso massiccio del nero e dalla colorazione piatta. I soggetti dei tatuaggi \"old school\" sono quelli della tradizione europea e americana: rose, pugnali, cuori, pin up e simbologie marittime come sirene, ancore e navi.\nNew school.\nI tatuaggi \"new school\" si rifanno alla \"vecchia scuola\" ma esasperandone le caratteristiche, quindi linee ancora pi\u00f9 grosse e colori super luminosi. Un caso particolare sono le pantere nere. Per anni uno dei classici della tradizione americana, sono state per un periodo considerate simbolo di maschilismo e machismo e pertanto boicottate da una parte del mondo del tatuaggio. Ultimamente in concomitanza della nascita del genere new school vi \u00e8 stata una riabilitazione ed \u00e8 facile vedere delle reinterpretazioni del genere.\nRealistico.\nI tatuaggi \"realistici\" sono copie della realt\u00e0; possono riprodurre ambienti, oggetti, animali e addirittura ritratti di persone e volti. Questo genere di tatuaggio \u00e8 caratterizzato dall'assenza di linee di contorno e dalla lavorazione delle sfumature su pi\u00f9 livelli di colore, questo per garantire all'immagine una verosimiglianza.\nTribale.\nTribale new style \u00e8 il nome che viene dato a quella categoria di tatuaggi, il cui pioniere \u00e8 il tatuatore Leo Zulueta, che si \u00e8 affermata a partire dai primi anni novanta e che si basa sui tatuaggi tradizionali degli indigeni delle varie isole del Pacifico (Samoa, Isole Marchesi, Hawaii), dei Dayak del Borneo, dei M\u0101ori della Nuova Zelanda e dei Nativi Americani.\nLo stile tribale \u00e8 caratterizzato da disegni astratti, formati da linee dalla silhouette molto marcata, di solito riempiti totalmente di nero. Spesso i disegni vengono effettuati in maniera tale da enfatizzare le linee naturali del corpo e della muscolatura. \u00c8 altrettanto diffuso l'utilizzo di linee molto intricate e con disegni geometrici ripetuti che rappresentano la reinterpretazione di flora e fauna o elementi naturali, specialmente fuoco, aria e acqua.\nI tribali tradizionali invece differiscono molto, sia graficamente, che come tecniche, in base ai vari popoli che lo usano.\nPossono rientrare in questa categoria anche i cosiddetti \"tatuaggi celtici\", in cui il motivo si rif\u00e0 allo stile grafico di quel popolo con spirali, trischele ecc.\nGiapponese.\nIn giapponese i tatuaggi sono chiamati o ; la tecnica tradizionale giapponese \u00e8 detta . L'irezumi, in origine, era praticato come mezzo punitivo, come pena per criminali che si macchiavano di reati minori, come furto, frode ed estorsione, ed era in contrapposizione con il tatuaggio a scopo decorativo chiamato infatti, ancora oggi gli horishi, ovvero i maestri tatuatori, chiamano il tatuaggio Horimono. La nascita della cultura borghese, che iniziava ad essere pi\u00f9 istruita, a partire dal XIX secolo, ha fatto evolvere il tatuaggio giapponese con disegni e stili unici che prendevano spesso spunto dalle decorazioni dei kimono, dagli abiti dei samurai, o da abiti da cerimonia. L'irezumi ha la caratteristica di coprire gran parte della superficie del corpo, anche se in genere sono escluse mani, piedi e testa. Il tatuaggio horimono nella sua forma attuale si \u00e8 sviluppato a fine Ottocento e ha subito fasi alterne di popolarit\u00e0, essendo stato proibito e riammesso nella legalit\u00e0 pi\u00f9 volte; era una decorazione tipica di quella fascia della societ\u00e0 giapponese chiamata , che comprendeva prostitute, giocatori d'azzardo, malviventi, piccoli commercianti, attori kabuki, ma soprattutto era diffuso tra i pompieri, i bakuto, predecessori degli attuali Yakuza, e i lavoratori di fatica; presso la classe \"alta\" e i samurai era molto raro trovarne esempi. I pi\u00f9 classici disegni del tatuaggio tradizionale giapponese sono:\nQuesti temi vengono spesso abbinati secondo combinazioni classiche: ad esempio il dragone viene di solito raffigurato insieme al crisantemo, il leone viene tatuato solitamente insieme alla peonia (creando cos\u00ec un abbinamento classico dal nome \"karajishi no botan\"), le maschere han'nya vengono preferibilmente abbinate a serpenti, al il rotolo di sutra, oppure a fiori di ciliegio o momiji, le foglie di acero. La composizione con varie maschere, tratte dal teatro n\u014d, abbinate a fiori di ciliegio o momiji, viene chiamata Menchirashi.\nBlack 'n' Grey.\nIl Black\u2018n\u2019grey (nero e grigio) \u00e8 uno stile di tatuaggio che utilizza solo inchiostro nero in diverse tonalit\u00e0. Si pensa che questo stile di tatuaggio abbia avuto origine dalle prigioni negli anni '70 e '80 e successivamente sia stato reso popolare nei negozi di tatuaggi. Per questo motivo il nero e grigio \u00e8 a volte indicato come \"prigione\" o \"stile comune\". Nelle carceri i detenuti avevano un accesso limitato ai materiali necessari, quindi ricorrevano a corde di chitarra come aghi e cenere di sigaretta o inchiostro di penna come colore. Costruivano macchine per tatuaggi improvvisate che venivano alimentate usando i piccoli motori disponibili nei lettori di cassette . Le carceri generalmente proibiscono ai detenuti di tatuarsi, quindi \u00e8 probabile che questi vengano eseguiti in segreto. Durante la fine degli anni '70 e l'inizio degli anni '80, lo stile prigione divenne popolare nei negozi di tatuaggi e fu ribattezzato \"nero e grigio\". Si pensa anche che abbia avuto origine dalla cultura chicano o cholo a Los Angeles .\nIn genere il lavoro del tatuaggio in bianco e nero viene prodotto diluendo l'inchiostro nero con acqua distillata in proporzioni variabili per creare un \"lavaggio\" che si traduce in tonalit\u00e0 pi\u00f9 chiare. Le tonalit\u00e0 di grigio possono essere prodotte anche mescolando piccole quantit\u00e0 di inchiostro nero con inchiostro bianco, che produce un risultato pi\u00f9 denso ma pi\u00f9 luminoso e richiede un'applicazione pi\u00f9 lenta. L'ombreggiatura \u00e8 in genere una componente importante per questi tipi di tatuaggi poich\u00e9 svaniranno per un periodo di anni senza forti tonalit\u00e0 di nero, che forniscono contrasto e consentono al tatuaggio di risaltare. Si ritiene che i tipi sottili di ombreggiatura in nero e grigio richiedano un alto livello di abilit\u00e0 e illustrano la professionalit\u00e0 nel settore.\nLa tecnica del black \u2018n\u2019 grey \u00e8 impiegata in vari tipi di tatuaggi: i tatuaggi \"chicano\" classici e i ritratti fotorealisticii, poich\u00e9 resistono al deterioramento meglio dei ritratti a colori.\nGli artisti maggiori rappresentanti in Italia dello stile black 'n' grey sono: Antonio Macko Todisco, Ivano Natale, Matteo Pasqualin e Simone Web.\nChicano.\nIl tattoo chicano nasce nei sobborghi americani abitati dai messicani, grazie a una sub-cultura ispanica che inizia a tatuarsi come segno distintivo, i Pachuco - seguiti poi da molte altre sub-culture. Il termine chicano o chicana, inizialmente usato come insulto, \u00e8 stato rovesciato in orgoglio di identit\u00e0 dal Movimento Chicano degli anni \u201860.\nSi tratta, nello specifico, di un tatuaggio realistico che, per\u00f2, ha anche altre caratteristiche che lo rendono unico nel suo genere.\nLo stile di tatuaggio Chicano \u00e8 una forma di comunicazione non verbale esposta in maniera romantica, passionale, forte. I due macrotemi dei tattoo chicani sono il mondo religioso cattolico e il mondo delle gang. Se proprio dobbiamo trovare un tratto comune a questo tipo di tatuaggio, pi\u00f9 che le parti del corpo tatuate (pressoch\u00e9 tutte), sono le grosse dimensioni: deve essere un tatuaggio visibile, il messaggio deve essere ben chiaro a chi guarda. \nPer quanto riguarda il mondo della religione, i soggetti pi\u00f9 frequenti (oggi come allora) sono: mani in preghiera, Cristi, Madonne (spesso combinati tra loro con esiti artistici davvero notevoli). Questo tipo di raffigurazioni esprimono, come gi\u00e0 detto in precedenza, la forte credenza religiosa, ma sono anche simboli di protezione in terra e di redenzione in punto di morte. \nI tatuaggi della cosiddetta area della vida loca raccontano appunto la vita di strada, rappresentata in scene anche molto cruente e dannatamente realistiche. La scritta Laugh now, cry later \u00e8 uno dei pi\u00f9 diffusi e ben descrive le condizioni di precariet\u00e0 in cui si trovano gli ispanici in alcuni ghetti.\nMolto importanti sono anche i tattoo che raffigurano momenti cruciali della propria vita e membri della propria famiglia: padri, madri, sorelle, zii, nonni e altri ancora sono dei soggetti che ben esprimono il profondo legame di sangue tra parenti, importantissimo per questa cultura.\nLa cultura chicano affonda le sue radici in quella che viene definita l\u2019America precolombiana; ebbene, questa categoria di tatuaggi \u00e8 una delle pi\u00f9 in voga tra i tattoo chicani, con dei simboli precolombiani rappresentati insieme ai guerrieri aztechi, divinit\u00e0 mesoamericane, piramidi, e in generale tutti quei simboli che vengono rappresentati, fieramente, dalla cultura ispanoamericana.\nBiomeccanico.\nIspirato ai lavori di Hans Ruedi Giger, questo tipo di tatuaggio ha avuto il suo momento di gloria negli anni ottanta e nei primi anni novanta.\nI tatuaggi biomeccanici di solito rappresentano creature composte da organi o membra umane fusi indissolubilmente con parti meccaniche.\nLettering.\nStile di tatuaggio in cui delle parole o frasi sostituiscono o integrano i disegni. Di solito vengono scritti il nome del proprio partner, dei genitori, frasi di canzoni, messaggi politici o motti di varia natura.\nTrash Polka.\nIl trash polka \u00e8 uno stile di tatuaggio caratterizzato da soggetti realistici e decorazioni, tra cui campiture e lettering, eseguite in nero o rosso. Sviluppatosi in Germania alla fine degli anni novanta, \u00e8 uno stile particolarmente d'impatto ancora molto in voga.\nGenitale.\nAnche se i tatuaggi, in generale, hanno avuto un aumento di popolarit\u00e0 soprattutto nella parte occidentale e tra i pi\u00f9 giovani, i tatuaggi genitali sono ancora relativamente rari. Ci sono diverse ragioni probabili per questo: la zona genitale \u00e8 sensibile, spesso non \u00e8 visibile al pubblico e di solito \u00e8 coperta da peli. Inoltre, alcuni tatuatori rifiutano di fare tatuaggi in queste zone per una serie di motivi. Ci sono molte ragioni per cui una persona potrebbe scegliere di avere i genitali tatuati e spesso la scelta \u00e8 decorativa, per migliorare l'aspetto dei genitali o per completare altri disegni intorno alla zona genitale. Infatti, alcuni uomini incorporano il tatuaggio genitale nella creazione di un disegno del tatuaggio in modo tale che il pene diventa parte complessiva del disegno (ad esempio, come un \"naso\" di un volto tatuato o come la \"proboscide\" di un elefante). Anche le donne si fanno tatuare le parti intime. Alcune persone, pesantemente tatuate, scelgono di avere i loro genitali e le regioni anali tatuate per completare il lavoro che hanno su gran parte dei loro corpi. Quasi l'intera regione genitale pu\u00f2 essere tatuata come la regione pubica, il pene, il glande, la pelle dello scroto, le labbra della vagina e l'ano.\nSneakers.\nNell'ambito dei tatuaggi si indica con sneakers le decorazioni che raffigurino scarpe, loghi di produttori o richiamino in qualche modo le scarpe da ginnastica\nViceversa artigiani o anche tatuatori hanno sfruttato la moda per creare modelli di scarpe che richiamino i tatuaggi, come pure produttori industriali.\nRischi sanitari.\nEpidemiologia.\nL'Istituto superiore di sanit\u00e0 ha pubblicato la prima indagine epidemiologica sul tatuaggio nel settembre 2015. Secondo l'indagine, condotta su un campione rappresentativo della popolazione, il 12,8% della popolazione italiana (quasi sette milioni di persone) sono portatori di tatuaggio. Di queste solo lo 0,5% ha effettuato il tatuaggio con finalit\u00e0 mediche.\nSecondo i dati dell'Istituto superiore di sanit\u00e0:\nRischio infettivo.\nUn tatuaggio pu\u00f2 essere complicato da infezioni batteriche o virali quali l'epatite B e C, il tetano, l'AIDS, e le infezioni cutanee da stafilococco. Essendo infatti il tatuaggio sostanzialmente una ferita da abrasione, esiste un concreto rischio di infezione durante la fase di guarigione, se non si presta la dovuta attenzione alla cura e igiene della zona tatuata. Gli studi di tatuaggio vengono altres\u00ec controllati regolarmente anche per evitare l'utilizzo di inchiostri non autorizzati. Nel 2009 infatti ci fu un allarme negli USA per il possibile impiego di inchiostri contenenti O-Toluidina, ovvero 2-Nitroanilina, composti appartenenti alle ammine aromatiche, sostanze aventi propriet\u00e0 cancerogene.\nReazioni allergiche.\nLe reazioni allergiche ai pigmenti contenuti nei colori sono rare, eccetto per alcuni tipi di rossi (cinabro, composto del mercurio) e verdi. La pelle di persone allergiche ad alcuni metalli pu\u00f2 reagire ai pigmenti gonfiandosi, con prurito. La reazione allergica pi\u00f9 grave, anche se rara, \u00e8 lo shock anafilattico nei soggetti ipersensibili.\nVi sono anche rari casi di rigetto dell'inchiostro, con conseguente danneggiamento estetico permanente della zona interessata, sarebbe quindi buona norma sottoporsi a test specifici prima di tatuarsi, almeno per la prima volta.\nTrattamento post-esecuzione del tatuaggio.\nIl trattamento qui indicato \u00e8 relativo ad un tatuaggio eseguito con materiale sterile e macchinette per tatuaggio. \nLa prassi di guarigione per un tatuaggio consiste normalmente nell'applicazione di un bendaggio, spesso direttamente nello studio del tatuatore, da rimuoversi dopo 1-3 ore per sciacquare, possibilmente con sapone neutro, eliminando il colore in eccesso. Da quel momento si consiglia di far prendere aria al tatuaggio e di coprirlo pi\u00f9 volte al giorno con un sottilissimo velo di pomata lenitiva e protettiva. Anche la scelta del prodotto dipende dal consiglio del tatuatore ed \u00e8 ancora largamente diffuso l'uso della vaselina e di creme idratanti o simili. Il tatuaggio deve essere lavato quotidianamente e guarisce completamente in 20-30 giorni.\nDurante la prima settimana \u00e8 raccomandata generalmente l'astensione dall'esposizione diretta ai raggi solari, dal praticare bagni in piscine pubbliche o in mare e dal rimuovere eventuali crosticine che possono venire a formarsi.\nDurante i primi 2/3 giorni dopo l'iniezione dell'inchiostro a causa del rigetto \u00e8 probabile avvertire sintomi diversi all'apparato escretore.\nIl pi\u00f9 comune \u00e8 appunto la vasocostrizione data dall'inchiostro che dopo essere stato iniettato raggiunge l'intestino tenue nel quale avvengono determinate reazioni che lo fanno contrarre. A causa di ci\u00f2 \u00e8 normale notare delle striature sulle feci oltre che ad una difficolt\u00e0 nel defecare.\nProfili giuridici del tatuaggio.\nIl tatuaggio \u00e8 una modificazione permanente del corpo umano: in quanto tale non \u00e8 irrilevante per il Diritto. In via generale rientra nella previsione dell'art. 5 del Codice Civile. Tale norma di portata generale, risalente al 1943 e mai emendata, recita testualmente: \"Gli atti di disposizione del proprio corpo sono vietati quando cagionino una diminuzione permanente delle integrit\u00e0 fisica o quando siano altrimenti contrari alla legge, all'ordine pubblico o al buon costume\". Posto che il tatuaggio non ha come fine la diminuzione permanente dell'integrit\u00e0 fisica ma piuttosto l'ornamento del corpo, n\u00e9 \u00e8 vietato da alcuna disposizione di Legge, \u00e8 da intendersi attivit\u00e0 generalmente lecita. La Suprema Corte di Cassazione ha nettamente escluso che l'esecuzione del tatuaggio sia attivit\u00e0 sanitaria (Cassazione Sezione VI Penale 25 gennaio 1996 e 29 maggio 1996). In relazione al quesito se l'esecuzione di un tatuaggio possa integrare il reato di lesioni personali si osserva che ai sensi dell'art. 50 del Codice Penale il consenso dell'avente diritto vale come scriminante, nessun problema quindi per il tatuatore se il cliente pu\u00f2 validamente decidere. Differente \u00e8 il caso in cui un minore non emancipato richieda di essere tatuato. Posto che si tratta di persona che non pu\u00f2 validamente disporre dei propri diritti (e, conseguentemente, prestare validamente consenso ex art. 50 Codice Penale) \u00e8 bene che il tatuatore non esegua il tatuaggio senza una dichiarazione d'assenso di chi, genitori o tutore, esercita la potest\u00e0 genitoriale sul minore. In tal caso \u00e8 meglio che il tatuatore richieda il consenso in forma scritta. Secondo Giurisprudenza della Suprema Corte (Cassazione Sezione V Penale 17 novembre-14 dicembre 2005, n\u00b0 45345/2005) il tatuatore che, senza il consenso di chi esercita la potest\u00e0 genitoriale, esegua un tatuaggio su richiesta di un minore, risponde del reato di lesioni personali volontarie. Non si tratta di una pronuncia della Cassazione a Sezioni Unite, peraltro \u00e8 bene esigere sempre il consenso dei genitori.\nSotto il profilo civilistico, vale a dire per premunirsi da eventuali azioni per responsabilit\u00e0 contrattuale (ex art. 1218 Codice Civile) ovvero extracontrattuale (ex art. 2043 Codice Civile) il tatuatore dovr\u00e0 seguire tutte le norme di condotta d'igiene e in punto informazione del cliente ben descritte nella sezione dedicata all'etica del tatuatore. \u00c8 da ritenere che l'attivit\u00e0 del tatuatore, nella maggior parte dei casi, abbia natura di lavoro autonomo ai sensi degli artt. 2222 e seguenti del Codice Civile.\n\u00c8 buona regola di prudenza assicurarsi sulla responsabilit\u00e0 civile conseguente alla propria attivit\u00e0 di lavoratore autonomo, il tatuatore si accerti se le Compagnie Assicuratrici offrono contratti specifici per la propria attivit\u00e0.\nAttualmente nessuna Legge statale italiana disciplina il tatuaggio, sebbene la materia sia stata gi\u00e0 oggetto di una risoluzione del Consiglio d'Europa, cui dovrebbero uniformarsi le legislazioni dei singoli Stati.\nLa summenzionata risoluzione, a data 19 giugno 2003, raccomanda l'introduzione di una legislazione specifica sui prodotti destinati al tatuaggio permanente nonch\u00e9 di una disciplina amministrativa sulle Norme d'igiene da osservare. Attualmente, a livello di legislazione nazionale, consta che solamente il Belgio, la Francia e la Svizzera abbiano gi\u00e0 legiferato sull'esercizio della professione di tatuatore. In relazione all'Italia non sussiste tuttora una Legge (ovvero Atto avente forza di Legge) statale che disciplini la materia. Alcune Regioni (Piemonte, Toscana) hanno peraltro disposto in materia nell'ambito della potest\u00e0 legislativa preveduta dall'art. 117 della Costituzione. Tali Leggi peraltro dispiegano vigore solamente nell'ambito territoriale della Regione che ha legiferato. Infine \u00e8 opportuno segnalare che i bandi di concorsi pubblici relativi a taluni settori del pubblico impiego (per esempio nelle forze dell'ordine) potrebbero indicare quale motivo d'inidoneit\u00e0 la presenza di tatuaggi non occultabili dalla uniforme, deturpanti ovvero ritenuti dalla Commissione Medica incaricata di valutare l'idoneit\u00e0 dei candidati indice di personalit\u00e0 abnorme. \u00c8 evidentemente un'eco lontana delle teorie lombrosiane cui si \u00e8 sopra accennato. Chi venga ritenuto inidoneo per tale motivo potr\u00e0, naturalmente, esperire ricorso giurisdizionale amministrativo nelle forme di Legge.\nIl 20/02/2008, in ambito comunitario europeo, \u00e8 stata pubblicata la Risoluzione ResAP (2008), che indica requisiti e criteri per la valutazione della sicurezza dei tatuaggi e del trucco permanente. La risoluzione regola le condizioni igieniche necessarie per la pratica del tatuaggio e del trucco permanente e la disciplina per l'etichettatura e la composizione dei prodotti per tatuaggio e trucco permanente; \nContiene una lista di sostanze vietate negli inchiostri e un elenco di restrizioni per altri componenti. Esamina i rischi delle sostanze impiegate nella composizione degli inchiostri e l'obbligo di divulgazione dei rischi sulla salute che i tatuaggi e il trucco permanente possono comportare. In Italia la tutela del consumatore sui prodotti utilizzati \u00e8 assicurata dal Codice del Consumo (DL.vo 6 settembre 2005, n. 206.) che rende cogente la ResAP(2008)1 e consente la sorveglianza su tutto il territorio nazionale.\nIl quadro normativo italiano, relativo al settore dei tatuaggi e trucco permanente - in assenza come gi\u00e0 detto di misure prescrittive specifiche - \u00e8 limitato alle \u201cLinee guida del Ministero della Salute per l'esecuzione di procedure di tatuaggio e piercing in condizioni di sicurezza\u201d (Circolare del Ministero della Sanit\u00e0 del 5 febbraio 1998 n. 2.9/156 e Circolare del 16 luglio 1998 n. 2.8/633). Le citate Circolari ministeriali prendono in considerazione i rischi di trasmissione di infezioni causate da patogeni a trasmissione ematica oltre che di infezioni cutanee ed effetti tossici dovuti alle sostanze utilizzate per la pigmentazione del derma. Le misure, riportate, da applicare per il controllo del rischio sono: norme igieniche generali; misure di barriera e precauzioni universali; nonch\u00e9 misure di controllo ambientali.\nTatuaggio criminale.\nUn tatuaggio criminale \u00e8 un tatuaggio usato nell'ambito criminale per identificare il ruolo del membro in un'organizzazione o per far conoscere la sua storia, le sue abilit\u00e0, fino a poter sviluppare anche un codice di significati.\nIl sistema di codici pu\u00f2 essere davvero complesso a causa della natura di ci\u00f2 che viene codificato. Per questo, esso pu\u00f2 non essere del tutto comprensibile ai profani."}
{"id": "59420", "revid": "304077", "url": "https://it.wikipedia.org/wiki?curid=59420", "title": "Telecomunicazioni satellitari", "text": "Le telecomunicazioni satellitari sono una forma di telecomunicazioni wireless a radiofrequenza per la comunicazione a distanza di informazione attraverso collegamenti radio satellitari fra stazioni ricetrasmittenti a terra e satelliti artificiali in orbita sotto forma di ponti radio satellitari, radiodiffusioni, telediffusioni, reti di telecomunicazioni e sistemi di radiolocalizzazione e navigazione. \nQuesti sistemi, resi possibili dalla nascita e dallo sviluppo delle tecnologie di lancio (vedi razzo) a partire dalla seconda met\u00e0 del XX secolo, rappresentano spesso l'unica soluzione applicabile in mancanza di infrastrutture terrestri o di difficile dislocazione e dal costo complessivo inferiore rispetto alla realizzazione di sistemi di comunicazione terrestri equivalenti, trovando oggi ampia applicazione nel campo delle telecomunicazioni (telefonia, televisione e telematica), nella navigazione marittima, aerea e terrestre, nel telerilevamento e in campo militare.\nStoria.\nLo scrittore Arthur C. Clarke (co-sceneggiatore del film di Stanley Kubrick \"\") viene notoriamente indicato come l'ideatore dei sistemi satellitari cosiddetti geostazionari; infatti, in un articolo scientifico del 1945 intitolato \"Extra-Terrestrial Relays\", Clarke scrisse che un satellite artificiale in orbita equatoriale circolare con un raggio di circa 42424\u00a0km (dal centro della Terra) avrebbe una velocit\u00e0 angolare esattamente pari a quella del pianeta, rimanendo quindi relativamente immobile nel cielo rispetto al suolo e divenendo cos\u00ec un possibile ponte radio tra due punti dell'emisfero visibili dal satellite. Inoltre, tre satelliti spaziati di 120\u00b0 potrebbero (con qualche sovrapposizione) coprire l'intera circonferenza del pianeta; in questo caso i messaggi potrebbero essere anche scambiati tra i satelliti (\"inter-satellite link\"), o attraverso un doppio hop a terra, rendendo possibile una comunicazione diretta tra due qualsiasi punti del globo.\nL'idea di Clarke \u00e8 incredibilmente innovativa se si pensa che il lancio dello Sputnik da parte dell'Unione Sovietica avvenne solo nel 1957; in quel caso inoltre si disponeva di una tecnologia missilistica sufficiente solamente per portare il satellite in un'orbita bassa. Cos\u00ec fu per i primi satelliti per le telecomunicazioni, che furono: il Project SCORE (1958), l'ECHO 1 (1960), il Courier 1B (1960) e il Telstar (1962). Non si riuscir\u00e0 a raggiungere un'orbita sincrona prima del 1963. La serie Syncom fu il primo sistema di comunicazione satellitare geostazionario ed inizi\u00f2 nel 1963, poco meno di 20 anni dopo la concezione dell'idea da parte di Clarke. \"Syncom I\" fall\u00ec nella fase di lancio, ma \"Syncom II\" e \"III\" vennero messi in orbita con successo il 26 luglio 1963 e il 19 luglio 1964 rispettivamente (con lo sforzo della NASA e del Dipartimento della Difesa).\nIl primo satellite geostazionario commerciale fu Intelsat I, sviluppato da Comsat per Intelsat (1965-1969). Dato che i satelliti in orbita geostazionaria non sono adatti per i siti posti nelle regioni polari, nel 1965 l'Unione Sovietica lanci\u00f2 in orbita il primo dei satelliti Molniya, posti in un'orbita ellittica particolare; inizialmente questi satelliti furono usati per le comunicazioni militari e in seguito anche per trasmissioni televisive. Le prime comunicazioni regolari tra Stati Uniti ed Europa iniziarono il 28 giugno 1965, data di nascita delle comunicazioni satellitari commerciali. Nel 1979 venne fondato il sistema di comunicazioni INMARSAT, destinato alle comunicazioni marittime.\nTramite i satelliti verr\u00e0 gestita l'intera difesa militare secondo quanto previsti dai protocolli di Internet 2, che per questi usi hanno dovuto risolvere ai problemi di robustezza e sicurezza del TCP attuale.\nTramite il mezzo satellitare gi\u00e0 passano criptate gran parte delle transazioni commerciali statunitensi.\nDescrizione.\nVantaggi e svantaggi.\nReti satellitari possono essere dunque sistemi di radiocomunicazione a supporto delle reti terrestri sotto forma di integrazione nei servizi di copertura (es. ponti radio intercontinentali) oppure ridondanza trasmissiva nella rete di trasporto utile in caso di necessit\u00e0 (maggiore capacit\u00e0 trasmissiva richiesta, malfunzionamenti, guasti) ad esempio in conseguenza ad eventi quali disastri naturali che possono occorrere sulla superficie terrestre minandone le rispettive infrastrutture terrestri di comunicazioni.\nNegli anni novanta, l'uso commerciale e il futuro militare dei satelliti hanno portato gli esperti di telecomunicazioni a sopravvalutarne le potenzialit\u00e0 e a ritenerlo il mezzo del futuro a discapito della fibra ottica. Negli anni '90, invece, \u00e8 stata posta nel mondo una quantit\u00e0 di fibra ottica pari a volte il diametro della Terra, mentre il satellite \u00e8 stato rilasciato a TV satellitari minori e a costi di connessione scesi verticalmente. Nell'ultimo decennio si \u00e8 pensato di utilizzare il satellite come servizio a banda larga. Bisogna per\u00f2 tenere conto del fatto che i satelliti geostazionari introducono almeno di latenza nella comunicazione. I satelliti INTELSAT gi\u00e0 avevano una latenza per il traffico voce (a ) molto alta, per cui si preferirono i molto pi\u00f9 costosi cavi sottomarini come collegamento per le chiamate intercontinentali.\nLa quantit\u00e0 di banda del servizio Internet via satellite pu\u00f2 essere maggiore di una connessione ADSL, ma ha un costo pi\u00f9 elevato; data la latenza non trascurabile, pu\u00f2 essere importante utilizzare la giusta tecnologia a seconda delle necessit\u00e0. Con il termine \"ADSL satellitare\" sono spesso state identificate differenti tecnologie che poco hanno in comune tra loro. Paragonando la connessione via cavo a quella via satellite, per comunicazioni punto-punto (\"point to point\") \u00e8 tipicamente pi\u00f9 conveniente il primo. Ci sono eccezioni che dipendono dal numero dei punti da connettere e dalla tipologia di traffico richiesto.\nIl satellite rimane per\u00f2 imbattibile in tutte le applicazioni di tipo broadcast, cio\u00e8 tutte quelle applicazioni per le quali occorre inviare gli stessi dati a molti ricevitori, molto pi\u00f9 rispetto al broadcast dei sistemi terrestri (radiodiffusione e telediffusione terrestre). La sua scalabilit\u00e0, rispetto alla rete terrestre, \u00e8 semplicemente non paragonabile. Sia che si tratti di inviare lo stesso flusso audio/video (es. per applicazioni di formazione a distanza in tempo reale) o lo stesso file a un gran numero di stazioni riceventi, il satellite \u00e8 in grado, a costi praticamente indipendenti dal numero di postazioni, di servire tutti i destinatari con la stessa qualit\u00e0. Questo enorme vantaggio \u00e8 anche dovuto alla pratica assenza del cosiddetto peering multicast nelle reti terrestri. Se le reti terrestri si scambiassero il traffico multicast, in effetti, la scalabilit\u00e0 di soluzioni terrestri aumenterebbe notevolmente. Al momento per\u00f2, i fornitori preferiscono tenere il multicast confinato all'interno delle loro reti, con la speranza di ottenerne un vantaggio competitivo legato alla diffusione di contenuti esclusivi (es. eventi sportivi o spettacoli).\nTipologie di sistemi.\nI sistemi satellitari possono essere categorizzati secondo il tipo di orbita e l'altitudine sulla quale vengono collocati:\nDefinita una di queste tipologie, restano ancora da specificare alcuni parametri progettuali della costellazione quali:\nIn generale tanto pi\u00f9 si scende di quota di orbita tanto pi\u00f9 diminuisce l'efficienza di copertura del satellite ed aumenta quindi il numero di satelliti necessari per coprire con i loro fasci d'antenna il territorio da servire (per via anche del moto del satellite), tanto pi\u00f9 diminuisce la potenza trasmissiva necessaria (che si traduce in pannelli solari pi\u00f9 piccoli) ed il costo singolo di lancio (in virt\u00f9 della minor quota e peso), tanto pi\u00f9 diminuiscono i tempi di ritardo o latenza dovuti alla propagazione elettromagnetica del segnale e viceversa.\nL'insieme di pi\u00f9 satelliti artificiali adibiti ad un certo scopo d\u00e0 vita a una costellazione di satelliti o sistema satellitare. Esempi di sistemi satellitari per le telecomunicazioni sono Iridium, Globalstar, Teledesic, Hot Bird mentre tra i maggiori \"fornitori\" satellitari vanno menzionati Intelsat, Eutelsat e Inmarsat.\nFondamenti di teoria della trasmissione.\nDal 1947 i satelliti totali in orbita (considerando anche quelli rimasti o divenuti inutilizzati) superano i \nSul satellite sono installati molti sistemi, alcuni dei quali servono al funzionamento del satellite stesso (batterie, propulsori, pannelli solari, sistema di controllo della navigazione, telemetria, sistema di controllo termico).\nQuesti sistemi sono controllati dalla Terra attraverso un canale della banda trasmessa. Il resto di quest'ultima \u00e8 per lo pi\u00f9 destinato al carico utile, \"payload\", ossia il traffico di dati richiesto che rende necessario l'utilizzo di questo \"link\".\nI segnali trasmessi sono modulati su una portante da e verso il satellite. In generale le tipologie di sistemi satellitari per telecomunicazioni si differenziano tra loro nelle loro caratteristiche tecniche in base all'applicazione o destinazione d'uso (es. broadcasting, telefonia satellitare, internet satellitare, sistemi di radiolocalizzazione e radionavigazione).\nFrequenze.\nL'uso di una particolare frequenza di trasmissione dipende dall'applicazione di un dato sistema. La gamma di frequenze si estende dalla banda P alla banda Ka e oltre:\nCome regola, si pu\u00f2 pensare che pi\u00f9 alta \u00e8 la frequenza e pi\u00f9 estesa deve essere la banda su cui si trasmette e la capacit\u00e0 del collegamento. Inoltre, pi\u00f9 la frequenza \u00e8 alta e pi\u00f9 alta sar\u00e0 l'attenuazione indotta dall'atmosfera e il rumore che si sommer\u00e0 al segnale (questo richiede una potenza pi\u00f9 alta, dunque pi\u00f9 energia, per poter equilibrare il rapporto segnale/rumore). Tuttavia usare frequenze alte fornisce il vantaggio di avere guadagni di antenna pi\u00f9 elevati che permettono di ridurre le dimensioni della antenne stesse, sebbene questo renda il puntamento pi\u00f9 difficile per via della maggiore direzionalit\u00e0 del fascio trasmissivo.\nAntenne.\nTutti i sistemi satellitari in quanto sistemi di radiocomunicazione sono dotati di antenne nell'interfaccia radio per la trasduzione/irradiazione dei segnali elettrici informativi sotto forma di segnali elettromagnetici per essere trasmessi sul canale radio e presenti sia sui satelliti in orbita per servire la tratta in downlink sia sulle stazioni al suolo per servire le rispettive tratte in downlink e uplink da e verso il satellite. Tipicamente tali antenne sono antenne direttive dovendo esse puntare il suolo terrestre dal satellite solo per determinate aree di interesse con area pi\u00f9 o meno estesa e variabile in funzione dell'applicazione o servizio desiderato. L'intersezione del fascio d'antenna di irradiazione e la superficie terrestre determina un'area comunemente detta \"footprint\". Le stazioni al suolo tipicamente usano antenne paraboliche puntate sul satellite di interesse, mentre le antenne sui satelliti possono essere antenne a tromba particolari, phased array, patch antenna ecc.\nCopertura multifascio.\nSpesso molti sistemi satellitari adottano una copertura spaziale a multifascio di antenna (\"multibeam\") ovvero presentano pi\u00f9 antenne direttive trasmissive con rispettivi fasci ciascuno dedicato alla copertura di porzioni di superficie terrestre implementando il riuso di frequenza come per i sistemi cellulari terrestri e aumentando cos\u00ec l'efficienza spettrale del sistema a vantaggio del numero di utenti servibili contrastando al contempo anche l'interferenza tra fasci tramite tipiche coperture a cluster. In tal modo si riesce anche ad evitare di coprire inutilmente porzioni di territorio, come ad esempio la superficie oceanica, non destinate ad usufruire di certi tipi di servizi satellitari ed allo stesso tempo avere fasci a maggiore direttivit\u00e0 e quindi con minor potenza in emissione a parit\u00e0 di potenza ricevuta.\nTecniche di modulazione e multiplexing.\nLa trasmissione satellitare sfrutta due modulazioni differenti a seconda che la trasmissione sia analogica o digitale: le trasmissioni analogiche adottano modulazioni di frequenza (FM) mentre quelle digitali adottano modulazioni di fase quali la modulazione QPSK. Per quanto riguarda la multiplazione in downlink e l'accesso multiplo in uplink sono diffusi meccanismi di tipo TDM/TDMA nella banda di servizio assegnata.\nBilancio di radiocollegamento.\nOvviamente a causa della grande distanza tra satellite e stazione radiobase a terra o i semplici utenti e quindi della forte attenuazione subita dal segnale nel percorso terra-satellite (e viceversa) la potenza in trasmissione sar\u00e0 necessariamente molto elevata e soggetta ad adeguato dimensionamento tramite il bilancio di radiocollegamento.\nDisturbi di propagazione.\nCome ogni altra forma di radiocomunicazione una trasmissione satellitare pu\u00f2 essere disturbata da eventi atmosferici quali precipitazioni (pioggia, neve, grandine) sul canale radio: tale disturbo aumenta con la frequenza della portante e pu\u00f2 portare all'aumento di BER fino all'indisponibilit\u00e0 di servizio in caso di trasmissioni particolarmente critiche (alta frequenza). A causa delle frequenze radio pi\u00f9 elevate utilizzate e alle loro caratteristiche di propagazione, le trasmissioni satellitari soffrono molto di pi\u00f9 di queste problematiche rispetto ai sistemi di radiodiffusione, telediffusione terrestri e dei sistemi radiomobili cellulari. Al suolo costituiscono disturbi di radiopropagazione satellitari la presenza di montagne o edifici alti (grattacieli) i quali provocano ombreggiamento (\"shadowing\") cio\u00e8 ostruzione sul segnale lungo la sua linea di vista.\nCollegamenti intersatellitari.\nAlcuni sistemi satellitari possiedono anche la capacit\u00e0 di mettere in comunicazione tra loro i vari satelliti in orbita di una stessa costellazione con collegamenti inter-satellitari (\"inter-satellite link\") con finalit\u00e0 di ridondanza trasmissiva e tolleranza/robustezza ad eventuali guasti/malfunzionamenti garantendo cos\u00ec maggiori disponibilit\u00e0 di servizio.\nStazioni al suolo.\nTutti i sistemi satellitari devono essere in qualche modo interfacciati e interallacciati con stazioni al suolo per la ricezione di dati in upload dalla superficie terrestre e la ritrasmissione in download verso gli utenti sulla superficie terrestre. In generale le stazioni al suolo possono essere stazioni ricetrasmittenti o pi\u00f9 semplicemente stazioni riceventi. In ogni caso esse sono contraddistinte da antenne direttive quali le antenne paraboliche puntate direttamente sul satellite, inseguendolo il pi\u00f9 possibile lungo la sua orbita e capaci di sintonizzarsi eventualmente su satelliti diversi di una stessa costellazione al passaggio di questi nel proprio raggio di copertura grazie a procedure di handover satellitare (nel caso di satelliti in orbita non geostazionaria).\nIn particolare in caricamento, cio\u00e8 durante l'invio dei dati al satellite prima della loro ritrasmissione sulla superficie terrestre, sono spesso necessarie stazioni satellitari a suolo complesse ovvero dei veri e propri centri dedicati di trasmissione e controllo dei satelliti oppure postazioni fisse/mobili satellitari dedicate. In scaricamento, se l'applicazione \u00e8 destinata a servire un utente qualsiasi, come nel caso della radio, TV, e Internet satellitare, le stazioni riceventi al suolo coincidono con le postazioni di ricezione dell'utente finale (domestiche o private) detti generalmente sistemi VSAT (\"Very Small Aperture Terminal\") (fanno eccezione i telefoni satellitari che hanno semplici antenne filari omnidirezionali connesse in primis a sistemi wireless terrestri oppure ripiegate opportunamente verso il satellite). I satelliti per telerilevamento invece inviano direttamente i dati rilevati ai centri di ricezione ed elaborazione dedicati a terra.\nLe stazioni a terra possono essere a loro volta interallacciate a reti di telecomunicazioni terrestri quali ad esempio reti cellulari di telefonia mobile per supplirne eventuali buchi di copertura oppure interalacciate direttamente a reti di trasporto cablate. Uno dei pi\u00f9 grandi e importanti centri al mondo per le telecomunicazioni satellitari \u00e8 il centro di Telespazio nel Fucino: in tali centri si ha controllo/gestione dei satelliti in orbita e gestione dell'aspetto trasmissivo/ricettivo radio in funzione delle specifiche di qualit\u00e0 del servizio offerto.\nArchitettura protocollare.\nTrattandosi a tutti gli effetti di una rete di telecomunicazione il complesso di funzionalit\u00e0 logiche \u00e8 organizzato in una tipica architettura di rete a strati ovvero con uno stack protocollare ispirato allo standard ISO/OSI a partire dal livello fisico fino al livello applicativo includendo funzionalit\u00e0 di accesso multiplo (livello 2), internetworking (livello 3), trasporto (controllo di trasmissione) (livello 4) e sicurezza (livello 6).\nServizi/applicazioni delle reti satellitari.\nI principali servizi e applicazioni offerte da una rete satellitare di telecomunicazioni sono:\nPrestazioni e costi.\nLe prestazioni delle trasmissioni satellitari, e quindi anche la qualit\u00e0 di servizio offerta agli utenti per i suddetti servizi in termini di banda, cio\u00e8 dunque velocit\u00e0 di trasmissione almeno per ci\u00f2 che riguarda i servizi di fonia e trasferimento dati, possono essere anche superiori, ma la banda totale, come accade anche per le reti cellulari, viene poi frazionata tra varie utenze e la velocit\u00e0 effettiva cala notevolmente. Assolutamente negativi e indesiderati sono invece i tempi di latenza notevolmente maggiori con ripercussioni su TCP. Anche i costi imponibili all'utente risultano superiori se paragonati ai servizi offerti da reti cablate su territori attualmente coperti. Ovviamente vale quanto detto precedentemente cio\u00e8 i costi sarebbero comunque in linea di massima inferiori se paragonati a quelli offerti da eventuali ed equivalenti infrastrutture terrestri dislocate in territori disagevoli o scarsamente abitati.\nInternet satellitare mono e bidirezionale.\nNel 2001 sono nate le prime connessioni satellitari bidirezionali, totalmente indipendenti dalla linea telefonica su doppino che in quelle monodirezionali serve per l'upload. Il satellite aveva una banda complessiva di da frazionare fra le varie utenze, oggi con i vari sistemi multiplex ed antenne a spostamento assiale, si riesce a raggiungere coperture e bande pi\u00f9 ampie.\nCi\u00f2 aumenta spazio per nuove e molteplici connessioni con utenze distribuite nel territorio coperto dal satellite.\nBande Ka e Ku sono da riempire con segnali digitali usufruibili da questo tipo di sistema per la trasmissione dati e la navigazione internet.\nIl numero di satelliti che possono insistere e geostazionare sopra un'area della Terra era limitato e non incrementabile.\nAd oggi non possiamo pi\u00f9 affermare che la banda satellitare sia una risorsa scarsa, infatti, con le nuove tecniche di trasmissione digitali e le relative tecniche di compressione dei dati si sono aperte nuove frontiere a questo tipo di trasmissione al punto da far sorgere progetti che prevedono il passaggio di grandi quantit\u00e0 di dati attraverso la tecnologia digitale satellitare.\nA questo tipo di servizio non vengono pi\u00f9 attribuite tariffe elevate (rispetto ad un collegamento televisivo via satellite) e ci\u00f2 ne incentiva un utilizzo laddove necessario, in zone non raggiunte da segnale ADSL o per postazioni internet nomadi.\nIl satellite bidirezionale offre banda maggiore a minor costo: non richiede una tariffa ISDN in quanto non utilizza il doppino (la linea telefonica normale) e fornisce fino a in scaricamento entro il 2010 con il nuovo satellite) e in upload questo li rende ormai utilizzabili come una qualsiasi rete ADSL con il vantaggio di un'affidabilit\u00e0 e continuit\u00e0 di servizio maggiori. Il satellite bidirezionale ha una latenza di almeno ; un canale aveva di banda (ora multiplexato e compresso raggiunge bande maggiori nell'ordine di 4 volte) e costava l'anno. Una banda di , che costava attorno ai al mese, costa ora intorno ai al mese.\nMagellano internet satellitare si aggiunge a Telecom Italia e Netsystem che non sono pi\u00f9 allo stato dei fatti gli unici operatori in questo segmento di mercato, a loro si affianca dal 2008 Eutelsat con un sistema satellitare bidirezionale dedicato che non necessita di alcuna connessione terrestre quale linea telefonica o simili, quindi molto meno dispendioso dei sistemi fino ad ora proposti dalla concorrenza. \u00c8 disponibile lo starter Kit che offre velocit\u00e0 di scaricamento a e in caricamento di \nTelecom Italia, Netsystem e da qualche anno propongono parabola e modem con una connessione satellitare venduta soltanto al taglio di banda di 640 kbit/s in scaricamento e 256 in caricamento a 39 euro flat mensili oppure a consumo con 15 euro di canone mensile, scatto alla risposta e tariffa al minuto di due centesimi di euro, il doppio di una connessione analogica. Il caricamento a 256 kbit \u00e8 per le utenze business (con partita IVA) che possono attivare fino a un massimo di 2 ISDN. Per le utenze domestiche \u00e8 128 kbit/s, potendo attivare una sola linea ISDN. A tale cifra \u00e8 da sommare il costo della linea ISDN che \u00e8 appunto necessaria per il caricamento."}
{"id": "59423", "revid": "125031698", "url": "https://it.wikipedia.org/wiki?curid=59423", "title": "Acido fluoridrico", "text": "L'acido fluoridrico (nome IUPAC: fluoruro di idrogeno) \u00e8 un acido minerale relativamente debole, gassoso a temperatura ambiente, incolore, molto velenoso; la sua formula chimica \u00e8 &lt;chem&gt;HF&lt;/chem&gt;. I suoi sali vengono chiamati fluoruri.\nIl fluoruro d'idrogeno, &lt;chem&gt;HF&lt;/chem&gt;, \u00e8 il composto che sta alla base di tutta l'industria dei composti fluorurati e da esso trae origine tutta la vasta gamma dei composti fluorurati organici e inorganici oggi in commercio. \u00c8 disponibile in forma anidra sotto forma di gas compresso liquefatto oppure sciolto in soluzione acquosa. Il fluoruro di idrogeno anidro \u00e8 corrosivo, pericoloso, fumante e provoca gravi ustioni per contatto.\nCaratteristiche.\nMolto solubile in acqua, forma con essa un azeotropo in cui \u00e8 contenuto in ragione del 38,2%. Tale azeotropo bolle a .\n\u00c8 il pi\u00f9 debole acido alogenidrico. Questo comportamento \u00e8 dato dal fatto che ha il raggio atomico molto piccolo: ci\u00f2 porta ad avere gli elettroni su orbitali molto ravvicinati tra di loro. Per diventare un acido deve (in accordo con la teoria acido-base di Lewis) accettare un doppietto elettronico e trasformarsi in anione &lt;chem&gt;F-&lt;/chem&gt;. Qui entrano in gioco le forze repulsive degli orbitali di valenza formula_1 e formula_2, cos\u00ec elevate che &lt;chem&gt;F-&lt;/chem&gt; cede elettroni e riformare l'acido spostando l'equilibrio verso i reagenti.\nInoltre, il legame originato dalla sovrapposizione degli orbitali formula_3 dell'idrogeno con gli orbitali formula_4 del fluoro, avendo dimensioni simili, tender\u00e0 ad avere migliore sovrapposizione, rispetto a quella che si origina tra gli orbitali atomici formula_5 rispettivamente di cloro, bromo e iodio con l'formula_3 dell'idrogeno, e quindi legami pi\u00f9 forti. Infatti la lunghezza di legame &lt;chem&gt;H-F&lt;/chem&gt; \u00e8 pari a 0.917 \u00c5 (la pi\u00f9 bassa tra gli acidi alogenidrici) e energia di legame pari a 136 kcal/mole (la pi\u00f9 alta tra gli acidi alogenidirci).\nLa sua acidit\u00e0 aumenta notevolmente quando la concentrazione \u00e8 vicina al 100%. Ci\u00f2 \u00e8 dato dall'effetto dell'omoassociazione, in accordo con la reazione:\n&lt;/chem&gt;\nL'elevata elettronegativit\u00e0 del fluoro (\u00e8 l'elemento pi\u00f9 elettronegativo di tutti) rende il legame &lt;chem&gt;H-F&lt;/chem&gt; estremamente polare: unita alle piccole dimensioni degli atomi, consente a due o pi\u00f9 molecole di acido fluoridrico puro in fase gassosa di formare degli aggregati formula_7 (con formula_8 che varia da formula_9 a formula_10) in cui le molecole sono tenute insieme da legami a idrogeno. Particolarmente stabile e ben documentato \u00e8 il dimero &lt;chem&gt;H2F2&lt;/chem&gt;, che tende a formare i sali idrogenodifluoruro.\nTale aggregazione si riflette nel suo punto di ebollizione, estremamente maggiore a quello degli altri acidi alogenidrici (cloridrico, bromidrico, iodidrico); lo stesso fenomeno spiega anche il pi\u00f9 elevato punto di ebollizione dell'acqua rispetto a quello dell'acido solfidrico, che a temperatura ambiente \u00e8 un gas.\nAllo stato solido e allo stato liquido ha una struttura concatenata e forma angoli di 134\u00b0. Si formano dei legami a idrogeno lungo gli assi dei doppietti solitari.\nSintesi.\nI primi studi sulla reazione per produrre fluoruro d'idrogeno anidro a livello commerciale sono datati 1764.\nSostanzialmente, sebbene migliorato dal punto di vista progettuale ed ingegneristico, il processo \u00e8 rimasto fino ad oggi lo stesso.\nL'acido fluoridrico viene ottenuto industrialmente per azione dell'acido solforico sui fluoruri minerali come ad esempio la fluorite, la criolite o la fluorapatite ad una temperatura intorno ai 250\u00a0\u00b0C:\nAll'impianto si alimenta &lt;chem&gt;H2SO4&lt;/chem&gt;, oleum o &lt;chem&gt;SO3&lt;/chem&gt; (anidride solforica). Si tende a lavorare con eccesso di acido solforico in modo da spingere la reazione verso i prodotti, tuttavia troppo acido produce peci di reazione umide, appiccicose, corrosive e difficili da gestire.\nA causa delle impurezze inevitabilmente presenti nel materiale di partenza si ha la formazione di sottoprodotti quali l'acido fluorosilicico &lt;chem&gt;(H2SiF6)&lt;/chem&gt; da silice &lt;chem&gt;(SiO2)&lt;/chem&gt;. Composti come l'ossido ferroso &lt;chem&gt;(FeO)&lt;/chem&gt;, l'ossido di magnesio &lt;chem&gt;(MgO)&lt;/chem&gt;, il carbonato di calcio &lt;chem&gt;(CaCO3)&lt;/chem&gt; e materiali organici in generale consumano acido solforico e oleum. I composti del fosforo, arsenico e boro necessitano di attrezzature speciali per essere rimossi mentre la presenza di ioni cloruro aumenta la corrosivit\u00e0 dell' &lt;chem&gt;HF&lt;/chem&gt; nei confronti delle apparecchiature.\nApplicazioni.\nAnche se l'acido fluoridrico era noto gi\u00e0 agli inizi del XIX secolo, l'impiego industriale di &lt;chem&gt;HF&lt;/chem&gt; fu limitato all'incisione del vetro e alla produzione di sostanze chimiche come fluoruro di sodio e bifluoruro di sodio.\nLa seconda guerra mondiale ha portato una rivoluzione nel campo delle applicazioni dell'&lt;chem&gt;HF&lt;/chem&gt;: la necessit\u00e0 di catalizzatori di alchilazione per produrre benzine ad elevato numero di ottani per i carburanti avio, la nascita dell'industria nucleare che richiede esafluoruro di uranio e la rapida crescita del mercato dei clorofluorocarburi contribuirono ad una costante e crescente domanda di fluoruro di idrogeno, in particolare in forma anidra.\nViene impiegato\n\u00c8 uno dei pochi agenti corrosivi capaci di intaccare il vetro. Le soluzioni acquose di questo composto vengono pertanto conservate in contenitori in polietilene o teflon in grado di resistere all'azione estremamente corrosiva di quest'acido.\nViene conservato puro, sotto forma di gas liquefatto a bassa pressione, in bombole realizzate in monel. L'acido fluoridrico anidro si conserva altrettanto bene e viene commercializzato in bombole in acciaio.\nReagisce con il vetro trasformando la silice contenuta in tetrafluoruro di silicio secondo la reazione\nLa reazione, in presenza di una maggiore quantit\u00e0 di acido fluoridrico, pu\u00f2 anche portare alla formazione di acido fluorosilicico:\nIn soluzione molto diluita, \u00e8 disponibile come prodotto per rimuovere la ruggine e nella pulizia dei metalli, quali l'ottone.\nPrecauzioni.\nL'acido fluoridrico corrode il vetro e diversi metalli. Per questa ragione viene comunemente conservato in contenitori in plastica (sebbene anche il PTFE sia moderatamente permeabile a esso). L'acido fluoridrico \u00e8 estremamente tossico sia per inalazione della forma gassosa (IDLH\u00a0=\u00a030\u00a0ppm) che per contatto con la soluzione acquosa; l'affinit\u00e0 dello ione fluoruro con gli ioni calcio e magnesio danneggia il tessuto osseo e le vie nervose. L'ingestione \u00e8 spesso mortale. I primi sintomi di avvelenamento possono manifestarsi anche a distanza di 12 ore dal contatto con la sostanza, quando ormai pu\u00f2 essere troppo tardi per intervenire, una circostanza che rende questo composto molto pericoloso. Nel 1979 lo scoppio di una bombola di questo gas all'Ausimont di Porto Marghera provoc\u00f2 3 morti e 15 intossicati."}
{"id": "59425", "revid": "2175", "url": "https://it.wikipedia.org/wiki?curid=59425", "title": "Cloruro di idrogeno", "text": ""}
{"id": "59427", "revid": "2175", "url": "https://it.wikipedia.org/wiki?curid=59427", "title": "Fluoruro di idrogeno", "text": ""}
{"id": "59429", "revid": "1372005", "url": "https://it.wikipedia.org/wiki?curid=59429", "title": "Venceslao di Lussemburgo", "text": "Origine.\nVenceslao, secondo il \"Francisci Chronikon Pragense item Benessii de Weitmil Chronicon ecclesiae\", era il figlio maschio primogenito del re dei Romani, Imperatore del Sacro Romano Impero, Re di Boemia, Conte di Lussemburgo e Margravio del Brandenburgo Carlo IV e della terza moglie, Anna von Schweidnitz, figlia, secondo la \"Chronica principum Poloni\u00e6, Silesiacarum Scriptores I\", del duca Enrico II di \u015awidnica-Jawor (\u015awidnica e Jawor), il ramo slesiano della dinastia Piast e di Caterina di cui non si conoscono gli ascendenti (probabilmente Caterina d'Ungheria, figlia di re Carlo I d'Ungheria)\n.Carlo IV di Lussemburgo, secondo la \"Chronica Pragensis (Chronicon Francisci), Liber I, Caput XXIX, Scriptores Rerum Bohemicarum, Tomus II\", era figlio del Re di Boemia e Conte di Lussemburgo Giovanni I e della prima moglie, Elisabetta di Boemia, che, ancora secondo il \"Francisci Chronikon Pragense item Benessii de Weitmil Chronicon ecclesiae\", era figlia del re di Boemia, re di Polonia e Duca di Cracovia, Venceslao II e della prima moglie Giuditta d'Asburgo (1271\u20131297), figlia di Rodolfo I d'Asburgo e di Gertrude di Hohenberg.\nBiografia.\nEssendo il figlio maggiore di Carlo IV, fin dalla tenera et\u00e0 fu predestinato dal padre a divenire il suo successore.\nNel 1363, Venceslao, all'et\u00e0 di due anni, venne incoronato re di Boemia, e nel 1367, ricevette l'omaggio dei baroni del regno.\nNel 1364, suo padre Carlo IV, a nome di Venceslao, concluse un trattato con Rodolfo IV d'Asburgo, che dopo l'estinzione, maschile e femminile dei suoi discendenti, le terre della corona Boema sarebbero passate ai duchi d'Austria e viceversa, dopo l'estinzione, maschile e femminile dei discendenti della famiglia ducale d'Austria e di quella reale d'Ungheria, con cui gli Asburgo avevano concluso un simile trattato due anni prima.\nNel 1368, mor\u00ec, senza eredi, il prozio materno (fratello del nonno di Venceslao, Enrico II di Schweidnitz), Bolko II di \u015awidnica, e Venceslao divenne duca di \u015awidnica-Jawor, lasciando l'usufrutto alla prozia (moglie di Bolko II), Agnese d'Austria.\nSecondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 7\" fu eletto Re dei Romani il 10 giugno 1376 e incoronato, ad Aquisgrana, alla presenza del padre, l'imperatore, Carlo IV, dal vescovo di Colonia Friedrich III von Saarwerden, il 6 luglio 1376, senza l'approvazione di papa Gregorio XI.\nNel 1378, Venceslao accompagn\u00f2 il padre Carlo IV, in Francia, dove incontrarono il re di Francia, Carlo V, detto il Saggio, a Saint Denis, e, al loro rientro, andarono nel ducato di Lussemburgo, dove il duca, il fratellastro di Carlo, Venceslao I, senza discendenza legittima, fece testamento in favore di Venceslao.\nVenceslao, solo dopo la morte del padre, assunse il governo del Sacro Romano Impero, affidatogli dal padre sul letto di morte, nel novembre del 1378, mentre il marchesato di Brandeburgo, passava al figlio secondogenito, Sigismondo, mentre il nipote, Jobst, fu confermato margravio di Moravia.Venceslao aveva solo diciotto anni e, pur avendo ricevuto una educazione ed una prefazione per adempiere al grave compito, non vi si dedic\u00f2 in modo appropriato, in quanto la sua passione per la caccia lo sottraevano ai suoi doveri di monarca, ed il vizio di mangiare e bere smodatamente lo portava a volte a perdere la ragione, con accessi d'ira furibonda, che lo portarono ad agire in maniera avventata, dura e talvolta anche crudele.\nSuo zio, Venceslao I, mor\u00ec (alcune indiscrezioni dicono di lebbra), nel 1383, a Lussemburgo, e gli succedette Venceslao come Venceslao II di Lussemburgo.\nEssendo a corto di denaro, nel 1388, Venceslao cedette, per una cifra di cui non si conosce l'ammontare, il ducato di Lussemburgo e la contea di Chiny a suo cugino, Jobst, margravio di Moravia.\nNel duomo di Monza \u00e8 conservato un rilievo di una pretesa incoronazione fatta dall'arciprete di Monza con la corona ferrea dei re d'Italia, alla presenza di sei Grandi Elettori, in quanto il settimo (il re di Boemia) era lui stesso. Sembra, per\u00f2 che l'episodio non sia in realt\u00e0 mai avvenuto e che il rilievo fu fatto solo per rivendicare il ruolo di Monza come custode della Corona.\nEbbe poca fortuna nei suoi contrasti con le leghe dei comuni del sud della Germania, che si opposero alla sua intenzione di assegnare i balivati della Svevia agli Asburgo. Nel 1383 la lega dei comuni non riconobbe il Landfrieden ordinato da Venceslao in quanto avrebbe comportato la dissoluzione della lega.Nel Landfrieden di Eger prese le parti dei nobili contro la lega dei comuni; mentre in Boemia riusc\u00ec a imporre l'ordine in Germania proseguirono i tumulti. L'atteggiamento di Venceslao divenne sempre pi\u00f9 dispotico aumentando l'insoddisfazione generale.\nEbbe poca fortuna anche in campo religioso, sia con la Chiesa (che stava attraversando il c.d. Scisma d'Occidente; che anche Venceslao, come il padre, riconosceva come Papa Urbano VI contro Clemente VII), che col clero boemo e moldavo.\nNel 1393 si scontr\u00f2 con Giovanni Nepomuceno, vicario generale della diocesi di Praga, perch\u00e9 si rifiutava di procedere alla nomina di un abate, nomina decisa dall'imperatore ma non gradita alla Chiesa, Venceslao lo fece arrestare, torturare e annegare nella Moldava; secondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 7\" la causa dell'omicidio fu dovuta anche al fatto che Giovanni Nepomuceno, oggi considerato santo, in quanto, confessore della moglie, non voleva rivelare a Venceslao i peccati di quest'ultima.Inoltre fu un sostenitore di Giovanni Huss, per mantenersi equidistante tra gli altri due pontefici succeduti rispettivamente a Urbano VI e Clemente VII, papa Bonifacio IX e Benedetto XIII e anche dopo che Huss era stato dichiarato eretico dal terzo pontefice, Giovanni XXIII (succeduto ad Alessandro V), Venceslao non lo perseguit\u00f2.\nNel 1386, Venceslao perse l'occasione di intervenire nel ducato di Brabante: infatti sua zia Giovanna di Brabante (vedova di Venceslao I di Lussemburgo) era stata attaccata da Guglielmo I duca di Gheldria, alleato degli inglesi nella guerra dei cent'anni, non avendo ottenuto l'appoggio di Venceslao (mentre suo padre, Carlo IV, era sempre intervenuto), definito imbelle dal Pirenne; Giovanna chiese aiuto a Filippo l'Ardito (suo nipote acquisito in quanto marito di Margherita III delle Fiandre, figlia di sua sorella). Ben contento di estendere la propria influenza sui Paesi Bassi, Filippo convinse il re di Francia ad organizzare una spedizione contro Guglielmo, e un'armata di 100 000 uomini marci\u00f2 sulla Gheldria.\nNel 1387, Venceslao aiut\u00f2 il fratello Sigismondo, a farsi incoronare re d'Ungheria, due anni dopo aver sposato, Maria, la legittima regina.\nIn seguito a lotte di potere interne alla casata dei Lussemburgo, rinfocolate da suo cugino Jobst di Moravia, un consistente gruppo di armati, nel 1394, cattur\u00f2 Venceslao nella su residenza di campagna nei pressi di Praga e fatto prigioniero dai Baroni di Boemia. Fu trasferito in un castello in Austria; dopo circa tre mesi il fratello, Giovanni di G\u00f6rlitz, lo liber\u00f2 con la forza ed i feudatari in cambio della liberazione pretesero parecchie concessioni che Venceslao, pur dichiarandone l'accettazione, non era disposto a rispettare, e infatti, non appena venne liberato, continu\u00f2 a perseguire una politica antifeudale; secondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 7\", Venceslao fu aiutato nella fuga da una donna, che compens\u00f2 con cento scudi d'oro.Per appianare le controversie i nobili si appellarono la fratello di Venceslao, Sigismondo di Lussemburgo (Giovanni di G\u00f6rlitz era morto) e a Jobst di Moravia, che, nel 1396, stabilirono che Venceslao fosse affiancato da un consiglio di nobili e vescovi di Boemia e Moravia, senza la cui approvazione il re non poteva prendere alcuna decisione.\nIl 2 dicembre 1394 concesse a Francesco I Gonzaga di inquartare lo stemma dei Gonzaga del leone di Boemia.\nPer denaro, con differenti diplomi imperiali, nomin\u00f2 Gian Galeazzo Visconti, duca di Milano (nel 1395, ricevendo in compenso 100.000 fiorini), conte di Pavia (1396) e \"Dux Lombardiae\" (1397).\nVenceslao, sempre secondo la \"Histoire eccl\u00e9siastique et civile du duch\u00e9 de Luxembourg et comt\u00e9 ..., Volume 7\", non aveva aderito alla crociata contro Bayezid I, chiesta dall'Imperatore bizantino Giovanni V Paleologo e appoggiata da papa Bonifacio IX, verso la fine del XIV secolo.\nVenceslao venne deposto come re dei Romani il 20 agosto 1400 e re dei romani fu eletto Roberto di Baviera, solo dagli elettori del Reno e fu incoronato a Colonia il 6 gennaio 1401; secondo Joachim Leuschner, nel suo \"Germany in the late Middle Ages\" (non consultato) fu deposto anche perch\u00e9 non seppe intervenire adeguatamente per risolvere lo Scisma d'Occidente e per aver concesso troppo al Visconti.I nobili Boemi si ribellarono e si allearono con Roberto di Baviera e con Jobst di Moravia, e, nel 1401, assediarono Praga, ottenendo un trattato che istituiva un comitato di reggenza, che doveva affiancare Venceslao; l'anno dopo i poteri del comitato furono trasferiti al fratello Sigismondo (anche Re d'Ungheria dal 1387), che dopo alcuni contrasti lo fece rinchiudere nel castello di Praga e poi lo fece trasferire a Vienna, sotto la protezione dei duchi d'Austria.Nel 1403, Venceslao riusc\u00ec a fuggire da Vienna e fece rientro in Boemia dove i suoi sostenitori lo rimisero sul trono.\nDopo la morte di Roberto di Baviera, nel 1410, Venceslao non riusc\u00ec a farsi rieleggere, e allora appoggi\u00f2 il cugino, Jobst, contro Ludovico III del Palatinato ed il fratello di Venceslao, Sigismondo, che poi venne eletto a'unanimit\u00e0 dopo la morte di Jobst, nel 1411.\nDurante il suo regno, Venceslao inaugur\u00f2 la politica di cancellazione periodica dei debiti nei confronti degli ebrei, in cambio di vantaggi economici.\nNel 1419, Venceslao mor\u00ec nel castello di Nov\u00fd hrad u Kunratic, presso Praga, di un colpo apoplettico, per le dure reazioni, dopo che aveva adottato misure repressive contro gli eretici Hussiti; anche la \"Cronica Principum Regni Boemi\u00e6, Scriptores Rerum Bohemicarum, Tomus II\" riporta la morte di Venceslao, avvenuta nei pressi di Praga, il 16 agosto 1419, ed il corpo fu trasportato a Praga dove fu sepolto con tutti gli onori.\nMatrimoni e discendenza.\nSecondo il \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\", Venceslao, il 17 novembre 1370, spos\u00f2 Giovanna di Baviera, che, secondo il continuatie IV della \"Chronologia Johannes de Beke\" era la figlia secondogenita del duca di Baviera, conte d'Olanda e Zelanda e conte d'Hainaut, Alberto I e della moglie, Margherita di Brieg. Il matrimonio dur\u00f2 circa 16 anni: infatti ancora secondo il \"Benessii de Weitmil Chronicon Ecclesi\u00e6 Pragensis, Liber IV, Scriptores Rerum Bohemicarum, Tomus II\", Giovanna mor\u00ec nel 1387.Venceslao da Giovanna non ebbe figli.\nDopo essere rimasto vedovo, Venceslao si spos\u00f2, in seconde nozze, a Praga, il 2 maggio 1389, con la cugina di Giovanna, Sofia di Baviera, figlia del Duca di Baviera-Monaco, Giovanni II e di Caterina di Gorizia, come ci viene confermato dal \"Bayerischen Quellen, Neue Folge, Band I, Chronica pontificum et imperatorum Romanorum\"; pare che la regina Sofia fosse una seguace di Giovanni Huss.Venceslao anche da Sofia non ebbe figli."}
{"id": "59430", "revid": "486946", "url": "https://it.wikipedia.org/wiki?curid=59430", "title": "Satellite per telecomunicazione", "text": ""}
{"id": "59433", "revid": "287204", "url": "https://it.wikipedia.org/wiki?curid=59433", "title": "Equazione di Bernoulli", "text": "In fluidodinamica, lequazione di Bernoulli rappresenta un modello semplificato di flusso inviscido di un fluido incomprimibile in regime di moto stazionario. L'equazione di Bernoulli si deriva mediante l'omonimo teorema dall'integrazione dell'equazione di Eulero della quantit\u00e0 di moto lungo una linea di flusso, e descrive il moto di un fluido lungo tale linea.\nDescrizione.\nL'equazione descrive matematicamente l'effetto Bernoulli per cui in un fluido ideale su cui non viene applicato un lavoro, per ogni incremento della velocit\u00e0 di deriva si ha simultaneamente una diminuzione della pressione o un cambiamento nell'energia potenziale del fluido, non necessariamente gravitazionale. Prende il nome da Daniel Bernoulli, nonostante fosse gi\u00e0 noto in precedenza ad altri studiosi, fra cui Eulero.\nIl campo pi\u00f9 generale di validit\u00e0 del teorema di Bernoulli non \u00e8 in realt\u00e0 solo quello di fluido inviscido, ma \u00e8 sufficiente che sia nulla la risultante delle azioni viscose legate al rotore della vorticit\u00e0: quindi basta che il fluido sia incomprimibile, irrotazionale (potenziale) e stazionario (derivata parziale temporale della velocit\u00e0 nulla).\nIn queste ipotesi, le equazioni di Eulero possono essere integrate lungo una linea di flusso, conducendo all'equazione di Bernoulli, nella forma:\nin cui:\nLa costante che si trova ha le dimensioni di una pressione e per questo motivo viene anche chiamata pressione generalizzata.\nL'equazione di Bernoulli evidenzia anche che se tra due punti qualsiasi del tubo c'\u00e8 una differenza di pressione, allora ci sar\u00e0 una conseguente variazione della velocit\u00e0 in quegli stessi punti: se la pressione diminuisce la velocit\u00e0 aumenta e, viceversa, se la pressione aumenta la velocit\u00e0 deve diminuire. Questo fenomeno \u00e8 chiamato effetto Venturi.\nSpiegazione semplificata.\nIl teorema di Bernoulli pu\u00f2 essere spiegato senza ricorrere al calcolo integrale:\nIl lavoro compiuto dalle forze di superficie per spostare il fluido di un tratto formula_2 \u00e8 pari a\ndove formula_4 \u00e8 la pressione agente sulla sezione formula_5, e formula_6 corrisponde al volume di fluido che ha attraversato formula_5.\nAnalogamente sar\u00e0 necessario un lavoro per spostare il fluido presente in una sezione a valle di formula_8. Tale lavoro sar\u00e0:\nNe segue che il lavoro totale compiuto dalle forze di superficie \u00e8:\nIl lavoro compiuto dalle forze di volume per spostare il fluido dall'altezza formula_11 all'altezza formula_12 corrisponder\u00e0 alla variazione di energia potenziale gravitazionale:\nTrovandoci in presenza di sole forze conservative, la somma di formula_14 ed formula_15 sar\u00e0 uguale alla variazione di energia cinetica:\nda cui segue che:\nche equivale a:\nPoich\u00e9 il fluido \u00e8 incomprimibile formula_19. Dividendo quindi ambo i membri per il volume si ottiene:\nche equivale a dire:\nin cui:\nApplicazioni del teorema di Bernoulli.\nLegge di Torricelli.\nL'applicazione pi\u00f9 famosa del teorema di Bernoulli \u00e8 la deduzione della velocit\u00e0 di fuoriuscita di un fluido da un recipiente in un campo uniforme (per esempio gravitazionale).\nSi consideri un recipiente di forma qualsiasi riempito di un fluido, su cui \u00e8 stato praticato un foro all'altezza formula_22. Considerando come formula_23 la sezione del recipiente, formula_24 l'altezza relativa ad formula_25 a cui si trova la superficie libera del liquido e formula_26 la sezione del foro si ottiene:\nma formula_28 quindi:\nDal momento che formula_22\nSiccome il flusso \u00e8 costante, formula_32 \u00e8 trascurabile rispetto a formula_33 (poich\u00e9 formula_34), per cui:\nda cui segue\no\nanche detta legge di Torricelli poich\u00e9 Torricelli giunse allo stesso risultato nel 1644 prima dei lavori di Bernoulli.\nPortanza.\nL'equazione di Bernoulli \u00e8 anche in grado di quantificare (entro certi limiti) la portanza, ovvero la componente della forza normale al moto del fluido che agisce su un corpo che vi \u00e8 immerso.\nLa portanza \u00e8 data infatti dalla differenza di velocit\u00e0 di deriva che si ottiene volutamente dalla particolare forma dell'ala, che \u00e8 costruita in modo da rendere la velocit\u00e0 dei filetti d'aria sulla faccia superiore maggiore di quelli sulla faccia inferiore. Questa tecnica permette di generare una forza diretta verso l'alto data da una pressione sulla faccia inferiore maggiore di quella sulla faccia superiore.\nQuindi la differenza di pressione tra la faccia inferiore e superiore dell'ala sar\u00e0:\nQuesta differenza di pressione (formula_44) ha semplicemente l'effetto di una pressione formula_45 della stessa intensit\u00e0 di (formula_44): infatti viene prodotta una forza che \u00e8 direttamente proporzionale alla superficie inferiore dell'ala. Infatti, per definizione:\nquindi la forza risultante sar\u00e0:\nIl principio di Bernoulli non basta tuttavia per spiegare il fenomeno della portanza; si deve considerare anche l'effetto della curvatura delle linee di corrente sul profilo e la deviazione di esse verso il basso (Effetto Coand\u0103).\nAltri effetti spiegabili con l'equazione di Bernoulli.\nCi sono molti fenomeni della vita di tutti i giorni che sono spiegabili tramite l'equazione di Bernoulli:\nNei casi citati \u00e8 possibile trascurare il termine gravitazionale dell'equazione di Bernoulli, in quanto le linee di flusso a cui si fa riferimento hanno approssimativamente la stessa energia potenziale."}
{"id": "59435", "revid": "189857", "url": "https://it.wikipedia.org/wiki?curid=59435", "title": "Geostationary Earth Orbit", "text": ""}
{"id": "59436", "revid": "1777102", "url": "https://it.wikipedia.org/wiki?curid=59436", "title": "Solubilit\u00e0", "text": "La solubilit\u00e0 (o miscibilit\u00e0) \u00e8 la capacit\u00e0 di una sostanza di sciogliersi in un'altra detta solvente. In chimica, la solubilit\u00e0 di un soluto in un solvente, a determinate condizioni di temperatura e pressione, \u00e8 la massima quantit\u00e0 di un soluto che in tali condizioni si scioglie in una data quantit\u00e0 di solvente, formando in tal modo un'unica fase con esso. La solubilit\u00e0 di un certo soluto in un certo solvente dipende, oltre che dalle caratteristiche delle due sostanze, dalla temperatura e dalla pressione.\nDescrizione generale.\nLa solubilit\u00e0 in genere viene espressa come grammi di soluto disciolti in 100 grammi di solvente a una data temperatura.\nLa solubilit\u00e0 formula_1 si esprime come:\nformula_2\nin cui formula_3 e formula_4 sono le concentrazioni attuale e a saturazione, e formula_5 \u00e8 la \"frazione di sovrassaturazione\".\nUna soluzione si dice \"satura\" quando ha raggiunto la massima concentrazione di soluto che pu\u00f2 contenere alle condizioni di equilibrio. Aggiungendo ulteriore soluto ad una soluzione satura, tale soluzione diventer\u00e0 \"sovrassatura\", ma tale condizione non \u00e8 di equilibrio, per cui l'eccesso di soluto tender\u00e0 a separarsi dalla soluzione costituendo una fase separata, in modo da riportare la soluzione alle condizioni di saturazione.\nRegole di solubilit\u00e0 di alcuni soluti solidi.\nLe regole di solubilit\u00e0 ci permettono di sapere quali composti sono solubili in acqua e le loro eccezioni (casi in cui non si sciolgono).\nLe regole di solubilit\u00e0 sono utili per determinare quale prodotto di una reazione di doppio scambio (a cui \u00e8 associato un fenomeno di precipitazione), con i reagenti in soluzione acquosa, non \u00e8 solubile in acqua e quindi former\u00e0 un precipitato solido dentro la soluzione stessa.\nSono solubili in acqua:\nRegole di solubilit\u00e0 degli alcoli.\nLa solubilit\u00e0 degli alcoli in acqua (o altri solventi polari) varia in base alla lunghezza della catena di atomi di carbonio presenti. Ad esempio il metanolo (che contiene un solo atomo di carbonio) \u00e8 molto solubile in acqua, mentre l'alcool propilico (che contiene tre atomi di carbonio) \u00e8 meno solubile. La solubilit\u00e0 degli alcoli che contengono pi\u00f9 di 6 atomi di carbonio \u00e8 pressoch\u00e9 nulla, in quanto il legame idrogeno che si forma tra l'ossidrile (OH) dell'alcol e i dipoli dell'acqua diventa sempre meno influente in presenza di lunghe catene di atomi di carbonio (che costituiscono la parte apolare della molecola).\nInfluenza della temperatura.\nLe curve di saturazione esprimono il valore della concentrazione del soluto in condizioni di saturazione al variare di un parametro, come la temperatura o la pressione. Se la solubilit\u00e0 cresce con la temperatura il sistema solvente-soluto \u00e8 detto \"a solubilit\u00e0 diretta\", mentre se al crescere della temperatura la solubilit\u00e0 diminuisce, il sistema \u00e8 detto \"a solubilit\u00e0 inversa\".\nLe tabelle seguenti esemplificano l'andamento diretto e inverso della solubilit\u00e0:\nSi deduce che il cloruro di sodio (solido) in acqua ha solubilit\u00e0 diretta, mentre il diossido di zolfo (gas) ha solubilit\u00e0 inversa. In generale in effetti le sostanze solide hanno solubilit\u00e0 diretta, mentre quelle gassose hanno solubilit\u00e0 inversa. Esistono per\u00f2 delle eccezioni: ad esempio il carbonato di litio (solido) in acqua ha solubilit\u00e0 inversa.\nInfluenza della pressione.\nIn generale l'aumento di pressione provoca un aumento della solubilit\u00e0, anche se si tratta di un fenomeno apprezzabile solamente nei gas. Fa parte dell'esperienza quotidiana l'influenza della pressione sulla solubilit\u00e0 dell'anidride carbonica nelle bevande gassate: fino a quando la bottiglia \u00e8 sigillata la maggior pressione interna permette all'anidride di rimanere in soluzione, quando la bottiglia viene aperta la diminuzione di pressione comporta la rapida gassificazione dell'anidride disciolta con la conseguente formazione delle bollicine. La solubilit\u00e0 dei gas in acqua \u00e8 ben descritta la legge di Henry. Si deve considerare per\u00f2 che soluzioni acquose di CO2, SO2 ed NH3, per quanto siano spesso indicate, non sono degli esempi ottimali in quanto si tratta di sistemi chimicamente reagenti, che quindi presentano degli andamenti anomali della solubilit\u00e0.\nSolubilit\u00e0 nello stato solido.\nLa \"solubilit\u00e0 in fase solida\" \u00e8 fondamentale per capire il comportamento di alcune leghe. Alcuni materiali metallici (per esempio Au e Cu o, entro certi limiti, Fe e Cr) quando solidificano formano una sola fase, in cui un elemento \u00e8 indistinguibile dall'altro. In questo caso si dice che i due metalli formano una \"soluzione solida\". La solubilit\u00e0 degli elementi nella matrice cristallina dell'elemento base pu\u00f2 essere totale (vedi i casi indicati sopra), in generale in questo caso si ha una \"lega di sostituzione\", cio\u00e8 gli atomi di un materiale sostituiscono quelli dell'altro nel reticolo cristallino, ne consegue che, per avere questo tipo di lega, i due materiali devono avere lo stesso reticolo cristallino.\nIn altri casi la solubilit\u00e0 non \u00e8 totale, ma solo parziale: quando la percentuale del materiale soluto nella matrice del materiale solvente (per soluto si intende il materiale in percentuale atomica pi\u00f9 bassa e solvente quello con percentuale atomica pi\u00f9 alta) supera un certo valore, si forma una fase diversa formata solo dal soluto. Il caso pi\u00f9 noto \u00e8 quello del C nel Fe (vedi diagramma ferro-carbonio), in cui il C \u00e8 solubile nel Fe per un massimo di circa il 2% a 1150\u00a0\u00b0C, mentre a temperatura ambiente \u00e8 praticamente insolubile. In genere questa solubilit\u00e0 forma \"leghe interstiziali\", in cui gli atomi del soluto (che devono avere un raggio atomico molto pi\u00f9 basso di quello del solvente) occupano gli spazi lasciati liberi dentro il reticolo dagli atomi di dimensioni maggiori. Naturalmente la presenza di \"corpi estranei\" modifica sensibilmente i parametri reticolari."}
{"id": "59445", "revid": "38120", "url": "https://it.wikipedia.org/wiki?curid=59445", "title": "Qua (personaggio)", "text": ""}
{"id": "59446", "revid": "76963", "url": "https://it.wikipedia.org/wiki?curid=59446", "title": "Patrice Leconte", "text": "Biografia.\nTrascorre l'infanzia a Tours, girando verso l'et\u00e0 di quindici anni alcuni piccoli film amatoriali. Nel 1967 si trasferisce per motivi di studio a Parigi, dove frequenta l'Istituto di Alti Studi Cinematografici. Collabora con i \"Cahiers du cin\u00e9ma\" e inizia a realizzare alcuni cortometraggi. Contemporaneamente collabora con la rivista \"Pilote\" per cui produce, dal 1970 al 1974, tavole di grande originalit\u00e0; nello stesso periodo dirige numerosi spot pubblicitari.\nDopo aver realizzato diversi cortometraggi, nel 1975 realizza il suo primo lungometraggio: \"Il cadavere era gi\u00e0 morto\". In generale, Leconte si caratterizza sia per il suo eclettismo, sia per il suo umorismo lieve ma non leggero. Da ricordare anche una peculiarit\u00e0 del regista, dal film \"Tandem\" (1987) \u00e8 lui che realizza personalmente le inquadrature dei suoi film; in un'intervista lo spiega cos\u00ec: \u00abHo cominciato a fare da solo le inquadrature con Tandem e da allora non ho pi\u00f9 lasciato la macchina da presa a nessuno, semplicemente perch\u00e9 l'inquadratura fa parte integrante della regia. E poi gli attori amano avere l'occhio del regista vicino. Quando vedo un regista dietro al suo monitor mi dico: \u201cMa sta gi\u00e0 guardando il suo film alla televisione!\u201d e penso che sia un grosso pericolo. \u00c8 il controllo video che spinge un regista a fare sempre pi\u00f9 primi piani, perch\u00e9 quando si osserva un campo lungo sul monitor non si vede nulla. E questo finisce per falsare completamente il punto di vista\u00bb. "}
{"id": "59451", "revid": "298055", "url": "https://it.wikipedia.org/wiki?curid=59451", "title": "Mr. Jones (Disney)", "text": ""}
{"id": "59454", "revid": "33689", "url": "https://it.wikipedia.org/wiki?curid=59454", "title": "Cannocchiale", "text": "Il cannocchiale o canocchiale \u00e8 uno strumento ottico a rifrazione per l'osservazione di oggetti lontani. Nella sua forma pi\u00f9 semplice \u00e8 costituito da due lenti (una positiva e una negativa) poste alle estremit\u00e0 di un tubo, una con funzione di obiettivo e l'altra di oculare, come nei primi strumenti usati fino al 1640 di tipo galileiano.\nQuesta tipologia \u00e8 usata ancora oggi solo per i binocoli da teatro o, con schemi pi\u00f9 complessi, gli occhiali da chirurgo. Il termine cannocchiale denota attualmente in prevalenza piccoli rifrattori acromatici che, contrariamente al telescopio, offrono grazie al prisma di Porro immagini gi\u00e0 raddrizzate e sono ideali per un utilizzo pratico, come nel caso del binocolo.\nStoria.\nInvenzione.\nLa storia certificata da documenti del cannocchiale, ha inizio nei Paesi Bassi, nel primo autunno del 1608. Tuttavia, l'esatta paternit\u00e0 del cannocchiale risulta ancora incerta, perch\u00e9 troppe ipotesi abbondano sugli aspiranti padri. \nIl luterano Simon Mayr (Marius) nel suo \"Mundus Jovialis\", scritto nel 1614, scrive che un certo olandese (\u00ab\"quidam belga\"\u00bb) era presente alla Fiera di Francoforte tenutasi nel settembre del 1608, offrendo a caro prezzo (300 fiorini) un esemplare di cannocchiale (ma con una lente rotta). \nNel 1618, Girolamo Sirtori pubblica a Francoforte il \"Telescopium sive ars perficiendi\", in cui, oltre a descrivere la tecnica di costruzione, d\u00e0 notizie sulla prima diffusione dello strumento. Il Sirtori sembra indicare Johannes Lippershey quale inventore, ma aggiunge che questo occhialaio aveva appreso il segreto da un viaggiatore che era arrivato al suo negozio.\nHans Lipperhey (Lippershey) (1619) era nato a Wesel in Westfalia e faceva l'occhialaio nella citt\u00e0 di Middelburg, nell'isola di Walcheren (Zelanda). Un documento del 2 ottobre 1608 cita la sua richiesta di brevetto in cambio del mantenimento del segreto dell'invenzione. Esiste anche una lettera del 25 settembre 1608 inviata al principe Maurizio di Nassau da parte del Consiglio Municipale di Middelburg, nella quale Lipperhey afferma di essere in possesso di uno strumento che permette di vedere cose lontane come se fossero vicine. Il principe Maurizio di Nassau (figlio di Guglielmo di Orange) era lo \"Stadhouder \"(ossia luogo tenente governatore) della Repubblica delle Sette Province Unite protestanti (approssimativamente gli attuali Paesi Bassi) in ribellione contro i cattolici degli Asburgo di Spagna dei Paesi Bassi spagnoli (che \u00e8 approssimativamente l'attuale Belgio). \nJacob Adriaenszoon (1628), nativo di Alkmaar (cittadina a nord di Amsterdam), in una lettera inviata verso la met\u00e0 di ottobre 1608 alle Province Unite diceva di poter fornire un telescopio di qualit\u00e0 superiore a quello di Lipperhey. Il fratello di Jacob era Adriaen Adriaenszoon, uno degli allievi di Tycho Brahe e successivamente professore di Astronomia e Matematica a Franeker, nella Frisia. Il padre era Adriaen Anthonisz, ingegnere militare e matematico, di cui \u00e8 nota un'approssimazione per pi-greco = 355/113 nota come \u201cproporzione di Metius\u201d. \nCartesio, nella sua \"Dioptrique \"del 1637, considera il Metius quale il vero inventore del cannocchiale, ma forse \u00e8 influenzato dalla sua amicizia con il fratello Adriaen. \nSacharias Jansen (1588-1632), anche lui di Middelburg e vicino di casa di Lipperhey, secondo la testimonianza del figlio Johannes Sachariassen, nato nel 1611, citata da Borel nel suo \"De vero telescopii inventore\", avrebbe costruito un telescopio gi\u00e0 nel 1590.\nMolte date riportate dal figlio sono per\u00f2 incerte o contraddittorie e vanno prese \"cum grano salis\", perch\u00e9 si riferiscono a ricordi di avvenimenti risalenti a molti anni prima. Comunque, nel documento citato si parla di una lunghezza dello strumento attorno ai 40 centimetri e si afferma che i migliori strumenti furono offerti sia al principe Maurizio di Nassau sia al suo rivale, l'arciduca Alberto VII di Asburgo, governatore dei Paesi Bassi cattolici, che \u00e8 uno dei personaggi centrali di questa storia. Comunque, \u00e8 certo che nell'autunno del 1608 i tempi erano maturi e che notizie e informazioni sull'invenzione si stavano rapidamente diffondendo.\nNel 1609 giunse in Venezia la notizia che presso certi artigiani fiamminghi si costruivano degli \u00abocchiali\u00bb speciali mediante i quali era possibile vedere gli oggetti lontani come se fossero vicini, con un ingrandimento di circa quattro volte (4x). Questi strumenti in realt\u00e0 erano stati realizzati a Venezia circa venti anni prima, inviate al Granduca di Toscana dal suo servizio di spionaggio ramificato in tutti i paesi d'Europa, si narrava di questi strumenti e anche del loro potenziale uso militare e astronomico, ma senza un particolare rilievo. Arrivata la notizia in Venezia, verosimilmente a Paolo Sarpi, Galileo, forse coadiuvato dal Sarpi o da Agostino da Mula, si mise a studiare il modo di migliorarne le prestazioni, fino a riuscire a costruire degli strumenti decisamente notevoli per quel tempo. Galileo non riconobbe mai il contributo datogli da Sarpi, ma approfitt\u00f2 subito del nuovo strumento per una spregiudicata operazione di promozione della propria immagine pubblica.\nLa lettera scritta nel 1609 da Galileo al Doge per accompagnare l'offerta del cannocchiale alla Serenissima per fini militari e per chiedere una cattedra \u00e8 un capolavoro di propaganda e di millanteria scientifica. Grazie a questa presunta scoperta e ai chiari vantaggi militari offerti dal cannocchiale, a Galileo fu attribuito uno stipendio annuo di 1000 fiorini e gli venne conferita la cattedra a vita. La Repubblica veneta commission\u00f2 a Galileo anche un certo numero di cannocchiali per le proprie navi, ma il vantaggio militare nel giro di pochi anni spar\u00ec poich\u00e9 molte marinerie riuscirono a procurarsi degli strumenti simili. Il cannocchiale tuttavia era uno strumento scientifico e Galileo, con \u00abcuriosit\u00e0 informata\u00bb, decise di rivolgerlo all'osservazione degli astri.\nIn rapida successione Galileo scopr\u00ec che le nubi della Via Lattea erano in verit\u00e0 grandi ammassi di stelle, che la Luna aveva valli e montagne come la Terra e che Giove aveva ben quattro satelliti (lune).\nI primi risultati furono pubblicati nel giro di pochi mesi in un libretto dal titolo Sidereus Nuncius (Annunciatore Celeste), che per la sua prosa latina scarna e diretta e per l'esteso uso della grafica pu\u00f2 essere considerato molto pi\u00f9 vicino ai moderni rapporti scientifici che alla letteratura astronomica del tempo. \nCaratteristiche dei prototipi.\nI primi cannocchiali avevano pochi ingrandimenti (~ 3x), probabilmente non accompagnati da un corrispondente aumento del potere risolutivo. Galileo, (forse aiutato da un qualche suo amico e consigliere) si rese per\u00f2 conto delle potenzialit\u00e0 militari di questi dispositivi, se opportunamente migliorati. Infatti, una volta riuscito nel suo intento, corse dal Doge di Venezia per venderglieli come strumenti di guerra, anche se poi ne rivolse uno \u00abperfettissimo\u00bb verso il cielo per osservare gli astri. Probabilmente, questi cannocchiali potevano avere circa 10 ingrandimenti (~ 10x). Il merito di Galileo, quando nella primavera-estate del 1609 costru\u00ec i suoi primi cannocchiali, fu quello di adoperare lenti di alta qualit\u00e0, fornitegli dagli artigiani veneziani (delle quali lui comunque scartava la maggior parte) e di ridurne ulteriormente le aberrazioni mediante una forte diaframmatura.\nGalileiani o Kepleriani?\nI cannocchiali \u201ckepleriani\u201d soppiantarono i \u201cgalileiani\u201d solo dopo il 1640, cio\u00e8 praticamente dopo la morte di Galileo (1642). Fu il frate cappuccino A. M. Schyrlaeus (Antonius Maria Schyrlaeus de Rheita) del monastero di Rheita in Boemia a essere generalmente accreditato della sua costruzione, dopo che nel suo \"Oculus Enoch et Eliae ...\", pubblicato ad Anversa nel 1645, scrisse di un nuovo telescopio da lui inventato e ne descrisse i vantaggi per la nitidezza delle immagini e il superiore campo visuale. Fu lo stesso padre Schyrlaeus a descrivere cannocchiali a due e pi\u00f9 convesse. In un crittogramma descrisse anche un telescopio con quattro convesse, senza per\u00f2 dare dettagli sulla sua costruzione. Che tra gli strumenti di Alberto VII ci fosse un cannocchiale kepleriano o astronomico pu\u00f2 apparire sorprendente, ma forse non del tutto inspiegabile. Le prime notizie di strumenti costruiti con questo nuovo schema ottico risalgono al 1630-1631, quando, nel suo libro \"Rosa Ursina sive Sol\", padre Scheiner afferma di aver fatto delle osservazioni con un siffatto tipo di telescopio nel 1617, alla presenza dell'arciduca Massimiliano III, arciduca del Tirolo e fratello di Alberto VII. In una lettera del gennaio 1615, Scheiner scrive anche di \u201cun nuovo strumento\u201d, che potrebbe essere il kepleriano.\nDagli scritti di Scheiner, studiati da [F. Daxecker], risulta che, nel maggio del 1616, Massimiliano III aveva ottenuto un cannocchiale astronomico che rovesciava le immagini e che lui voleva invece utilizzare per osservazioni terrestri (\u00ab\"opti- cum quodam instrumentum [...] imagines inversas red- dered, Serenissimus rectas videre cuperet\"\u00bb) e Scheiner risolse il problema aggiungendo una terza lente, molto probabilmente applicando le teorie di Keplero che, nella \"Dioptrice\", aveva suggerito l'utilizzo di una terza lente \u201craddrizzatrice\u201d per trasformare un cannocchiale \u201castronomico\u201d in \u201cterrestre\u201d. \u00c8 poi da riportare come [Johannes Sachariassen] avesse dichiarato, nel 1655, di fronte al notaio Simon Van Beaument, di aver costruito assieme al padre Sacharias Jansen, verso il 1618, dei \u201clunghi tubi\u201d, di quelli usati per osservare le stelle e la Luna.\nSi suppone che il lungo tubo sia stato un kepleriano perch\u00e9 nel galileiano, se il fuoco dell'obiettivo \u00e8 molto lungo, il campo si restringe tanto da rendere impraticabili le osservazioni. L'esistenza di contatti tra il Sachariassen e l'arciduca \u00e8 testimoniata da Willem Boreel, nativo di Middelburg e ambasciatore delle Province Unite in Francia, il quale, in una lettera riportata nel \"De Vero Telescopii Inventore \"di Pierre Borel del 1655, afferma che Sacharias Jansen con il padre Hans, occhialaio e proprietario di un'officina di ottica, avrebbero costruito il primo microscopio, un esemplare del quale sarebbe stato offerto all'arciduca Alberto VII. Ricordiamo che in Italia il primo cannocchiale astronomico viene costruito a Napoli dal Fontana, il quale, nel 1646, nell'opera \"Novae coelestium terrestriumq[ue] rerum observationes\", scrive di aver utilizzato un oculare convesso addirittura nel 1608, ossia prima che Keplero proponesse il suo nuovo schema ottico, e di aver mostrato lo strumento nel 1614 a padre Giovanni Baptista Zupo (e a padre Giacomo Staserio) il quale, in una deposizione allegata al libro, conferma la veridicit\u00e0 dell'affermazione.\nTipologie.\nCannocchiale di Galileo.\nO cannocchiale galileiano, consiste di base in un \"telescopio rifrattore\" che presenta l'immagine raddrizzata (senza altri mezzi ottici aggiuntivi), utilizzando lo schema ottico inventato da Galileo Galilei. Lo schema \u00e8 formato da un obiettivo a lente positiva (come tutti gli obiettivi ottici) e da un oculare a lente negativa (unico del sistema galileiano). Questa semplicit\u00e0 da luogo ai pregi di risultare il sistema pi\u00f9 luminoso tra tutti e di dimensioni maggiormente ridotte rispetto ai coevi cannocchiali kepleriani. Ma presenta alcune limitazioni alla ampiezza del campo visivo e ai forti ingrandimenti. \nGli unici due cannocchiali originali di Galileo, ancora esistenti al mondo, sono conservati nel museo galileiano di Firenze.\n \nCannocchiale con lente raddrizzatrice.\nIn realt\u00e0, quando si dice cannocchiale si intende uno strumento ottico di tipo telescopico per guardare lontano, ma fondamentalmente in grado di raddrizzare l'immagine invertita dell'obiettivo (cosa che non fanno i telescopi). Questa specifica caratterizza il cannocchiale a strumento idoneo per le osservazioni terrestri (come i binocoli classici). E per questo, per trasformare un telescopio kepleriano (semplice telescopio rifrattore) in un cannocchiale, \u00e8 necessario aggiungere al suo schema almeno una terza lente (o un paio di lenti) posta fra obiettivo e oculare (disegno - Sistema 1). Tale lente \u00e8 detta raddrizzatrice (o invertente), poich\u00e9 prioetta all'osservatore una nuova immagine dritta (come la vediamo normalmente ad occhio nudo), trasformandolo quindi in un cannocchiale. \nGli svantaggi di questa soluzione sono, la maggiore lunghezza dello strumento finito (il cui tubo ottico aumentata di una quantit\u00e0 pari a quattro volte la focale della lente raddrizzatrice stessa), il limite dell'ampiezza del campo visivo e il fatto che la lente aggiuntiva introdurr\u00e0 quasi certamente ulteriori aberrazioni, riducendo la nitidezza dell'immagine e abbassando anche la luminosit\u00e0 totale (o trasmittanza totale della luce). (vedi bibliografia)\nQuesta tipologia di cannocchiali, vengono usati ancora oggi per produrre i mirini dei fucili, chiamati tecnicamente \"ottiche da puntamento\". E lo schema pi\u00f9 tipico \u00e8 quello con due lenti raddrizzatrici (disegno - Sistema 2), usate anche per la funzione dello zoom ed altre funzioni tecniche.\nCannocchiale prismatico.\n\u00c8 un telescopio rifrattore kepleriano in cui l'immagine viene raddrizzata da un sistema prismatico (coppia di prismi), che pu\u00f2 essere del tipo a tetto oppure a prismi di Porro. I prismi permettono di ottenere cannocchiali di minore lunghezza e in genere con un maggiore campo visivo, rispetto all'utilizzo delle lenti raddrizzatrici. Ma lo spessore del vetro dei prismi, le riflessioni interne e i vari passaggi aria-vetro affrontati dalla luce per attraversarli, riducono la luminosit\u00e0 (trasmittanza) dello strumento. \nNel gergo commerciale, questa tipologia di strumento viene comunemente chiamata \"monocolo\" (ovvero, la met\u00e0 di un binocolo) o anche spotting-scope (pi\u00f9 spesso presentano oculari zoom).\nCannocchiale terrestre.\nParticolare per la sua composizione questo cannocchiale, ideato dall'ottico veneziano Leonardo Semitecolo, \u00e8 composto da quattro tubi di cartone. Il cannocchiale \u00e8 conservato presso il Museo nazionale della scienza e della tecnologia Leonardo da Vinci. \nQuesta conformazione ricorda i \"cannocchiali dei pirati\" e dei capitani di imbarcazioni, effettivamente usati a quei tempi. \nCannocchiale panoramico.\nSituati nei punti panoramici e turistici delle citt\u00e0, i cannocchiali permettono la visione ingrandita del panorama circostante. Inserendo una moneta si attiva un congegno che apre un opportuno diaframma, consentendo l'utilizzo del cannocchiale per un certo tempo. \nQuesti tipi di cannocchiale posseggono ottime caratteristiche di luminosit\u00e0 e non necessitano di messa e fuoco, ma in genere \u00e8 pi\u00f9 facile trovare dei binocoli al posto dei cannocchiali. \nL'arte e il cannocchiale.\nLe opere d'arte ci possono aiutare a comprendere meglio la struttura dei primi cannocchiali dell'epoca; un esempio \u00e8 L'\u201cAllegoria della Vista\u201d di Jan Brueghel.\nNell'\u201cAllegoria della Vista\u201d di Jan Brueghel \u00e8 descritta una sala interna dell'antico Palazzo Reale di Coudemberg. Le due figure centrali, Venere e Cupido, sono chiaramente opera di Rubens, mentre tutto il resto \u00e8 opera di Brueghel. L'analisi del quadro eseguita da Matias Diaz-Padron, identifica nella figura femminile la Venere Celeste, figlia di Urano, in contrapposizione alla Venere \u201cvolgare\u201d figlia di Giove e Giunone, il che sembra in accordo con la forte caratterizzazione astronomica degli oggetti presenti nel quadro. Quasi tutti i quadri riprodotti sono stati identificati e localizzati in musei o collezioni e sono una preziosa testimonianza di quello che era il collezionismo nei Paesi Bassi. Testimoniano altres\u00ec che non \u00e8 opera di fantasia ma esatta riproduzione di oggetti esistenti.\nNel quadro \u00e8 rappresentata una profusione di strumenti scientifici e astronomici, riprodotti con la minuziosa cura del dettaglio e lo stile micrografico che caratterizza la pittura fiamminga: oltre alla sfera armillare ci sono un compasso a punte fisse, un altro gnomone con bussola, una squadra graduata (compasso di proporzione), un sestante (teodolite), un goniometro, un grafometro. Ai piedi del tavolo, in terra, si trovano un goniometro e un astrolabio e davanti a questi dei libri di astronomia, uno dei quali ha il titolo \"De Cosmographie\". C'\u00e8 infine il cannocchiale principale con ai piedi un altro compasso.\nIl cannocchiale \u00e8 sorretto da un supporto verticale decorato di materiale bronzeo ed \u00e8 costruito con 7 o 8 elementi metallico-argentei, rientranti tra di loro con una singolare guida-supporto semi-cilindrica di colore rossastro che, nella configurazione riprodotta (con gli elementi semi-inseriti l'un l'altro), interessa i quattro elementi maggiori. La struttura metallico-argentea dei vari elementi sorprende per l'alta qualit\u00e0 \u201ctecnologica\u201d della lavorazione, se confrontata sia con quella dei galileiani di cui \u00e8 rimasta documentazione, sia con quella di cannocchiali successivi (es. Mariani, Divini, di quest'ultimo dotati di Erettore). Una stima approssimativa delle dimensioni del cannocchiale si pu\u00f2 ottenere dal confronto relativo con parti vicine, oggetti, animali, ecc. Si ottengono circa 5-6 cm per il diametro massimo e circa 25-30 cm per la lunghezza dell'elemento maggiore. La lunghezza a pieno sviluppo risulterebbe di circa 170 centimetri. Si noti come gli ultimi elementi si restringono sensibilmente (di un fattore 2,6 rispetto all'elemento maggiore), fino a raggiungere un diametro stimato in circa due centimetri soltanto, per poi terminare in un grosso \u201coculare\u201d di colore nero che a un esame accurato mostra una superficie esterna percorsa da quattro anelli. Si noti anche che in terra, in posizione marginale dietro al Cupido, e tra questi e il quadro di soggetto marinaresco, s'intravede un cannocchiale di semplice forma cilindrica, quindi apparentemente un \u201colandese\u201d, di lunghezza stimata attorno ai 40 centimetri, afferrato da una scimmia che sbuca da dietro il quadro. Un cannocchiale simile a quello principale qui descritto \u00e8 riprodotto in un grande quadro, olio su tela, conservato anch'esso, ma non esposto, al Museo del Prado, dal titolo \"Alegoria de la vista y del olfato\". Questo quadro, opera di Brueghel e diversi altri pittori (nello stile degli atelier di pittura del tempo), venne completato verso il 1618-1620, ed \u00e8 in realt\u00e0 una copia di un originale che and\u00f2 bruciato nell'incendio del castello di Coudemberg nel 1731. Si notano in esso molti degli strumenti astronomici presenti nel primo quadro, appartenenti alla collezione dell'Arciduca. La differenza principale tra i due cannocchiali sta nel numero degli elementi, otto o nove invece di sette, e nel colore degli anelli che sono neri e non argentei; i supporti sono anche leggermente diversi. Comunque, il confronto tra i due mostra chiaramente che sono opera dello stesso artigiano."}
{"id": "59455", "revid": "125069606", "url": "https://it.wikipedia.org/wiki?curid=59455", "title": "Binocolo", "text": "Il binocolo \u00e8 uno strumento ottico per l'osservazione ingrandita, come la semplice lente di ingrandimento, il cannocchiale, il microscopio e il telescopio, ma con la fondamentale differenza che \u00e8 stato concepito per sfruttare la visione binoculare del nostro apparato visivo (dal latino scientifico del secolo XVII \"binoc\u016dlus\", composto di \"b\u012bnus\" \u2018a due a due\u2019 e \"oculus\" \u2018occhio\u2019), come gli occhiali.\nIl binocolo \u00e8 l'insieme ben accoppiato di due cannocchiali identici, uno per ogni occhio (chiamato, dai Francesi, \"jumelles\" \"gemelli\"), incernierati parallelamente ad un singolo cardine meccanico centrale (o in alcuni casi, anche ad un doppio cardine), anch'esso parallelo ai due cannocchiali, e necessario per regolare in modo facile, preciso e veloce, la corretta distanza interpupillare di ogni osservatore. Questo meccanismo permette quindi di adattare la larghezza dei due oculari dello strumento (la parte dove poseremo gli occhi), alla larghezza individuale degli occhi di qualsiasi utente, con una tolleranza di interfacciamento che \u00e8 in genere tra 54 e 72\u00a0mm circa, per poter godere al meglio della pi\u00f9 performante visione binoculare.\nIl binocolo ha il potere di \"ingrandire\" tutto ci\u00f2 che viene osservato, a qualsiasi distanza possibile, e in alcuni casi (in base ai vari modelli pi\u00f9 adatti) pu\u00f2 anche \"schiarire\" le immagini, nelle condizioni di pi\u00f9 bassa luminosit\u00e0 rispetto a quella diurna. In questo modo rende possibile rivelare alcuni oggetti che risulterebbero invisibili ad occhio nudo, aumentando le normali capacit\u00e0 di osservazione.\nUtilizzato sia nell'osservazione terrestre, per oggetti distanti da pochi centimetri (piccola fauna, insetti, fiori, ecc) fino a svariati chilometri (panorami, nuvole, aerei, ecc), che nell'osservazione extraterrestre, per oggetti molto distanti come la Luna e le stelle. Quindi, \u00e8 uno strumento ottico con un vasto campo di applicazioni, che per quanto riguarda gli ingrandimenti, si posiziona idealmente tra il microscopio e il telescopio (strumenti piuttosto specifici, ma fondamentalmente monoculari), permettendone l'uso a mano libera ed un pi\u00f9 comodo trasporto, facilitato da pesi e dimensioni ragionevoli. Anche se, ovviamente, esistono binocoli molto pi\u00f9 grandi e pi\u00f9 pesanti, da stativo o addirittura per postazioni fisse (non trasportabili).\nCaratteristiche ottiche.\nLa funzione basilare del binocolo \u00e8 quella di aumentare l'ingrandimento di osservazione, rispetto alla normale visione ad occhio nudo, mantenendo per\u00f2 una visuale binoculare, che normalmente procura anche un maggior dettaglio (fino ad un massimo del 240%, rispetto alla visione monoculare) ed una maggiore luminosit\u00e0 relativa degli oggetti, pi\u00f9 o meno illuminati (fino al 150% rispetto alla visione monoculare). Ma \u00e8 uno strumento pi\u00f9 critico, rispetto agli strumenti monoculari, poich\u00e9 ad ogni regolazione meccanica deve mantenere una perfetta condizione di collimazione dei due cannocchiali ed evitare lo sdoppiamento delle immagini (affaticante per gli occhi), e deve anche mantenere la coerenza di focalizzazione con entrambi gli occhi. Quindi anche la qualit\u00e0 meccanica \u00e8 molto importante. \nPer compensare le eventuali tolleranze termiche del sistema ottico-meccanico e per adattare eventuali differenze tra un occhio e l'altro (ametropia), ogni strumento binoculare deve avere una regolazione diottrica (una sorta di micro regolazione della messa a fuoco) posizionata spesso in uno dei due oculari (a destra o a sinistra), oppure posta direttamente nella meccanica di regolazione centrale della messa a fuoco interna (che comunque condiziona uno solo dei due cannocchiali del binocolo, o destro o sinistro). Altri strumenti con messa a fuoco indipendente (non centralizzata), offrono la possibilit\u00e0 di regolare la diottria in modo indipendente su entrambi gli oculari (o destro o sinistro, a scelta).\nI primi binocoli, storicamente documentati, furono costruiti partendo dallo schema dei cannocchiali galileiani (di Galileo Galilei) usati all'epoca. Ma siccome questa tipologia, presenta caratteristiche limitanti (campo visivo molto stretto e bassi ingrandimenti possibili), oggi vengono costruiti e venduti quasi esclusivamente i binocoli prismatici, pi\u00f9 versatili, ma anche un po' meno luminosi e pi\u00f9 pesanti.\nLo schema ottico del binocolo prismatico \u00e8 costituito da tre parti principali: l'obiettivo, il prisma e l'oculare (uno per ogni cannocchiale). \nSe l'obiettivo raccoglie la luce, producendo un'immagine generalmente pi\u00f9 piccola del campo osservato, l'oculare, come fosse un microscopio, andr\u00e0 a focalizzare quell'immagine da una distanza talmente ravvicinata (qualche millimetro, tra 8 e 24\u00a0mm circa) da creare l'ingrandimento voluto. Ed \u00e8 proprio il rapporto tra la lunghezza focale degli obiettivi e quella degli oculari, a determinare l'ingrandimento dello strumento. Ma, come succede con ogni obiettivo fotografico o ogni telescopio, anche l'immagine degli obiettivi del binocolo, arriva invertita sul piano focale, speculata destra-sinistra e capovolta sotto-sopra. Per cui, sar\u00e0 necessario intromettere nel percorso della luce, un sistema prismatico di raddrizzamento delle immagini (specchi o prismi in vetro ottico), prima che vengano osservate dall'utente.\nIn genere, questi prismi sono sistemati all'interno dello strumento, nel percorso finale della luce degli obiettivi, e raddrizzano totalmente le immagini, qualche millimetro prima del piano focale, che sar\u00e0 poi osservato dagli oculari (e che spesso si trova all'interno del corpo oculare, delimitato da un diaframma di campo).\nPrismi.\nOgni sistema prismatico \u00e8 normalmente costituito da una coppia di prismi, ravvicinati o collati tra di loro e prende generalmente il nome dell'inventore del sistema o del prisma.\nI sistemi maggiormente usati nei progetti moderni, vedono la tipologia \"Porro\" e la tipologia \"a tetto\". La differente configurazione schematica, nel percorso della luce, determina in pratica due morfologie di binocoli ben distinte e facilmente riconoscibili a livello estetico. Il primo \u00e8 generalmente pi\u00f9 corto e largo (Porro), mentre il secondo \u00e8 pi\u00f9 stretto e lungo (a tetto).\nI sistemi prismatici che risultano essere pi\u00f9 efficaci, sono quelli col numero minore di riflessioni interne e di passaggi aria-vetro, dove perderebbero una percentuale di luce trasmessa. I migliori sono quelli con sole 4 riflessioni interne e 2 passaggi aria-vetro (ingresso e uscita), ma con le dovute differenze:\nParametri tecnici principali.\nI binocoli vengono caratterizzati principalmente dal loro formato (es, 6x30, 7x50, 8x40, 10x35, 10x50, ecc.), il quale descrive tecnicamente l'ingrandimento col primo numero e l'apertura col secondo. Ad esempio, in un binocolo 10x50, il primo numero (10x) rappresenta il valore dell'ingrandimento valido per gli oggetti all'infinito, mentre il secondo (50) indica in millimetri il diametro della lente dell'obiettivo, che coincide generalmente anche col valore nominale della cosiddetta \"pupilla d'ingresso\" dello strumento e quindi indica la quantit\u00e0 di luce che entra, ma non quella che esce, verso l'occhio. Infatti, la cosiddetta \"luminosit\u00e0\" del binocolo \u00e8 data dal valore della pupilla d'uscita (pu), che viene calcolata dividendo il valore di apertura (pupilla d'ingresso) per il fattore di ingrandimento. Ad esempio, per i binocoli 10x50, la pu nominale misura 50\u00a0mm\u00a0:\u00a010\u00d7\u00a0 = \u00a05\u00a0mm di diametro. Quindi, non \u00e8 sufficiente il solo valore della apertura, ma \u00e8 sempre importante anche il fattore di ingrandimento dello strumento. \nUn'altra specifica tecnica, che di solito viene stampata sul corpo dello strumento, al pari del formato, \u00e8 la dimensione del campo visibile o campo visivo, espressa in metri (o feet), oppure in gradi angolari. In pratica indica la quantit\u00e0 di spazio (o fetta di mondo) che \u00e8 visibile con quello strumento. \nQuasi tutti i binocoli son dotati di un sistema di messa a fuoco, in grado di agire meccanicamente su entrambi i cannocchiali (destro + sinistro), tramite una singola regolazione centrale (CF), oppure in modo indipendente (IF) su ogni singolo cannocchiale (o destro o sinistro). La regolazione centralizzata (CF) pu\u00f2 essere interna (tramite lente di focalizzazione di una parte dell'obiettivo), usata pi\u00f9 spesso nei \"binocoli a tetto\", o esterna (sugli oculari) usata pi\u00f9 spesso nei \"binocoli Porro\". La regolazione indipendente (IF) \u00e8 pi\u00f9 spesso esterna e suddivisa in scale di diottrie, con valori da almeno +/- 5 e fino ad anche +/- 12D. La regolazione del fuoco consente di variare la focalizzazione ottica del binocolo, da una distanza minima ai valori che vanno solitamente anche oltre l'infinito, per almeno due motivi: 1) per poter focalizzare perfettamente il fuoco all'infinito (es, le stelle) in qualsiasi condizione ambientale (caldo o freddo), e 2) per dare la possibilit\u00e0 di utilizzare il binocolo senza occhiali, anche dagli utenti miopi. \nLa stazza (dimensioni e peso) \u00e8 un'altra specifica fondamentale nella scelta del binocolo, ma soprattutto il peso o meglio, la ripartizione del peso (bilanciamento). Uno strumento bilanciato col peso maggiore verso gli oculari, offre un maggiore conforto di utilizzo e in genere porta a migliorare le osservazioni. \nQueste quattro specifiche (ingrandimento, pupilla d'uscita, stazza e campo visivo), sono quasi sempre fondamentali nella scelta dello strumento, alle quali si aggiungono in maniera pi\u00f9 o meno soggettiva anche l'estrazione pupillare, la minima distanza di fuoco, la larghezza interpupillare, la trasmissione della luce, la tipologia dei prismi, la qualit\u00e0 ottica, quella meccanica, e varie altre. \nIngrandimento.\nL'ingrandimento pu\u00f2 essere interpretato in due modi differenti: uno come ingrandimento visivo o angolare dell'oggetto, dato dal rapporto tra le dimensioni lineari (altezza o larghezza) della sua immagine rispetto a quella visita ad occhio nudo, e l'altro come avvicinamento virtuale dell'osservatore verso l'oggetto (una riduzione della distanza proporzionale all'ingrandimento). \nOsservando ad esempio con un binocolo 10x, l'oggetto viene ingrandito 10 volte rispetto alla normale visione ad occhio nudo; ossia, l'oggetto apparir\u00e0 ai nostri occhi 10 volte pi\u00f9 alto e 10 volte pi\u00f9 largo, quindi 10 volte pi\u00f9 grande, rispetto alla dimensione vista senza il binocolo.\nOppure, si pu\u00f2 anche idealizzare che il binocolo 10x ci \"avvicina\" virtualmente agli oggetti, fino ad 1/10 della distanza reale di osservazione. Cos\u00ec, ad esempio, se siamo realmente distanti metri da un oggetto, osservando con un binocolo 10x, l'oggetto apparir\u00e0 grande come se ci fossimo avvicinati fino a 100 metri di distanza, per osservarlo senza il binocolo (ad occhio nudo). \nIn realt\u00e0 per\u00f2 non sar\u00e0 propriamente cos\u00ec. Quando l'avvicinamento \u00e8 reale, la prospettiva (punto di vista) cambia. E cambia anche la percezione tridimensionale, rispetto alla visione da 1'000 metri. L'ingrandimento (col binocolo) comporta una \"alterazione\" percettiva rispetto alla tipica visione ad occhio nudo (percezione naturale). Nel caso in particolare, si assiste ad uno schiacciamento dei piani nella profondit\u00e0 della scena, direttamente proporzionale al valore di ingrandimento e in rispetto alla visione che avremmo avuto ad occhio nudo, se trasportati realmente ad della distanza di osservazione.\nAlcuni binocoli permettono di attenuare questo schiacciamento (che comunque rimane), aumentando la sensazione di profondit\u00e0, o per lo meno permettendo di mantenere una sensazione di tridimensionalit\u00e0 osservativa pi\u00f9 verosimile e profonda, rispetto ad altri progetti. Alcuni utenti trovano vantaggi coi binocoli a prismi di Porro, per la maggior distanza tra gli obiettivi, che amplifica l'effetto stereoscopico. Mentre per altri utenti, questo aumento della parallasse, rende solo pi\u00f9 false le immagini sommate. Ma lo spianamento del campo, che \u00e8 divenuto una moda moderna, accentua spesso l'effetto di schiacciamento dei piani, indipendentemente dal sistema prismatico usato. Nonostante ci\u00f2, rimane il fatto che l'ingrandimento tender\u00e0 in ogni modo a \"schiacciare\" normalmente i piani nella profondit\u00e0 della scena. E per migliorare questi \"inconvenienti\", alcuni produttori studiano ed applicano accorgimenti ottici per rendere pi\u00f9 tridimensionale l'esperienza offerta dal sistema ottico binoculare. Di certo, l'accorciamento delle focali (di obiettivi e oculari) per ridurre le dimensioni degli strumenti moderni (a corto rapporto focale), porta a forzare il potere diottrico delle lenti spianatrici e a ridurre enormemente la profondit\u00e0 di campo, aumentando l'effetto di schiacciamento e peggiorando le osservazioni, soprattutto quelle a lungo raggio e a pi\u00f9 alto ingrandimento. \nIl valore di ingrandimento \u00e8 proporzionale all'aumento dei dettagli visibili degli oggetti, per cui la loro dimensione e la loro distanza, porta ogni volta a necessitare di adeguati ingrandimenti. Il valore di ingrandimento, dei binocoli per uso a mano libera, \u00e8 piuttosto variegato: tra 2x e 30x circa (nei limiti estremi). La maggior produzione \u00e8 per\u00f2 concentrata quasi totalmente intorno agli ingrandimenti 8x e 10x, rispecchiando in effetti com'\u00e8 fatto il nostro occhio (sistema retinico). E dove il valore 9x indica in qualche modo quella linea virtuale che tende a dividere tra basso e alto ingrandimento binoculare. \nLa geometria della retina oculare \u00e8 analoga a come funzionano i pixel di un sensore fotografico, basato sulla frequenza spaziale che ne determina la risoluzione (spaziale). Ovvero, servono almeno tre recettori per poter discriminare (separare visivamente) due punti immagine molto vicini. Dove l'esempio classico, della risoluzione ottica, \u00e8 quello di separare una stella doppia. Per cui, il primo passo per poter discriminare minimamente i dettagli non ancora percepiti di un oggetto, \u00e8 quello di ingrandirlo almeno di tre volte tanto (3x). E quindi il secondo passaggio per avere la certezza di ci\u00f2 che \u00e8 stato discriminato, \u00e8 quello di ingrandirlo altre tre volte. A questo punto, il valore 3x3 (9x) diventa il punto cruciale di passaggio da una bassa risoluzione ad una alta risoluzione dei dettagli osservabili, da qualunque occhio. Siccome un maggior ingrandimento, significa anche una maggiore capacit\u00e0 di vedere i dettagli di ci\u00f2 che osserviamo, superare la soglia dei 9x, per l'occhio significa anche vedere adeguatamente bene il mosso della mano. Ovvero, il mosso dell'immagine, creato dalla vibrazione e dal tremolio delle mani dell'osservatore, durante l'uso del binocolo. Cos\u00ec, con valori uguali e maggiori di 10x, il confronto con l'occhio nudo \u00e8 gi\u00e0 importante e piuttosto impressionante, tanto che molti utenti non riescono a controllare efficacemente questi binocoli pi\u00f9 potenti. Mentre, con ingrandimenti uguali o inferiori a 8x, il confronto con l'occhio nudo \u00e8 pi\u00f9 \"umano e comprensivo\" (meno dettagliato), rendendo apparentemente pi\u00f9 facile l'uso di questi binocoli. Addirittura, la struttura, la forma, l'ergonomia, la posizione dei comandi, il bilanciamento dei pesi e il peso stesso del binocolo, sono caratteristiche strumentali che determinano aumenti o riduzioni, a volte anche molto ampie, del mosso a mano libera.\nIl valore di ingrandimento va considerato come l'indice di aumento diretto della risoluzione ottica a disposizione dei nostri occhi, e dunque anche dell'aumento proporzionale della visibilit\u00e0 dei dettagli. Ma la preferenza d'uso dei binocoli con differenti valori di ingrandimento, dipende sostanzialmente anche dalle capacit\u00e0 soggettive dell'utente e dalla tolleranza di accettazione dell'effetto mosso visibile, che \u00e8 correlato all'aumento dei dettagli voluto. La somma delle capacit\u00e0 personali dell'utente, dell'esperienza d'uso e dell'ergonomia dello strumento, produce una tale vasta differenza di risultati, rispetto al mosso durante l'osservazione, che \u00e8 impossibile stabilire a priori quale sia il miglior ingrandimento ideale per tutti (che infatti non esiste). Ogni esigenza di osservazione (dimensione dell'oggetto e distanza), che necessita di un ingrandimento particolare e il pi\u00f9 adeguato possibile, trova sempre un compromesso migliore, e soprattutto individuale, disponibile tra le scelte. Ed anche se gli ingrandimenti pi\u00f9 comuni e con la maggiore offerta commerciale sono quelli tra 6x e 12x, negli ultimi tempi (ultimi 20 anni) il trend si \u00e8 spostato verso ingrandimenti maggiori: ovvero tra 7x e 18x. \nCon i binocoli fino a circa 6x, l'immagine osservata rimane piuttosto stabile, ed \u00e8 anche pi\u00f9 facile valutare il reale ingrandimento dello strumento, rispetto alla visione ad occhio nudo (1x): osservando in modo diretto, la differenza tra l'immagine ingrandita e l'immagine dell'occhio senza il binocolo, mettendo un solo occhio nel binocolo e l'altro in posizione favorevole per vedere l'oggetto (es, l'occhio destro nel cannocchiale sinistro e l'occhio sinistro, libero dal binocolo). Mentre con gli strumenti 10x o con maggiori ingrandimenti, sono necessari dei riferimenti geometrici sempre pi\u00f9 accurati, ed una maggiore stabilit\u00e0 di osservazione (pi\u00f9 alcuni altri accorgimenti), per poter essere altrettanto precisi. E siccome i dettagli osservati sono su un livello pi\u00f9 alto, rispetto ai formati tra 6x e 8x, \u00e8 pi\u00f9 facile vedere insieme al dettaglio anche il mosso della mano, che fa tremolare l'immagine. Questo non vuol dire che si perda dettaglio o che sia impossibile utilizzare a mano libera i binocoli 10x o anche di pi\u00f9 (es, 15x \u00f7 25x), poich\u00e9 a mano libera non c'\u00e8 nessun problema, nemmeno ad usare 100x (se l'utente \u00e8 predisposto e portato a farlo), ma per alcuni utenti pu\u00f2 diventare un impegno troppo importante usare anche 10x, a causa di una impossibilit\u00e0 pratica insuperabile. Per cui, in genere \u00e8 preferibile rimanere in una zona di comfort, rinunciando a qualche dettaglio in pi\u00f9 (tra 1x e 8x) ed avere in cambio maggiore luminosit\u00e0 allo stesso peso e solitamente anche un campo visivo un po' pi\u00f9 ampio, ma soprattutto una visione con maggiore profondit\u00e0 di campo o nitidezza (intesa come zona a fuoco). \nIn genere, il maggior peso del binocolo tende a dare pi\u00f9 stabilit\u00e0, anche se diventa pi\u00f9 faticoso da reggere in mano, per lungo tempo. Cos\u00ec, con i binocoli pi\u00f9 potenti (es: 20x80) diventa necessario quasi sempre l'uso di un appoggio di ristoro, tipo il monopiede o di un montaggio pi\u00f9 solido, come il treppiede, che ovviamente aumenta la percezione dei dettagli fino ai massimi livelli possibili dallo strumento. \nTra i supporti portatili, il monopiede \u00e8 probabilmente la miglior soluzione di compromesso, per ottenere la visione pi\u00f9 ferma e dettagliata, col minor peso traspostato (a costi inferiori). Ed \u00e8 anche la pi\u00f9 comoda da utilizzare in varie pratiche, come nell'osservazione stellare da una sdraio o come appoggio del peso, sia in piedi che da seduti. Anche se i sistemi a parallelogramma sono probabilmente i pi\u00f9 comodi e funzionali nelle situazioni statiche. Ma molto spesso, \u00e8 sufficiente soltanto appoggiare saldamente i gomiti ad un tavolo, ad uno steccato, al tetto della macchina o ad un qualsiasi supporto solido trovato in loco (roccia, tronco d'albero, ecc), oppure \u00e8 sufficiente appoggiare il bordo dell'obiettivo ad un muro (un palo, un albero, ecc), per vedere immediatamente l'effetto di stabilizzazione \"manuale\" delle immagini. Al contrario, non \u00e8 mai consigliato restare in piedi, dondolando maggiormente, per fare le osservazioni a mano libera, ed anche il solo sedersi sul terreno ed appoggiare i gomiti sulle ginocchia rannicchiate (quando \u00e8 possibile), migliorer\u00e0 di molto tutte le osservazioni. \nL'eccezione a tutto questo, potrebbe essere costituita dai binocoli stabilizzati (strumenti con stabilizzatore d'immagine interno, meccanico e/o alimentato da batterie), progettati propriamente per l'uso a mano libera, che in teoria dovrebbero annullare il mosso della mano e dare dunque la possibilit\u00e0 a tutti gli utenti, di usare maggiori ingrandimenti, senza nessun \"problema\". Alcuni di questi strumenti servono per il controllo e il soccorso, fatto da veicoli in movimento, tipo auto, elicotteri, aerei, navi o imbarcazioni, e devono fornire immagini visibili utili. Ma vengono usati anche dai pescatori (sui pescherecci), dai cacciatori o da chiunque ne senta il bisogno per le proprie attivit\u00e0. \nPer molti utenti, un ingrandimento tra 6 e 8 volte sarebbe pi\u00f9 che sufficiente, e in genere per questi non servirebbe nemmeno la stabilizzazione. Ma per poter vedere pi\u00f9, di quello che \u00e8 appena percepibile ad occhio nudo, \u00e8 necessario valcare la soglia dei 9x, entrando in 10x, 12x o anche 18x, se serve. E in questi casi, sarebbe pi\u00f9 utile uno stabilizzatore. Infatti, come \u00e8 logico pensare, i binocoli stabilizzati dovrebbero fornire maggiori dettagli, sfruttanto gli alti ingrandimenti (maggiori di 9x). Ma anche questi strumenti innovativi hanno dei limiti fisici, oltre ai prezzi e ai pesi maggiori. In genere, anche i binocoli stabilizzati andranno comunque tenuti fermi il pi\u00f9 possibile, per farli funzionare al meglio, e siccome sono spesso pi\u00f9 pesanti di quelli \"normali\" (non stabilizzati), aumentando l'ingrandimento trovano pi\u00f9 in fretta il paradosso della loro inutilit\u00e0: \n\"maggiore ingrandimento = maggior peso dello strumento =&gt; serve presto un supporto di ristoro per le braccia\"\nMa quindi, se serve un supporto per usare facilmente un 20x60 stabilizzato da 1,6\u00a0kg (ad esempio), a cosa serve il suo stabilizzatore?\nOvviamente, \u00e8 possibile aumentare l'ingrandimento senza aumentare il peso dello strumento (nei limiti fisici), ma ci\u00f2 produce anche una \"proporzionale\" caduta della luminosit\u00e0 di osservazione (in determinate situazioni) che potrebbe risultare inutilizzabile. Tuttavia, \u00e8 possibile vedere in produzione anche qualche strumento con pupilla d'uscita inferiore a 2 mm, e anche tra i binocoli stabilizzati. \nMessa a fuoco ravvicinata.\nNelle specifiche del binocolo, \u00e8 sempre dato un valore corrispondente alla distanza minima di fuoco. Questo dato, che normalmente rientra tra 1 e 10 metri (ma con limiti anche pi\u00f9 ampi), indica la distanza pi\u00f9 ravvicinata alla quale \u00e8 possibile focheggiare lo strumento, in maniera che l'immagine osservata sia ancora adeguatamente nitida (priva di sfocature). La scelta dello strumento pu\u00f2 essere influenzata anche da questa specifica, che in alcuni casi comporta, in proporzione all'ingrandimento e alla distanza minima, un avvicinamento-virtuale molto simile alla funzione dei microscopi a basso ingrandimento: ogni binocolo in grado di trasportarci virtualmente ad una distanza inferiore a 25\u00a0cm dal soggetto, esplica in qualche modo la funzione di \"microscopio\" o per lo meno di \"lente d'ingrandimento\". \nNella visione comune degli esseri umani, con occhi emmetropi (senza disfunzioni), l'accomodamento alla distanza minima di focalizzazione dell'occhio nudo, \u00e8 valutato come normale, da 7\u00a0cm per i lattanti e fino a 25\u00a0cm per gli adulti. Oltre questa distanza, \u00e8 in atto convenzionalmente la patologia chiamata presbiopia: dopo una certa et\u00e0 (tra 35 e 45 anni), l'occhio diviene presbite naturalmente, perdendo la funzione di adattare il cristallino (che diventa pi\u00f9 rigido) e l'individuo trova difficolt\u00e0 a leggere il giornale o a vedere in modo nitido quello che sta mangiando, necessitando dei cosiddetti occhiali da lettura, per poter focalizzare nuovamente fino a 25 cm di distanza (o in genere 35 cm come distanza di lettura). \nDurante l'uso dello strumento, per fare un esempio, un binocolo 10\u00d7 dotato di una escursione di messa a fuoco fino a 1 metro di distanza, \u00e8 in grado di farci idealmente \"avvicinare\" al soggetto, fino a 10\u00a0cm virtuali (100\u00a0cm / 10x), permettendoci di vederne i particolari e i dettagli pi\u00f9 fini, anche meglio che ad occhio nudo (se non abbiamo pi\u00f9 12 anni). Infatti, quando possibile, il binocolo viene sempre pi\u00f9 spesso utilizzato anche per soggetti vicini e di piccola taglia, tipo farfalle, fiori, insetti o piccoli animali. Ma in questi casi, il potere di ingrandimento reale, nella sua definizione per oggetti vicini, essendo legato alla minima distanza di messa a fuoco, subisce generalmente un leggero aumento. E logicamente, un binocolo 8\u00d7 che \u00e8 idealmente in grado di farci \"avvicinare\" al soggetto soltanto fino ad della distanza reale di osservazione, per equivalere lo stesso ingrandimento ottenuto con un binocolo 10\u00d7 che pu\u00f2 focalizzare fino a 100\u00a0cm, dovr\u00e0 poter focalizzare una distanza minima di 80\u00a0cm (la stessa proporzione \u00e8 ovviamente attribuibile a tutti gli altri ingrandimenti, seguendo questo principio semplice). \nLuminosit\u00e0.\nPartendo dall'assunto che solo i visori notturni possiedono la capacit\u00e0 effettiva di incrementare l'intensit\u00e0 luminosa delle osservazioni, poich\u00e9 sono strumenti opto-elettronici attivi, la luminosit\u00e0 nominale dei binocoli (e di tutti gli strumenti ottici passivi, telescopici e microscopici) \u00e8 data dalla dimensione del flusso di luce uscente dalle lenti oculari, rappresentato dal valore della pupilla d'uscita. Per ottenere un corretto rapporto di \"luminosit\u00e0 relativa\" tra i vari strumenti (differenti formati), \u00e8 necessario confrontare i valori superficiali della pupilla o pi\u00f9 semplicemente il suo quadrato (pu2). \nLa luminosit\u00e0 effettiva vista dallo strumento, sar\u00e0 sempre inferiore al 100% di quella presente, poich\u00e9 la trasmissione della luce nei vetri (detta Trasmittanza dello strumento), come dato fotometrico legato alla luminanza delle immagini fornite, viene in ogni caso ridotta di alcuni punti percentuale (a 95% nel migliore dei casi, ma normalmente tra 92% e 80% circa). E in pi\u00f9, la pu deve avere una dimensione almeno pari o maggiore della dimensione dell'iride dell'osservatore, in quelle condizioni di luce. \nDetto questo, l'occhio non legge la luce come una fotocamera, un fotometro o uno spettroscopio, ed \u00e8 influenzato anche dal contrasto apparente, dalla risposta in frequenza e dall'assenza di dominanze cromatiche e/o dai riflessi spuri. Per cui, i risultati reali ottenuti durante le varie osservazioni, con diversi strumenti, potrebbero differire anche molto dai calcoli fotometrici e fisici della luce, applicati al solo strumento. In pratica, non serve a molto conoscere i numeri, quando \u00e8 pi\u00f9 facile vedere le differenze coi propri occhi (percezione soggettiva), per renderci conto di quello che \"ci piace di pi\u00f9\" o \"ottiene la miglior resa\" (ogni individuo avr\u00e0 una specifica sensibilit\u00e0 retinica e risposta in frequenza - ai colori).\nNell'atto pratico dell'osservazione binoculare, il diametro dell'iride (apertura dell'occhio o anche pupilla d'ingresso) che cambia valore ad ogni differente luminosit\u00e0 ambientale, \u00e8 quella che decide in ultima istanza quanta luce entrer\u00e0 verso la retina. Per fare un esempio semplice, un binocolo luminoso e pesante come il 10x50 (5 mm di pu e 1 Kg di peso), \u00e8 del tutto inutile nell'uso diurno. In questi casi la pupilla dell'occhio sar\u00e0 massimamente chiusa (es, 2 mm) e sarebbe come usare un binocolo 10x20, il quale per\u00f2 potrebbe pesare soltanto 230 g ed avere la stessa identica resa luminosa (diurna).\nIl valore della pupilla d'uscita del binocolo pu\u00f2 essere utilizzato per idealizzare le capacit\u00e0 teoriche di lavoro dei vari strumenti, nelle diverse condizioni di luce ambientale. Per far questo, \u00e8 necessario equiparare la pu, alla dimensione dell'iride dell'osservatore in quelle condizioni ambientali (con un margine del +/- 10%), considerando per\u00f2 anche il livello individuale di sensibilit\u00e0 retinica (che pu\u00f2 differire anche di molto, per ogni osservatore e condizione di luce). Il diametro dell'iride dell'occhio varia apertura in maniera soggettiva e automaticamente a seconda della luce ambientale e della sensibilit\u00e0 retinica dell'individuo (visione diurna, visione notturna e mista), tra un minimo di 1,5\u00a0mm ed un massimo di 10\u00a0mm (mediamente, tra 2\u00a0mm e 8\u00a0mm). Quindi, la superficie pupillare indica il flusso luminoso che pu\u00f2 entrare nell'occhio, determinando la luminosit\u00e0 delle immagini osservate con quel binocolo. \nPer usi prevalentemente diurni del binocolo (dall'alba al tramonto), \u00e8 sufficiente una pupilla d'uscita tra 2 e 3 mm, mentre per usi tipicamente crepuscolari, sono necessarie pupille d'uscita pi\u00f9 grandi, in genere tra 6,2 e 7,1 mm (o anche di pi\u00f9).\nI valori intermedi (fra 3 e 6 mm circa) vengono usati soprattutto per i binocoli \"tuttofare\" (fra 3,6 e 4,2 mm), che cercano di contenere il peso e le dimensioni. Ma finiscono per essere usati anche nelle osservazioni notturne del cielo stellato, la cui dimensione della pupilla pi\u00f9 utile, dipende molto dalla luminosit\u00e0 degli oggetti osservati, nonch\u00e9 dall'inquinamento luminoso del cielo. Ad esempio, in Italia e in Europa in genere, l'inquinamento \u00e8 alto, ed \u00e8 spesso difficile sfruttare una pupilla maggiore di 4 mm. Per osservare la Luna non serve una grande pupilla, anzi \u00e8 preferibile usare binocoli con valori inferiori a 2 mm, e quindi, i tipici binocoli \"astro\" 10x50 e 10x70 sono qui inutili, diventando pi\u00f9 utile e preferibile (ad esempio) un modello 25x25, adeguatamente costruito. In pi\u00f9, la pupilla dell'iride che produce la miglior visione dei dettagli, attenuando le aberrazioni dell'occhio, \u00e8 generalmente intorno a 3,6 mm (+/- 0,4\u00a0mm), apertura corrispondente anche al punto medio di tensione tra miosi e midriasi. \nIl discorso della \"luminosit\u00e0\" (intesa come effetto finale della possibilit\u00e0-capacit\u00e0 di osservare chiaramente gli oggetti) non termina con la pupilla d'uscita. Il binocolo 10x50 risulter\u00e0 sempre pi\u00f9 efficace, rispetto al 8x40 (quando l'iride dell'occhio \u00e8 aperto almeno a 5 mm). In quel caso, a parit\u00e0 di tutti gli altri fattori, il maggior ingrandimento rende il binocolo 10x50 pi\u00f9 \"potente\". E spesso viene usato un indice di merito (nominale) che giustamente coinvolge anche il valore dell'ingrandimento. \nIl \"fattore crepuscolare\" (twilight factor) \u00e8 uno di questi indici, ma \u00e8 utile solo per il crepuscolo astronomico, ovvero per le condizioni di luce tra 0,2 e 0,01 candele per metro quadrato (cd/m2), tipo al chiaro di luna o anche pi\u00f9 buio. Questo indice viene calcolato dalla radice quadrata del prodotto tra ingrandimento e apertura del binocolo (il diametro dell'obiettivo). Cos\u00ec, ad esempio:\nbinocolo 10x50\u00a0=&gt; formula_1 (10\u00a0\u00d7\u00a050) = 23,4 e binocolo 8x40\u00a0=&gt; formula_1 (8\u00a0\u00d7\u00a040) =\u00a0 17,9\nPer la visione notturna del cielo stellato (in astronomia), quindi con valori inferiori a 0,01\u00a0cd/m2, \u00e8 pi\u00f9 utile calcolare un diverso indice, con una diversa formula, e spesso viene utilizzato l'indice di Adler, che usa la radice quadrata solo sull'apertura, in questo modo:\nbinocolo 10x50\u00a0=&gt; 10\u00a0\u00d7 formula_150 = 70,7 e binocolo 8x40\u00a0=&gt; 8\u00a0\u00d7 formula_140 =\u00a0 50,6\nPer l'uso prettamente crepuscolare del binocolo, ovvero per le luminosit\u00e0 ambientali comprese fra 30 e 1 cd/m2, tipiche del crepuscolo civile e fino a circa met\u00e0 di quello nautico (i 9\u00b0 pi\u00f9 luminosi di ogni singolo crepuscolo, mattutino o serale), \u00e8 necessario calcolare un diverso valore nominale, pi\u00f9 adatto. Il \"fattore crepuscolare\" non \u00e8 adatto a questo scopo (nonostante il nome inopportuno che gli hanno assegnato, o al fatto che sia quasi sempre presente nelle specifiche dei binocoli), poich\u00e9 ad esempio calcola un indice di 18,7 sia per il binocolo 10x35 che per il 7x50. Ma il 10x35 (che \u00e8 un semplice binocolo tuttofare modesto) non potr\u00e0 mai \"schiarire a giorno\" il crepuscolo, come pu\u00f2 fare invece il 7x50, che \u00e8 un vero binocolo crepuscolare, con alta capacit\u00e0 di leggere nelle suddette condizioni di luce. Il 10x35 pu\u00f2 arrivare a \"schiarire a giorno\" solo il primo terzo del crepuscolo civile, poi si ferma. Quindi, una formula molto semplice per questo scopo, potrebbe essere, apertura2 / ingrandimento, ovvero:\nbinocolo 10x35 =&gt; 352: 10 = 122 e binocolo 7x50 =&gt; 502: 7 = 357\nChe in questo modo, pu\u00f2 indicare pi\u00f9 correttamente i diversi livelli di efficienza dei due binocoli (formato), nello schiarire a giorno il crepuscolo. E se serve, invertendo la formula \u00e8 possibile stabilire l'apertura necessaria, che in base all'ingrandimento scelto (ad esempio, un riferimento arbitrario), definisce l'apertura equivalente ad un valore di luminosit\u00e0 di interesse.\nAd esempio: 7x50 = 357\u00a0 =&gt; formula_1 (357 \u00d7\u00a07) = 50 mm, e quindi, formula_1 (357\u00a0\u00d7\u00a08) =&gt;\u00a0 8x54, formula_1 (357\u00a0\u00d7\u00a010) =&gt;\u00a0 10x60, formula_1 (357\u00a0\u00d7\u00a012) =&gt;\u00a0 12x65, formula_1 (357\u00a0\u00d7\u00a015) =&gt;\u00a0 15x73, formula_1 (357\u00a0\u00d7\u00a020) =&gt;\u00a0 20x85 ... ecc.\nRicordando che, i valori trovati sono tutti nominali e non tengono conto dei fattori fondamentali come la trasmittanza, la qualit\u00e0 dei vetri usati per lenti e prismi, la tipologia dei prismi, i trattamenti antiriflesso e la cura dei diaframmi interni ed esterni, nonch\u00e9 il trattamento di opacizzazione e di oscuramento dei bordi delle lenti e dei tubi ottici che le accolgono. Diversit\u00e0 che andranno ad influenzare il contrasto e la luminosit\u00e0 reale di ogni strumento, e che potr\u00e0 fare la differenza sul campo, riguardo alla maggiore visibilit\u00e0. Tanto che, ad esempio, un buon binocolo moderno 10x32 ED con pupilla d'uscita di 3,2\u00a0mm, pu\u00f2 risultare pi\u00f9 luminoso ed efficace di un binocolo 7x50 meno moderno e di qualit\u00e0 pi\u00f9 bassa, ma con una pupilla d'uscita di 7,1\u00a0mm (pi\u00f9 del doppio). Oppure, un binocolo di alta qualit\u00e0 10x25 pu\u00f2 funzionare alla pari con un binocolo di bassa qualit\u00e0 10x42 per tutto il crepuscolo civile, offrendo anche una visione migliore, pi\u00f9 neutra, pi\u00f9 contrastata, pi\u00f9 pulita e pi\u00f9 trasparente. Bisogna ricordare, inoltre, che a parit\u00e0 di ingrandimento e di qualit\u00e0 ottica, una maggiore luminosit\u00e0 significa anche maggiori dimensioni e peso del binocolo. \nAltri parametri.\n- Le lenti oculari, generalmente quelle pi\u00f9 piccole del binocolo, sono quelle che proiettano l'immagine verso i nostri occhi e dovranno quindi avere un diametro minimo almeno pari alla pupilla d'uscita. In genere queste lenti hanno un diametro anche molto pi\u00f9 ampio della pupilla d'uscita e questo comporta vari benefici, tra cui avere una buona visuale del campo, da varie posizioni fuori asse e anche una qualit\u00e0 pi\u00f9 alta dell'ottica dell'oculare, nonch\u00e9 una maggiore estrazione pupillare.\n- Il campo visivo \u00e8 un altro parametro del binocolo da considerare, in base al tipo di osservazione e di oggetti nel panorama. Un ampio campo visivo facilita l'osservazione degli oggetti in rapido movimento, aiuta la ricerca e la localizzazione, oppure pu\u00f2 servire per mantenere sotto controllo una determinata area visualizzata. Questo parametro dipende esclusivamente dal progetto degli oculari e da altri fattori come il diaframma di campo, ma in linea generale \u00e8 influenzato anche dall'ingrandimento. Cos\u00ec, un maggiore ingrandimento tende a ridurre il campo visivo.\nIl suo valore \u00e8 dichiarato dal fabbricante sotto forma di campo trasversale in metri, osservabile da una distanza di riferimento, standardizzata al valore di metri (es: 100\u00a0m/\u00a0m). Con le misure anglosassoni si utilizzano i piedi (ft) da iarde (es: 300\u00a0ft/\u00a0yd) ed \u00e8 sufficiente dividere per 3 il valore in piedi (ft) per trasformarlo in metri (es: 300\u00a0ft\u00a0=\u00a0100\u00a0m) e viceversa.\nIn altri casi (spesso sui binocoli astronomici o nautici), l'ampiezza del campo visivo \u00e8 indicata in gradi angolari (3,6\u00b0, 5\u00b0, 8\u00b0, 10\u00b0, ecc, con al massimo un decimale oltre la virgola), ed \u00e8 sufficiente moltiplicare questo valore per il coefficiente 17,5 (pi\u00f9 precisamente 17,453...) per trovare il valore in metri, del campo trasversale osservabile da \u00a0m di distanza.\nIl suo utilizzo pratico \u00e8 relegato strettamente ad alcuni compiti che difficilmente coinvolgono gli osservatori comuni, poich\u00e9 pu\u00f2 servire per fare misurazioni con l'ausilio dei reticoli interni, tipo calcolare distanze, dislivelli o addirittura traiettorie balistiche o direzioni di navigazione, ecc.\nDal valore del campo visivo dichiarato dal fabbricante \u00e8 possibile calcolare un aspetto sicuramente pi\u00f9 interessante per l'utente comune, che \u00e8 la visione apparente. Ovvero, l'ampiezza della finestra di osservazione del binocolo, e che anche questo dato non dipende dall'ingrandimento.\n- La visione apparente del binocolo \u00e8 l'ampiezza della finestra di osservazione, misurata in gradi angolari secondo le norme ISO, e direttamente confrontabile con la visione ad occhio nudo.\nSe i dati del campo visivo e dell'ingrandimento sono corretti, l'ampiezza della visione apparente corrisponde al campo visivo osservato dalla distanza virtuale di \"avvicinamento\", come indicata dall'ingrandimento (es: /10 = 100 m per i binocoli 10\u00d7, o /8 = 125 m per gli 8\u00d7, o 143 m per i 7x, eccetera). Entrambe le ampiezze angolari (campo visivo e visione apparente) sono calcolabili tramite la trigonometria, previa misurazione oggettiva, seguendo alcune procedure tecniche geometriche. \nOppure, usando un goniometro in un disegno fatto in scala, seguendo i dati reali. Le rispettive formule di base (in metri), necessitano di una calcolatrice scientifica, e sono: \n- campo visivo angolare = 2 \u00d7 arcotangente (campo visivo / 1\u00a0000 / 2)\n- visione apparente = 2 \u00d7 arcotangente (campo visivo / 1\u00a0000 / 2 \u00d7 ingrandimento)\nFacciamo due esempi con il binocolo 10x:\nL'ampiezza della finestra dei binocoli comuni, varia tra i valori cosiddetti \"molto stretti\" di 36\u00b0, fino ai valori \"molto ampi\" di 82\u00b0, ma pi\u00f9 comunemente l'estensione sar\u00e0 tra 48\u00b0 e 70\u00b0, con 55\u00b0 inteso come valore \"normale\", e corrispondente ad una visione sufficientemente comoda ed \"ampia\" (anche se, per molti utenti potrebbe essere considerata ancora un po' troppo \"stretta\"). \nUn'abitudine errata usata spesso in ambito dei binocoli, \u00e8 quella di moltiplicare il valore in gradi del campo visivo per l'ingrandimento, invertendo la funzione di calcolo del campo visivo per i telescopi. Cos\u00ec, col binocolo 10x e 8\u00b0 di campo, il valore arriva a 80\u00b0, quando \u00e8 invece solo 70\u00b0 (correttamente). Questa soluzione inversa, detta anche \"calcolo semplificato\", porta solo a dei valori errati e in alcuni casi anche molto errati (es: da 93\u00b0 a 120\u00b0). Qui, l'errore principale \u00e8 stato quello di trasportare all'ambito binoculare, il calcolo del campo visivo tipico dell'ambito astronomico, invertendolo. In astronomia, per poter calcolare correttamente il campo visivo dei telescopi, i produttori del settore devono indicare un valore nominale dell'ampiezza apparente degli oculari intercambiabili (spesso nominata con l'acronimo \"AFOV\" = apparent field of view o anche detto \"campo visivo dell'oculare\"), opportunamente calcolato in modo \"errato\", ma che possa dare il valore effettivo del campo visivo osservato da quel sistema \"telescopio + oculare\", tramite il vero calcolo semplice: AFOV / Ingrandimento telescopico.\nIl valore nominale AFOV dell'oculare di un binocolo 10x con 140 m di campo, \u00e8 si di 80\u00b0, ma l'ampiezza reale della finestra di osservazione, confrontata con l'occhio nudo (l'unico interesse per conoscere questo valore), sar\u00e0 effettivamente di 70\u00b0, proprio come risulta dal calcolo trigonometrico o anche pi\u00f9 precisamente, dalle prove dirette. L'ampiezza reale della visione apparente, ha sempre come riferimento la visione ad occhio nudo. Quindi, invertire il calcolo semplificato dei telescopi, per usarlo con i binocoli, non ha alcun senso, poich\u00e9 il dato del campo visivo dei binocoli, viene sempre fornito dal produttore (o in forma lineare, in metri o in feet, oppure in gradi angolari). Mentre, per convertire i gradi nominali degli oculari, ad un valore coerente di ampiezza apparente, \u00e8 possibile usare questa formula:\n- visione apparente = 2 \u00d7 arcotangente (campo visivo oculare in gradi \u00d7 0,008725) \ndove il numero 0,008725 \u00e8 il coefficiente fisso di conversione. \nEstrazione pupillare.\nIl parametro del rilievo oculare o proiezione della pupilla d'uscita (detta anche estrazione pupillare) viene misurato generalmente in millimetri, come la distanza tra il piano dell'oculare e il piano della pupilla d'uscita. Questa distanza, indica il punto migliore dal quale \u00e8 possibile ottenere la visione dell'intero campo visivo del binocolo (delineato dal diaframma di campo), senza nessuna perdita di intensit\u00e0 luminosa (\"vignetting\") di qualsiasi tipo. Il piano della pupilla d'uscita dovrebbe corrispondere al piano dell'iride dell'occhio (pupilla d'ingresso), per ottenere il posizionamento migliore. Il valore dell'estrazione pupillare deve sempre essere proporzionato all'ampiezza del campo visivo del binocolo, o meglio, al valore di ampiezza della finestra di osservazione. E questo dato, dovrebbe servire per capire se quello strumento pu\u00f2 essere utilizzato anche dai portatori di occhiali: se la proiezione della pupilla d'uscita \u00e8 troppo breve, non sar\u00e0 possibile sistemarsi alla distanza giusta, con parziali riduzioni del campo visivo. Non c'\u00e8 un valore adeguato per tutte le situazioni e spesso le misure dichiarate non corrispondono perfettamente alle misure reali, ma quasi tutti i binocoli con estrazione pupillare di almeno 17\u00a0mm (o pi\u00f9), possono essere considerati adeguati per chi usa gli occhiali da vista (entro +/- 4 diottrie di correzione) o gli occhiali da sole non troppo \"bombati\". Tuttavia, \u00e8 sempre possibile trovare alcune difficolt\u00e0 o al contrario, trovare alcuni binocoli a campo stretto, con valori dichiarati di 11 o 12\u00a0mm, che permettono l'uso degli occhiali senza perdite. Per cui, l'unica soluzione certa per non perdere la completa visione del campo, \u00e8 sempre quella di provare prima ogni modello e con i propri occhiali, poich\u00e9 anche 1\u00a0mm in pi\u00f9 o in meno, potrebbe fare una discreta differenza.\nIl minimo valore di estrazione pupillare, per la visione ad occhio nudo, non dovrebbe mai essere inferiore a 8\u00a0mm, proprio per evitare di sporcare continuamente le lenti oculari con le ciglia, e quindi, ridurre la nitidezza delle immagini. Le lenti oculari sporche rovinano la visione, molto pi\u00f9 dello sporco sugli obiettivi. Per cui \u00e8 sempre consigliato tenerle pulite (anche per migliorare l'igiene).\nVisione binoculare.\nIl binocolo ha un grande vantaggio rispetto al telescopio e al cannocchiale perch\u00e9 permette l'utilizzo di entrambi gli occhi contemporaneamente, offrendo all'osservatore anche una possibile visione migliorata fino a 240%, per ci\u00f2 che riguarda l'acutezza visiva (o risoluzione dei dettagli). E grazie appunto alla visione binoculare \u00e8 molto pi\u00f9 semplice seguire gli oggetti che si muovono velocemente, come aerei, o cavalli da corsa, usando un binocolo, piuttosto che un cannocchiale, dato che l'uso di entrambi gli occhi migliora la costruzione delle immagini tridimensionali e questo permette di valutare meglio la profondit\u00e0 e di seguire pi\u00f9 facilmente i movimenti nello spazio. Molti binocoli erano usati sulle torrette dell'artiglieria contraerea, quindi dovevano avere un campo visivo molto ampio e mantenere la massima luminosit\u00e0 con un ingrandimento minimo indispensabile. Generalmente venivano usati i binocoli coi prismi a 45\u00b0, in formato 10x80 e alcuni con una torretta a due o tre oculari intercambiabili. Il binocolo, in vari formati da 6x30 al 30x80, \u00e8 largamente usato anche dagli astronomi. E il grande campo visivo \u00e8 sempre fondamentale per l'utilizzo nella ricerca di comete e nell'osservazione generale del cielo.\nModelli di binocoli.\nLa dimensione dei binocoli pu\u00f2 spaziare dai piccoli modelli 3x10 (usati in genere come binocoli da teatro o per occhiali chirurgici) fino ai grossi modelli 22\u00d7150 usati pi\u00f9 spesso in astronomia, passando per i formati pi\u00f9 comuni, come i 6\u00d730, 7\u00d735, 7x42, 7\u00d750, 8\u00d730, 8\u00d742, 8x56, 10\u00d725, 10\u00d732, 10\u00d742 o 10\u00d750, 12x50, 15x56, 18x56, eccetera, per vari usi. La dimensione, il peso, l'ingrandimento e la luminosit\u00e0, sono le quattro caratteristiche basilari che suddividono i vari modelli dei binocoli, e che in varia misura indicano l'indirizzo d'uso di ognuno. I binocoli prismatici per uso tipicamente a mano libera, possono essere suddivisi in pratica nelle tre tipologie sostanziali: Tascabili, Tuttofare e Crepuscolari.\n- I binocoli Tascabilisono quelli estremamente leggeri e piccoli creati per poterli portare anche nel taschino della camicia, in ogni occasione, e per 24 ore al giorno, senza sentirne il peso addosso. I cosiddetti \"Pocket\" variano dai formati 6\u00d720 a 12\u00d730, con pesi tra 150\u00a0e 300\u00a0g e strutture a doppia cerniera, per un facile stoccaggio in tasche, borsette, marsupi, o appesi al collo tutto il giorno. Rappresentano il primo passo verso il binocolo, poich\u00e9 sono i pi\u00f9 economici, comodi e i pi\u00f9 utili in tutte le occasioni diurne, oltre anche in alcune notturne (cielo molto inquinato, osservazione della Luna, ecc), e risultano l'opposto complementare del binocolo Crepuscolare, che \u00e8 adatto quasi esclusivamente per l'uso durante il crepuscolo, dove i Tascabili non possono funzionare adeguatamente. Sono in pratica dei binocoli piccoli e comodi per l'osservazione generica, che in luce diurna possono anche regalare ottime immagini, come i binocoli pi\u00f9 grandi, ma hanno appunto qualche limite fisico, dato dalle loro propriet\u00e0. Generalmente, usano i prismi a tetto, per poter contenere notevolmente pesi e dimensioni, quindi saranno anche un po' meno luminosi rispetto ai modelli che usano i prismi giganti (AK e Porro). E tra i modelli di media e di alta qualit\u00e0, vengono prodotti pi\u00f9 spesso nei soli formati 8x20, 8x25 e 10x25, 10x28 (in pratica, i due ingrandimenti 8x e 10x, sono i pi\u00f9 prodotti nei vari formati a tutti i livelli).- I binocoli Tuttofare sono compresi tra quei formati di medie dimensioni, sia fisiche (500-700 g) che pupillari (circa 3,6 mm), adatti ad un uso mediamente impegnativo, ma con risultati accettabili in quasi ogni campo, tranne per l'uso prettamente crepuscolare e per l'uso tascabile. I classici binocoli tuttofare han formati tipo, 6x26-32, 7x30-35, 8x30-36, 10x35-42, 12x38-46, 15x42-50, 18x50-56, 20x50-60, 25x56-63 e naturalmente coprono svariate esigenze, dall'osservazione panoramica o ravvicinata a grande campo visivo, fino al lungo raggio, restando in un ventaglio di luminosit\u00e0 media, per non esagerare mai col peso e con le dimensioni. Binocoli come il 10x50, da circa 1\u00a0kg di peso (o pi\u00f9), ma anche vari 8x42 da 800 g (o pi\u00f9), risultano un po' troppo pesanti ed inutili per un utilizzo diurno o maggiormente diurno. Quindi, fan parte di quei binocoli pi\u00f9 specifici, che sono utili solo in particolari situazioni, dov'\u00e8 possibile e necessario sfruttarli completamente, ma che tendono per\u00f2 ad uscire dall'ambito tipico dei tuttofare pi\u00f9 comodi e pi\u00f9 confortevoli, come 8x32 e 10x35 (ad esempio).- I binocoli Crepuscolari sono appunto quei binocoli con pupilla d'uscita tra 6,3 e 7,1 mm, ideati per le osservazioni durante il crepuscolo pi\u00f9 luminoso, con la capacit\u00e0 di \"schiarire a giorno\" quella particolare tipologia di illuminazione. L'effetto, \u00e8 quello di osservare le immagini al binocolo, come se qualcuno avesse acceso la luce. Quindi, mantengono una visibilit\u00e0 ancora alta, nonostante la scarsa luce solare. In genere vengono usati per il riconoscimento ad esempio degli animali nella foresta, durante la caccia. Ma in base ai modelli, possono essere sfruttati anche per altri scopi, quali la navigazione marittima, l'osservazione astronomica o qualsiasi esigenza per cui sia necessario un binocolo crepuscolare. I formati pi\u00f9 conosciuti sono, 6\u00d742, 7\u00d750, 8x56, 9x63, 10\u00d770, dove maggiore \u00e8 l'ingrandimento e maggiore sar\u00e0 il potere di \"schiarire il crepuscolo\", ma ovviamente aumenteranno anche il peso e le dimensioni. \nConclusioni.\nI modelli pi\u00f9 venduti sono i tuttofare, nei formati 8x42 e 10x42 di alta qualit\u00e0, anche se ormai al limite del peso (800-850 g), ma che vengono scelti anche per il maggior lavoro di progettazione e di ricerca, da parte dei produttori pi\u00f9 in vista. Qualche binocolo 7x42 viene ancora prodotto, ma \u00e8 raramente usato e venduto, nonostante l'ampia efficacia come \"tuttofare\", con utilizzi seri anche nel crepuscolo. Dal lato opposto invece sembra esserci un nuovo interesse per i formati di alta qualit\u00e0 a maggiori ingrandimenti, pi\u00f9 adatti per gli usi a lungo raggio o anche astronomico, come il 12x42 o i pi\u00f9 spinti, 15x56 e il 18x56, ma restando sempre all'interno di costruzioni con prismi a tetto e di stazze ragionevoli. "}
{"id": "59459", "revid": "1305772", "url": "https://it.wikipedia.org/wiki?curid=59459", "title": "Lince (disambigua)", "text": "Lince \u00e8 un felide che vive nelle foreste temperate fredde. Con altri significati compare in diversi contesti."}
{"id": "59460", "revid": "1835907", "url": "https://it.wikipedia.org/wiki?curid=59460", "title": "Aspropotamo", "text": "LAspropotamo (), l'antico Acheloo (), con i suoi 220\u00a0km di lunghezza, \u00e8 il secondo fiume della Grecia dopo l'Aliacmone. Nasce dal Pindo, scorre verso sud, lungo il confine tra Acarnania ed Etolia. Sfocia nel Mar Ionio, di fronte alle isole Echinadi.\nEtimologia.\nPer quanto riguarda l'etimologia, il nome del fiume deriva molto probabilmente da Acheloo, figlio del dio Oceano e di Teti, considerato dio delle acque dolci e padre delle ninfe.\nGeografia.\nL'Aspropotamo nasce sulla catena del Pindo, dal Monte Peristeri (o Lakmos) e, scorrendo verso sud in una pianura costiera di modesta estensione, dopo aver segnato per un breve tratto il confine tra la Tessaglia e l'Epiro, sfocia nel Mar Ionio, di fronte all'isola di Cefalonia. Insieme a una miriade di lagune e di piccoli isolotti la foce del fiume costituisce uno dei pi\u00f9 importanti habitat faunistici del bacino del Mediterraneo.\nLungo il medio corso del fiume sono stati realizzati, nella seconda meta del XX secolo, alcuni sbarramenti per lo sfruttamento del fiume ai fini della produzione di energia elettrica. Lo sbarramento principale \u00e8 stato realizzato al confine fra le prefetture di Aetolia-Acarnania e Euritania. Questo sbarramento ha prodotto la formazione del lago Kremasta, il pi\u00f9 grande bacino artificiale della Grecia."}
{"id": "59464", "revid": "2028514", "url": "https://it.wikipedia.org/wiki?curid=59464", "title": "Amnesia", "text": "Nel linguaggio medico, lamnesia \u00e8 un disturbo della memoria a lungo termine episodica. La persona affetta da amnesia pu\u00f2 essere incapace di ricordare eventi della sua vita recente, o in casi gravi anche eventi remoti, e pu\u00f2 non riuscire ad acquisire stabilmente nuovi ricordi, mentre in genere \u00e8 preservata la capacit\u00e0 di imparare nuove azioni.\nEziologia.\nLa memoria ha origine nel sistema limbico, sezione dell'encefalo (composto da una serie di parti tra cui l'ippocampo, l'amigdala, l'ipotalamo etc.) che tra le sue funzioni ha quella del mantenimento della memoria. Tale funzione \u00e8 composta in tre fasi:\nSe viene alterata una di queste tre fasi si pu\u00f2 assistere alla comparsa del disturbo.\nL'amnesia pu\u00f2 presentarsi in seguito ad una lesione cerebrale, oppure a causa di un trauma psicologico (soprattutto nei casi di amnesia lacunare e retrograda), avvenuto anche durante l'infanzia (secondo le teorie psicoanalitiche). Altre possibili cause sono l'ipossia, i disturbi derivanti dall'assunzione di elevate quantit\u00e0 di alcool o le patologie (per esempio l'encefalopatia di Wernicke, causata dalla mancanza di tiamina, pu\u00f2 provocare amnesia).\nAnche la vecchiaia causa danni alle facolt\u00e0 mnemoniche degli uomini, facendo dimenticare prima di tutto i nomi delle persone.\nTipologia.\nEsistono vari tipi di amnesie:\nDifferenziazione temporale.\nVariano a seconda della causa che ha comportato la nascita dell'amnesia, a cui \u00e8 strettamente correlata la durata della stessa:"}
{"id": "59470", "revid": "4175", "url": "https://it.wikipedia.org/wiki?curid=59470", "title": "David Campese", "text": "Famoso per la sua tecnica di corsa nota come \"goose step\" (passo dell'oca) usata per eludere i suoi placcatori, Campese \u00e8 visto come il primo grande professionista \"ante litteram\" del rugby a 15 e uno tra gli innovatori della disciplina.\nBiografia.\nFiglio di un emigrato veneto di Montecchio Precalcino, Campese crebbe a Queanbeyan, cittadina del Nuovo Galles del Sud gravitante intorno a Canberra; l\u00ec, dopo le scuole superiori, esord\u00ec in prima squadra del Queanbeyan Whites, compagine cittadina che milita nel campionato statale; suo compagno di squadra, nel ruolo di pilone, era Alan Webber, padre del futuro pilota di formula 1 Mark.\nDopo un positivo esordio nell'Under-21 australiana, nel 1982 fu selezionato per la nazionale maggiore in occasione della Bledisloe Cup di quell'anno contro la ; alla vigilia dell'esordio, quando gli fu fatto notare che avrebbe dovuto confrontarsi con il suo dirimpettaio di ruolo Stu Wilson, lui rispose \u00abStu chi?\u00bb; l'uscita gli valse da parte dei \"media\" neozelandesi l'accusa di arroganza, ma pi\u00f9 tardi Campese dichiar\u00f2 di non aver mai sentito parlare di Wilson in precedenza, in quanto cresciuto da giovane nel rugby a 13.\nIl 14 agosto 1982, quindi, Campese scese in campo a Christchurch e, nonostante la sconfitta australiana, mise a segno la prima delle sue 64 mete internazionali.\nIl periodo italiano.\nNel dicembre 1984 Vittorio Munari, allenatore del , riusc\u00ec a ingaggiare Campese in Italia approfittando dei calendari sportivi invertiti rispetto all'Emisfero Sud; a favorire il trasferimento fu anche la vicinanza con la famiglia d'origine di suo padre, presente in blocco ogni domenica sulle tribune dello stadio Appiani.\nA Padova Campese contribu\u00ec alla vittoria in tre campionati consecutivi, dal 1985 al 1987; nell'anno del suo terzo titolo prese parte anche alla , che fu organizzata congiuntamente da Australia e Nuova Zelanda.\nNei sei incontri disputati in tale torneo Campese realizz\u00f2 4 mete, anche se gli \"Wallabies\" non andarono oltre il quarto posto finale (sconfitti in semifinale dalla e, nella finale di consolazione, dal ).\nNel 1988 l', da pochissimo entrato nell'orbita societaria di Silvio Berlusconi, stava progettando l'allestimento di una squadra con elementi di spicco, e tra le prime mosse di mercato vi fu quella di rilevare Campese dal Petrarca; dopo due semifinali di campionato perse consecutivamente, nel 1991 giunse lo scudetto numero 4 per Campese e 15 per gli Amatori.\nIn autunno Campese fu tra i selezionati che presero parte alla in Inghilterra.\nFu presente in sei incontri del torneo, con 6 mete (record di tale edizione): nell'ordine furono sconfitte dagli \"Wallabies\" , , , , in semifinale la (con una sua meta) e in finale a Twickenham l' padrona di casa.\nLa vittoria diede all' il titolo di campione del mondo e a Campese il riconoscimento di miglior giocatore del torneo.\nTornato in Italia per riprendere l'attivit\u00e0 con l', Campese fu eletto miglior giocatore dell'anno anche nel 1992.\nEliminata nel 1992 in semifinale dal , l'Amatori si riscatt\u00f2 l'anno successivo, vincendo il suo sedicesimo scudetto; la finale del campionato 1992-93 fu l'ultima partita italiana di Campese.\nIl ritorno in Australia e il Super 12.\nRientrato a tempo pieno nel Randwick, Campese continu\u00f2 a rappresentare il Nuovo Galles del Sud e prese parte alla in Sudafrica, nella quale l' giunse fino ai quarti di finale; il 1996 fu l'anno sia della sua prima stagione ufficialmente professionistica (nelle file degli Waratahs in Super 12) che del suo ritiro internazionale.\nImpegnato nel \"tour\" australiano in Europa, disput\u00f2 il suo 100\u00ba incontro internazionale a Padova contro l' il 23 ottobre, due giorni dopo il suo trentaquattresimo compleanno, festeggiato proprio nella citt\u00e0 veneta dove aveva militato per quattro stagioni; fu omaggiato dagli spalti nonostante la sconfitta italiana per 18-40; il 1\u00ba dicembre successivo fu il giorno del suo 101\u00ba e ultimo \"test match\", all'Arms Park di Cardiff contro il : alla sua uscita dal campo il pubblico di casa gli tribut\u00f2 una \"standing ovation\".\nAlle sue presenze internazionali si assommano anche quattro inviti nei tra il 1988 e il 1990.\nCampese fu il secondo giocatore in assoluto ad avere superato le 100 presenze internazionali; pi\u00f9 di lui, all'epoca, solo il francese Philippe Sella con 111; inoltre, al momento del ritiro, deteneva il record di mete internazionali con 64, che fu battuto solo quasi 10 anni pi\u00f9 tardi dal giapponese Daisuke Ohata, che il 12 maggio 2006 giunse a quota 65.\nNel 1998 Campese si aggiudic\u00f2 anche una medaglia di bronzo ai XVI Giochi del Commonwealth con la Nazionale a sette, cui fece seguito il ritiro definitivo dal rugby giocato; dopo la fine dell'attivit\u00e0 Campese si dedic\u00f2 al suo negozio di articoli sportivi a Sydney.\nDa allora porta avanti un'attivit\u00e0 di promozione del rugby a vari livelli, pur senza quasi mai occuparsi direttamente della conduzione tecnica: tra le esperienze di rilievo le consulenze presso la nazionale di Singapore (1998), presso i Natal Sharks in Sudafrica (2006-2007) e, pi\u00f9 recentemente, per la Nazionale a sette di Tonga (2009-2010); non sono mancate consulenze in vari istituti sia australiani che neozelandesi che, infine, inglesi.\nNel 2001 fu ammesso nell'International Rugby Hall of Fame e ricevette la Medaglia dello sport australiano e, nel 2002, gli fu conferita l'onorificenza di membro dell'Ordine dell'Australia; per tali ultimi due riconoscimenti la motivazione rese omaggio ai suoi contributi al mondo del rugby.\nSpesso polemico, Campese ha affidato a una sua autobiografia del 1991, \"On a Wing and a Prayer\" alcune riflessioni e critiche sul suo ambiente e su alcuni allenatori con cui all'epoca aveva lavorato.\nSpicca una sua dichiarazione sul rugby a 15, definito \u00abuno sport in via di estinzione\u00bb, anche se tale frase non teneva conto che, all'epoca, l'International Rugby Board non aveva ancora preso in esame il professionismo, che fu introdotto nella disciplina solo nel 1995.\nDal 2012 il volto di Campese appare in una serie di francobolli celebrativi emessi dalle poste australiane dedicati agli esponenti delle quattro maggiori discipline con il pallone praticate in quel Paese (calcio, football australiano, rugby a 13 e rugby a 15); insieme a lui, tra gli altri, il suo collega David Pocock e il portiere della nazionale di calcio Mark Schwarzer."}
{"id": "59484", "revid": "399", "url": "https://it.wikipedia.org/wiki?curid=59484", "title": "Ipermestra", "text": "Ipermestra (RV 722) \u00e8 un dramma per musica in tre atti di Antonio Vivaldi su libretto di Antonio Salvi.\nSeconda opera commissionata dal Teatro della Pergola per Vivaldi, probabilmente grazie all'influenza dei cantanti ingaggiati dal teatro per la stagione (soprattutto Annibale Pio Fabbri e Lucia Lancetti, che avevano gi\u00e0 collaborato varie volte in passato con Vivaldi)"}
{"id": "59488", "revid": "287204", "url": "https://it.wikipedia.org/wiki?curid=59488", "title": "AX Microscopii", "text": "AX Microscopii \u00e8 la 26\u00aa stella pi\u00f9 vicina al Sole.\nSommario del sistema.\nConosciuta anche come, Lacaille 8760 si trova a circa 12.87 anni luce dal Sole, ed \u00e8 situata nella parte centro-meridionale della costellazione del Microscopio, a sud di , a sudest di , a nordovest di e a nord di ed . Venne individuata dall'Abate Nicolas Louis de Lacaille (1713-1762), che ebbe il grande onore di nominare 15 delle 88 costellazioni esistenti, diventando il primo astronomo che sistematicamente osserv\u00f2 l'intera volta celeste. Dopo la sua morte, nel 1763 venne pubblicato un catalogo di 9.766 stelle dell'emisfero sud, compilato tra il 1750 e il 1754. Le osservazioni vennero effettuate in uno dei punti pi\u00f9 meridionali dell'Africa, presso il Capo di Buona Speranza, mediante un rifrattore a mezzo pollice ad 8x. Sebbene AX Microscopii sia la pi\u00f9 luminosa nana rossa (o piuttosto rosso-arancione per alcuni astronomi) della volta celeste, \u00e8 comunque troppo debole per essere osservata ad occhio nudo (Kenneth Croswell, 2002).\nLa stella.\nLa stella \u00e8 una nana arancione (K7) o rossa (M2Ve), piccola e fredda, situata sulla sequenza principale (Hawley e altri, 1996). Possiede circa il 60% della massa solare (RECONS), circa il 66% del suo diametro, e dal 2,8 al 3,5% della sua luminosit\u00e0. La stella ha una metallicit\u00e0 del 50% rispetto a quella solare, e una debole variabilit\u00e0 (stella a brillamento), per cui le \u00e8 stato assegnato anche il nome AX Microscopii.\nDato il suo tasso di brillamento relativamente basso, l'alta eccentricit\u00e0 (e=0,20) e inclinazione (i=0,06) dell'orbita attorno al centro galattico, \u00e8 probabilmente pi\u00f9 vecchia del sole (4,6 miliardi di anni).\nRicerca di compagni substellari.\nUn pianeta terrestre che si trovasse ad orbitare nel sistema potrebbe essere abitabile se si trovasse ad almeno 0,167 unit\u00e0 astronomiche (pari a 24,98 milioni di km) dalla stella. A causa dell'abbondante radiazione infrarossa, tuttavia, la zona potrebbe estendersi fino alle 0,20 UA (29,91 milioni di km), dato che i brillamenti potrebbero mettere a rischio le ipotetiche forme di vita. Da analisi effettuate nell'agosto 2004, non vi \u00e8 evidenza di pianeti gioviani o oggetti delle dimensioni di nane brune orbitanti attorno alla stella.\nMalgrado le caratteristiche del sistema siano poco favorevoli all'esistenza di un pianeta abitabile, l'astrobiologa Maggie Turnbull dell'Universit\u00e0 dell'Arizona, a Tucson, ha incluso, dal settembre 2003, Lacaille 8760 nella ristretta lista di 30 stelle (sulle 5000 esistenti nel raggio di 100 anni luce dalla Terra) verso le quali un gruppo di scienziati del progetto Terrestrial Planet Finder (TPF) sostenuto dalla NASA ma successivamente annullato, ha puntato la propria attenzione per la ricerca di vita extraterrestre. Il progetto consisteva nella ricerca attraverso la luce visibile di \"segnali\" che confermino l'esistenza di acqua e ossigeno su pianeti di tipo terrestre, mediante l'utilizzo di un satellite, l'ESA Darwin Project, il cui lancio era previsto per il 2013 ed anch'esso annullato per costi elevati di sviluppo. Le stelle esaminate erano frutto di una selezione tra 17.129 stelle (di cui il 75% localizzato entro 450 AL dal Sole) estratte dal \"Catalog of Nearby Habitable Stellar System (HabCat)\" di Turnbull e Jill Tarter del SETI. I criteri di selezione di questa lista di 30 stelle comprendevano: intensit\u00e0 dei raggi x, rotazione, tipo spettrale, cinematica, metallicit\u00e0 e fotometria di Str\u00f6mgren."}
{"id": "59489", "revid": "767487", "url": "https://it.wikipedia.org/wiki?curid=59489", "title": "Distretto governativo di Friburgo", "text": "Il distretto governativo Friburgo (in tedesco: Regierungsbezirk Freiburg) \u00e8 uno dei quattro distretti governativi del \"Land\" Baden-W\u00fcrttemberg in Germania\nIl distretto \u00e8 situato nella parte sud-occidentale del \"Land\". Fino al 31 dicembre 1972 era definito distretto governativo del S\u00fcdbaden e aveva confini lievemente diversi. Attualmente confina a sud con la Svizzera, a ovest con l'Alsazia (Francia) a nord con il distretto governativo di Karlsruhe e a est con il distretto governativo di Tubinga."}
{"id": "59494", "revid": "115052593", "url": "https://it.wikipedia.org/wiki?curid=59494", "title": "Distretto governativo di Karlsruhe", "text": "Il distretto governativo di Karlsruhe (in tedesco: Regierungsbezirk Karlsruhe) \u00e8 uno dei quattro distretti governativi del Land Baden-W\u00fcrttemberg in Germania."}
{"id": "59496", "revid": "287204", "url": "https://it.wikipedia.org/wiki?curid=59496", "title": "Basilica di Santa Maria Assunta (Genova)", "text": "La basilica di Santa Maria Assunta di Carignano \u00e8 un edificio religioso di Genova.\nLa chiesa, che svetta con la sua mole armoniosa al culmine della collina di Carignano, \u00e8 una delle pi\u00f9 note opere genovesi di Galeazzo Alessi e uno dei maggiori esempi di architettura rinascimentale della citt\u00e0. Le sculture di Pierre Puget e Filippo Parodi contenute al suo interno sono fra i pi\u00f9 alti capolavori del barocco genovese.\nGi\u00e0 chiesa gentilizia della famiglia Sauli divenne in seguito abbazia, collegiata e basilica minore. La sua comunit\u00e0 parrocchiale fa parte del vicariato \"Carignano-Foce\" dell'arcidiocesi di Genova.\nPer la sua posizione preminente \u00e8 ben visibile da molte parti della citt\u00e0, sulla quale si affaccia con quattro prospetti identici, anche se oggi parzialmente nascosti da moderni edifici.\nIniziata intorno alla met\u00e0 del Cinquecento, la sua costruzione si protrasse fino all'inizio del secolo seguente, ma i lavori continuarono anche nei secoli successivi, per questo nel linguaggio popolare divenne proverbiale l'espressione \"A l'\u00e8 comme a fabrica de Caignan\" (\"\u00e8 come la fabbrica di Carignano\") per indicare un'impresa interminabile.\nStoria.\nLa chiesa fu realizzata per volont\u00e0 del patrizio genovese Bandinello Sauli, che con la sua disposizione testamentaria del 17 ottobre 1481 creava un apposito fondo presso il banco di S. Giorgio. Fu per\u00f2 soltanto quasi settant'anni dopo, il 7 settembre 1549, che gli eredi di Bandinello Sauli mediante una convenzione affidarono l'incarico all'architetto perugino Galeazzo Alessi, che si trovava a Genova da un anno.\nLa posa della prima pietra avvenne, presente il vicario generale dell'arcivescovado monsignor Egidio Falcetta, il 10 marzo 1552. Nel 1555 erano quasi pronte le mura perimetrali, nel 1560 l'edificio fu parzialmente coperto, e gi\u00e0 nel 1564 la chiesa cominci\u00f2 ad essere officiata, anche se la prima messa solenne vi sarebbe stata celebrata solo nel 1588.\nL'Alessi, trasferitosi a Milano nel 1556, mantenne la direzione del progetto e dei lavori, avvalendosi della collaborazione di noti architetti locali tra i quali Bernardino Cantone, Angelo Doggio, Bernardo Spazio e Domenico Ponzello, con i quali intrattenne una fitta corrispondenza, oggi conservata nell'archivio storico della basilica.\nLa \"fabbrica\" rimase aperta per pi\u00f9 di cinquant'anni: la cupola fu terminata solo nel 1603, trent'anni dopo la morte del progettista.\nNel frattempo, il 13 giugno 1583, papa Gregorio XIII con un \"motu proprio\" ne aveva decretato l'erezione in collegiata ed abbazia. Sarebbero trascorsi ancora quasi novant'anni prima che un altro pontefice, Alessandro VIII, concedesse all'abate il privilegio di celebrare pontificali (27 agosto 1690); nel 1742 con una bolla di Benedetto XIV alla chiesa fu conferito lo status di parrocchia, ma senza giurisdizione territoriale.\nPer creare un accesso scenografico alla chiesa tra il 1718 e il 1724 Domenico Sauli fece realizzare da Gerard De Langlad il ponte che, superando la valletta del Rivo Torbido, unisce i colli di Sarzano e di Carignano. Lo stesso Domenico Sauli nel 1737 fece realizzare il concerto di campane.\nLa facciata fu sistemata una prima volta nel 1722 da Francesco Giovanni Baratta, che realizz\u00f2 il portale d'ingresso, sul quale, in una cornice barocca, fu collocata la statua dell'Assunta, originariamente destinata all'altare maggiore.\nI lavori si protrassero ancora fino all'Ottocento e furono completati da maestranze locali, con il rifacimento totale della facciata su disegno dell'architetto Carlo Barabino; in questa circostanza furono realizzate anche le scalinate di accesso ai tre portoni della chiesa, gi\u00e0 previste dall'Alessi.\nUna targa all'interno della chiesa ricorda che il papa Pio VII nel 1815 vi celebr\u00f2 un solenne pontificale.\nNella seconda met\u00e0 dell'Ottocento, epoca particolarmente feconda per il cattolicesimo genovese, la canonica della basilica divenne luogo d'incontro per religiosi e uomini di cultura, su invito dell'allora abate mitrato Tommaso Reggio, futuro arcivescovo di Genova e beato: si ricordano in particolare Gaetano Alimonda (futuro cardinale) e Fortunato Vinelli, canonico della basilica e futuro primo vescovo di Chiavari.\nSoltanto in tempi pi\u00f9 recenti, il 4 dicembre 1939, un decreto arcivescovile del cardinale Pietro Boetto ha trasformato la chiesa di Carignano in parrocchia territoriale; del 14 agosto 1951 \u00e8 invece la consacrazione a basilica minore da parte del cardinale Giuseppe Siri. La basilica ha ancora oggi il titolo di parrocchia gentilizia dei marchesi Cambiaso Negrotto Giustiniani.\nCome chiesa parrocchiale del centro di Genova, la basilica di Carignano \u00e8 stata luogo nel corso degli anni di importanti manifestazioni ecclesiastiche. Dal sagrato, recentemente restaurato, che si affaccia sull'ampia piazza di Carignano i genovesi hanno salutato spesso i propri morti illustri, come accadde negli anni settanta per alcune vittime del terrorismo degli anni di piombo e nel gennaio 1999 per i funerali di Fabrizio De Andr\u00e9, quando una grande folla si radun\u00f2 davanti alla basilica per salutare il compianto artista.\nDescrizione.\nLa chiesa ha pianta a croce greca, con una cupola centrale impostata su un alto tamburo a serliane e quattro cupolette agli angoli. Questa struttura, che non ha precedenti nella tradizione genovese, \u00e8 ispirata al progetto per la basilica di S. Pietro elaborato da Giuliano da Sangallo. Caratteristica della chiesa sono i quattro prospetti identici su ogni lato, ciascuno coronato da un timpano e dotato di un proprio ingresso, tranne quello posteriore. Dei quattro campanili previsti dal progetto dell'Alessi solo due sono stati realizzati, in corrispondenza della facciata principale.\nL'interno, molto luminoso, \u00e8 caratterizzato da pareti bianche, prive di affreschi, decorate solo da lesene con capitelli fitomorfi, che riprendono il motivo della decorazione esterna. Le volte, comprese quelle delle cupole, hanno il soffitto a cassettoni.\nAll'incrocio dei bracci, che suddividono la chiesa in quattro parti uguali, si impongono le quattro grandi statue di santi poste nelle nicchie alla base dei pilastri della cupola centrale. L'altare maggiore, con la sua decorazione in bronzo, crea un netto contrasto con il bianco di pareti e soffitti. Nella chiesa sono diverse tombe di esponenti della famiglia Sauli, tra cui quella del doge Lorenzo Sauli, assassinato nel 1601.\nOpere d'arte.\nFacciata principale:\nNicchie nei pilastri della cupola:\nPresbiterio e altare maggiore:\nNavata destra:\nNavata sinistra:\nSagrestia:\nL'organo monumentale.\nNella controfacciata, al di sopra della cantoria, \u00e8 presente un organo a canne monumentale, realizzato fra il 1656 e il 1660 dal gesuita olandese Willem Hermans. Lo strumento, originariamente caratterizzato da uno spiccato stile barocco nord-europeo rarissimo in Liguria, venne pesantemante modificato da Camillo Guglielmo Bianchi fra il 1852 e il 1853 e dalla Ditta Lingiardi nel 1905.\nL'organo, attualmente, ha un'impostazione fonica di gusto romantico-ottocentesco.\nTradizioni popolari.\nSecondo una leggenda popolare, la decisione di far costruire una chiesa sulle alture di Carignano venne decisa nel 1478 quando la moglie del patrizio Bandinello Sauli, avendo chiesto ad una nobildonna della famiglia Fieschi di attenderla, ritardando di qualche tempo la celebrazione della messa nella vicina chiesa di Santa Maria in via Lata (gentilizia dei Fieschi), si sarebbe sentita rispondere: \"Chi vuole dei comodi se li procuri a sue spese\".\nIl rifiuto, accolto come un'offesa dai Sauli, avrebbe fatto nascere in loro il desiderio di costruire una propria chiesa gentilizia che superasse in bellezza quella dei Fieschi e cos\u00ec Bendinello Sauli nel 1481 lasci\u00f2 un legato, stabilendo che il moltiplicato dei capitali iscritti alle Compere di San Giorgio fosse destinato alla costruzione della chiesa, il che avvenne solamente nel 1549, quando ormai la famiglia rivale, dopo la fallita congiura di Gianluigi Fieschi ai danni di Andrea Doria, era stata privata delle sue propriet\u00e0 in Carignano.\nSecondo un'altra leggenda popolare, quando nel 1737 Domenico Sauli fece realizzare il concerto di campane, egli stesso avrebbe gettato nel crogiolo, durante la fusione, alcuni sacchi di monete d'argento per rendere il suono pi\u00f9 armonioso.\nCitazioni.\nScrisse Charles de Brosses (erudito di Francia e prolifico autore di letteratura di viaggio) nelle sue \"Lettres famili\u00e8res sur l'Italie\" (1739-1740):"}
{"id": "59497", "revid": "1543377", "url": "https://it.wikipedia.org/wiki?curid=59497", "title": "Robert De Niro", "text": "Attore prolifico e versatile, \u00e8 considerato uno dei migliori attori della storia del cinema, soprattutto per l'importante produzione a cavallo tra gli anni settanta e gli anni novanta del XX secolo, in cui ha avuto modo di lavorare con rinomati registi in pellicole di enorme successo. Perfezionista noto per la maniacale preparazione e documentazione dei suoi ruoli, ha interpretato alcuni tra i pi\u00f9 noti, travagliati e complessi personaggi apparsi sullo schermo. Ha inoltre ampliato la sua carriera autodirigendosi in un paio di occasioni e ha contribuito alla nascita del \"TriBeCa Film Center\".\n\u00c8 stato candidato per otto volte al Premio Oscar vincendolo in due occasioni: nel 1975 come miglior attore non protagonista nel ruolo del giovane Vito Corleone ne \"Il padrino - Parte II\" e nel 1981 come miglior attore protagonista per avere interpretato il pugile Jake LaMotta nel film \"Toro scatenato\". Nel 2003 gli \u00e8 stato assegnato un \"Life Achievement Award\" dell'American Film Institute come riconoscimento per il suo contributo alla storia del cinema e nel 2020 lo Screen Actor Guild Award alla carriera.\nBiografia.\nDe Niro nasce nel Greenwich Village, un quartiere di Manhattan (New York), il 17 agosto del 1943, figlio unico di Robert De Niro Sr. (1922-1993), un artista statunitense di origini Irlandesi, albanesi e italiane (i nonni paterni di Robert Sr., Giovanni Di Niro - che per un mero errore di pronuncia fu trascritto in \"De Niro\" - e Angelina Mercurio, erano originari di Ferrazzano, in provincia di Campobasso, da cui emigrarono nel 1890), e di Virginia Admiral (1915-2000), una poetessa e pittrice statunitense di origini irlandesi, francesi, olandesi e tedesche .\nI suoi genitori divorziarono quando lui aveva due anni e Robert crebbe con la madre nel quartiere di Little Italy e qui acquis\u00ec le maggiori influenze culturali per le sue origini italiane: De Niro stesso, in effetti, si definisce principalmente come un italo-americano. Ben presto l'obiettivo di De Niro divenne la recitazione e in tal modo, senza avere completato la scuola superiore, incominci\u00f2 la sua folgorante carriera nel mondo del cinema, intrecciatasi per buona parte con quella di un altro \"figlio\" della Little Italy dell'epoca, il regista Martin Scorsese.\nCarriera.\nGli inizi e i primi ruoli.\nIl giovane Robert studi\u00f2 recitazione all'HB Studio e all'Actors Studio di Lee Strasberg. Studi\u00f2 anche con Stella Adler nel suo Conservatory, dove venne esposto alle tecniche del metodo Stanislavskij.\nL'esordio cinematografico arriv\u00f2 all'et\u00e0 di venti anni con la commedia \"Oggi sposi\" di Brian De Palma, film girato nel 1963 ma distribuito nelle sale solamente nel 1969, poich\u00e9 verr\u00e0 valutato in un modo molto pesante dalla censura, che per la prima volta giudic\u00f2 un film con il visto X-Rating; il primo ruolo ufficiale, non accreditato, sar\u00e0 tuttavia nel film francese \"Tre camere a Manhattan\" per la regia di Marcel Carn\u00e9. Prender\u00e0 parte a un altro film di Carn\u00e9, \"I giovani lupi\" del 1968. Seguiranno altre collaborazioni con De Palma nelle commedie \"Ciao America!\" e \"Hi, Mom!\", seguito di \"Oggi sposi\", che metteranno in evidenza le doti sia di De Palma sia di De Niro. Tra la fine degli anni sessanta interpreta nel contempo anche ruoli pi\u00f9 impegnati come in \"Sam's Song\" e \"Il clan dei Barker\" (dove recita con Shelley Winters).\nNei primi anni settanta alterna nuovamente commedie come \"I maledetti figli dei fiori\" e \"La gang che non sapeva sparare\", a film pi\u00f9 complessi come \"Il mio uomo \u00e8 una canaglia\". Nel 1971 partecip\u00f2 a un provino per la parte di Sonny Corleone nel casting de \"Il padrino\": il regista Francis Ford Coppola rimase piacevolmente colpito dal suo screen-test, tuttavia su pressione della Paramount fu sostituito da James Caan. Un primo ruolo veramente significativo arriv\u00f2 nel 1973 quando John D. Hancock lo scelse per il ruolo del giocatore di baseball affetto da linfoma di Hodgkin nel film Batte il tamburo lentamente; per prepararsi al ruolo Robert potr\u00e0 finalmente mettere in pratica gli insegnamenti dell'Actors Studio, trasferendosi ad Atlanta per studiare le tecniche di baseball, dando per la prima volta prova della sua maniacalit\u00e0 e seriet\u00e0 per un ruolo. Fu il primo successo cinematografico di De Niro, la cui interpretazione venne ampiamente lodata dalla critica.\nSempre nel 1973 avvenne uno degli incontri pi\u00f9 importanti per la carriera di De Niro: l'amico Brian De Palma lo present\u00f2 al neo-regista Martin Scorsese, anch'egli di origine italiane, che lo scelse per affiancare Harvey Keitel in \"Mean Streets - Domenica in chiesa, luned\u00ec all'inferno\" il ruolo di John \"Johnny Boy\" Civello: questa interpretazione segner\u00e0 una definitiva svolta nella sua carriera poich\u00e9 i dettami del gangster da lui impersonato saranno alla base di alcuni tra i suoi pi\u00f9 celebri ruoli nei film successivi. \"Mean Streets\" segn\u00f2 inoltre la nascita di uno dei pi\u00f9 importanti sodalizi della storia del cinema, quello con Martin Scorsese, che diverr\u00e0 anche una profonda amicizia, e li porter\u00e0 a collaborare in nove fortunate pellicole. Nel 1974, il regista Francis Ford Coppola lo chiam\u00f2 per interpretare il giovane Vito Corleone nel film \"Il padrino - Parte II\". Per questo ruolo vinse il suo primo Oscar nella categoria miglior attore non protagonista.\nI due Oscar e la definitiva consacrazione.\nDe Niro si consacra cos\u00ec definitivamente al pubblico mondiale come uno dei nuovi talenti emergenti della generazione della New Hollywood, categoria di cui fanno parte oltre a lui anche Jack Nicholson, Al Pacino, Dustin Hoffman e Gene Hackman.\nA seguito di ci\u00f2 viene chiamato a recitare in due capolavori: nel 1975 infatti riceve la proposta del regista italiano Bernardo Bertolucci per recitare nel suo kolossal \"Novecento\", incentrato sui conflitti tra i contadini emiliani all'inizio del XX secolo, e con un cast di all-star comprendente G\u00e9rard Depardieu, Stefania Sandrelli, Burt Lancaster e Donald Sutherland. Dimostra allo stesso tempo grande caparbiet\u00e0 e dedizione, recitando per il film di Bertolucci tutti i giorni feriali, e per poi tornare negli Stati Uniti il weekend per essere il protagonista del nuovo lavoro dell'amico Scorsese \"Taxi Driver\", ove interpreta il personaggio di Travis Bickle, reduce del Vietnam e tassista notturno con problemi psichici. Il personaggio \u00e8 considerato uno dei pi\u00f9 rappresentativi e disturbanti della storia del cinema moderno, oltre che una delle pi\u00f9 grandi interpretazioni di sempre; De Niro si prepar\u00f2 al film svolgendo realmente il tassista a New York, e improvvis\u00f2 sul set la celebre battuta \"You talkin' to me?\" allo specchio, divenuta una delle scene pi\u00f9 famose del cinema. Per questo ruolo De Niro ha ricevuto la candidatura al Premio Oscar come miglior attore protagonista, e il film divenne uno dei pi\u00f9 grandi capolavori del cinema mondiale, vincendo la Palma d'oro a Cannes. Nello stesso anno segue un'altra importante collaborazione, quella con il regista Elia Kazan in \"Gli ultimi fuochi\", ultimo lungometraggio del controverso cineasta, che tuttavia non venne accolto in maniera entusiastica dalla critica e dal pubblico.\nLa collaborazione con Scorsese si rinnova nel 1977 con il musical \"New York, New York\", dove De Niro recita accanto a Liza Minnelli imparando, per interpretare al meglio il personaggio del sassofonista Jimmy Doyle, a suonare realmente il sassofono. Nonostante l'ottimo cast il film si rivela un clamoroso insuccesso al botteghino e spinger\u00e0 il regista in una profonda crisi personale. \nIl suo film successivo fu un'ulteriore grande successo, quando dopo il forfait di Roy Scheider viene scelto dalla Universal come protagonista del film \"Il cacciatore\" di Michael Cimino, dove recitano insieme a Christopher Walken e Meryl Streep. Fu ancora una volta un ruolo pesante da interpretare per De Niro, vittima di diversi inconvenienti durante le riprese tra cui una caduta da un elicottero in cui rimase seriamente ferito. Fu inoltre lo stesso Robert a pagare di tasca sua l'occorrente affinch\u00e9 l'attore John Cazale, con cui aveva lavorato ne \"Il padrino - Parte II\", potesse prendere parte al film nonostante il cancro ai polmoni con cui stava combattendo. Nonostante la travagliata lavorazione il film viene accolto positivamente da una parte della critica e del pubblico e vince cinque Oscar (tra cui miglior film e miglior regia), e lo stesso De Niro ottiene una nuova candidatura come miglior attore protagonista, superato per\u00f2 da Jon Voight per \"Tornando a casa\".\nGli anni ottanta.\nNel 1981 De Niro vinse il Premio Oscar come miglior attore per la sua interpretazione del pugile italoamericano Jake LaMotta in \"Toro scatenato\" di Martin Scorsese. Per un intero anno prima dell'inizio della produzione De Niro si \u00e8 allenato insieme con LaMotta stesso e durante la produzione Scorsese ferm\u00f2 le riprese per quattro mesi in modo che De Niro potesse guadagnare trenta chili per interpretare al meglio il pugile a fine carriera.\nL'anno seguente ha recitato al fianco di Robert Duvall in \"L'assoluzione\" (1981), film noir che si incentra su due fratelli\u00a0\u2013 uno un detective e l'altro un prete\u00a0\u2013 che si mettono alla ricerca di un killer di prostitute. Poi torn\u00f2 a lavorare con Scorsese per la quinta volta nel film \"Re per una notte\" (1983), dove interpreta Rupert Pupkin, aspirante comico che disperato per trovare la fama e il successo escogita un piano per rapire il presentatore di un talk show notturno (interpretato da Jerry Lewis), per ottenere una parte nel suo spettacolo. All'uscita nelle sale il film si rivel\u00f2 un insuccesso, per poi essere rivalutato in seguito ed essere considerato un cult.\nIl regista italiano Sergio Leone lo scelse per il ruolo di protagonista nel kolossal \"C'era una volta in America\" (1984). Attraverso l'utilizzo dell'analessi e dalla prolessi, il film racconta l'ascesa e la caduta del gangster ebreo David \"Noodles\" Aaronson dagli anni venti fino agli anni sessanta. , ricevendo ampi consensi dalla critica europea. Negli Stati Uniti il film si rivel\u00f2 un flop, a causa della versione finale curata dal produttore e non approvata dal regista. In seguito anche in America il film venne apprezzato e viene considerato uno dei migliori film gangster degli ultimi anni.\nNello stesso anno torn\u00f2 a recitare insieme con Meryl Streep nel film romantico \"Innamorarsi\"; successivamente il regista inglese Terry Gilliam lo ingaggia per un ruolo di supporto nel film fantascientifico \"Brazil\" (1985). Nel 1986 ha recitato insieme con Jeremy Irons e Liam Neeson nel film \"Mission\" con la colonna sonora di Ennio Morricone, dove interpreta un mercante di schiavi pentito e divenuto gesuita a protezione degli indios Guaran\u00ed dal colonialismo. Il film vinse la Palma d'oro al Festival di Cannes del 1986.\nDopo quasi vent'anni De Niro torn\u00f2 a lavorare per Brian De Palma per il quale interpret\u00f2 il boss Al Capone nel film campione d'incassi \"The Untouchables - Gli intoccabili\", dove recit\u00f2 accanto a Kevin Costner e Sean Connery. Nello stesso anno ha interpretato Lucifero nel thriller \"Angel Heart - Ascensore per l'inferno\", insieme con Mickey Rourke.\nRecita poi in \"Prima di mezzanotte\" del regista Martin Brest, dove interpreta un cacciatore di taglie alla ricerca di un ragioniere che ha disperso 15 milioni di dollari di un boss in beneficenza; il film fu un successo di critica e pubblico. Nel 1989 \u00e8 il protagonista del dramma \"Jacknife - Jack il coltello\" e della commedia \"Non siamo angeli\", dove recita insieme con l'amico Sean Penn.\nGli anni novanta.\nNel 1990 torna a lavorare con Martin Scorsese nel film \"Quei bravi ragazzi\", dove De Niro interpreta magistralmente il ruolo del gangster Jimmy Conway e per il quale viene nominato al BAFTA come miglior attore protagonista. Il film \u00e8 recitato accanto a Ray Liotta e Joe Pesci, che per questo film si aggiudicher\u00e0 il Premio Oscar come miglior attore non protagonista. Nello stesso anno \u00e8 il protagonista del film romantico \"Lettere d'amore\" accanto a Jane Fonda e del drammatico \"Risvegli\" accanto a Robin Williams, per il quale viene nominato al Golden Globe e al Premio Oscar.\nL'anno seguente torna a collaborare con Scorsese in \"Cape Fear - Il promontorio della paura\", dove recita accanto a Nick Nolte e Jessica Lange. Nel film interpreta lo psicopatico Max Cady, ex carcerato e ora assetato di vendetta nei confronti dell'avvocato che lo ha fatto finire in prigione. Grazie a questa interpretazione \u00e8 stato candidato al Golden Globe e al Premio Oscar.\nNel 1993 \u00e8 protagonista insieme a Ellen Barkin e un giovanissimo Leonardo DiCaprio nella pellicola drammatica \"Voglia di ricominciare\", che consacra il giovane DiCaprio al grande pubblico. L'anno seguente interpreta il mostro di Frankenstein nel film \"Frankenstein di Mary Shelley\" diretto e interpretato da Kenneth Branagh. L'interpretazione della creatura, la quale spicca di umanit\u00e0 e compassione, si ritaglia un ruolo particolare nel genere. Nello stesso anno riceve, alla Mostra internazionale d'arte cinematografica di Venezia, il Leone d'oro alla carriera.\nNel 1995 vanno ricordate due delle sue migliori interpretazioni della sua carriera: interpreta infatti il giocatore professionista Sam \"Asso\" Rothstein in \"Casin\u00f2\", che segna l'ottava collaborazione con Martin Scorsese, dove recita accanto a Joe Pesci e Sharon Stone e interpreta il criminale Neil McCauley nel film \"Heat - La sfida\" del regista Michael Mann, dove De Niro divide lo schermo con un altro grande attore della storia del cinema: Al Pacino. La compresenza dei due attori \u00e8 uno dei motivi principali del successo del film, in quanto i due attori, pur avendo recitato ne \"Il padrino - Parte II\", non avevano mai girato una scena insieme: con un budget di 60 milioni di dollari il film ha incassato globalmente 187 milioni risultando uno dei maggiori successi dell'attore italoamericano.\nL'anno seguente \u00e8 il protagonista, insieme a Wesley Snipes nel thriller \"The Fan - Il mito\" di Tony Scott, che per\u00f2 si rivela un insuccesso al botteghino. Inoltre recita da co-protagonista nel film thriller \"Sleepers\", in un cast che vede attori come Brad Pitt, Jason Patric, Kevin Bacon e Dustin Hoffman, e nel drammatico \"La stanza di Marvin\" insieme a Diane Keaton, Meryl Streep e Leonardo DiCaprio. Recita nuovamente con Dustin Hoffman nella commedia \"Sesso &amp; potere\" diretta nuovamente da Barry Levinson (gi\u00e0 regista di \"Sleepers\") e interpreta ruoli secondari in \"Cop Land\" con Sylvester Stallone e Harvey Keitel e in \"Jackie Brown\" di Quentin Tarantino in un cast che vede Samuel L. Jackson, Michael Keaton e Bridget Fonda.\nNel 1998 ha recitato nel thriller \"Ronin\" del regista John Frankenheimer. Nel cast, oltre a De Niro, vi sono anche attori come Jean Reno, Sean Bean e Stellan Skarsg\u00e5rd. Sempre nello stesso anno recita in \"Paradiso perduto\", adattamento del romanzo di Charles Dickens \"Grandi speranze\". L'anno seguente \u00e8 nella commedia \"Terapia e pallottole\", dove interpreta un boss mafioso in crisi di identit\u00e0 che va in cura da uno psicologo, interpretato da Billy Crystal. Sempre nello stesso anno \u00e8 il protagonista del dramma \"Flawless - Senza difetti\" accanto a Philip Seymour Hoffman.\nIl nuovo millennio.\nNegli anni duemila De Niro recita in molte pi\u00f9 commedie del solito. Uno dei suoi pi\u00f9 celebri ruoli comici \u00e8 quello dell'ex-agente della C.I.A. e patriarca di una simpatica famiglia Jack Byrnes, nella trilogia composta da \"Ti presento i miei\" (2000), \"Mi presenti i tuoi?\" (2004) e \"Vi presento i nostri\" (2010), interpretata con Ben Stiller. Nel 2001 per\u00f2 torna a interpretare ruoli seri nei film \"15 minuti - Follia omicida a New York\", insieme con Edward Burns, e \"The Score\", dove recita nei panni di un ladro professionista con Edward Norton e soprattutto per l'unica volta con Marlon Brando, qui alla sua ultima apparizione cinematografica.\nNel 2004 particolare interesse ha suscitato il film \"Il ponte di San Luis Rey\", dove De Niro ha recitato con F. Murray Abraham, Geraldine Chaplin e Harvey Keitel, poich\u00e9 \u00e8 ricordato come il pi\u00f9 grande flop della storia del cinema (ha incassato solo $ 49.981). Nello stesso anno appare anche nei panni di s\u00e9 stesso nel documentario \"Fahrenheit 9/11\" di Michael Moore e recita nell'horror \"Godsend - Il male \u00e8 rinato\", riscuotendo tuttavia anche in quest'ultimo caso poca fortuna. Nel 2008 torna per la terza volta, dopo \"Il padrino - Parte II\" e \"Heat - La sfida\", a lavorare con Al Pacino nel film poliziesco \"Sfida senza regole\". Il film tuttavia non ottiene il successo di quelli precedenti e anche la critica lo accoglie tiepidamente.\nNegli anni 2010 l'attore ha dichiarato di volere alternare d'ora in poi film comici a film pi\u00f9 seri, diversamente da quanto ha fatto negli anni precedenti. Nel 2010 recita cos\u00ec nel film \"Machete\" di Robert Rodriguez, mentre l'anno seguente torna, dopo 27 anni, a interpretare un film in Italia recitando in \"Manuale d'amore 3\" di Giovanni Veronesi, dove recita in italiano. Nel 2012, dopo essere stato protagonista del thriller \"Red Lights\", a distanza di 21 anni dalla sua ultima nomination agli Oscar viene candidato come miglior attore non protagonista per la sua interpretazione ne \"Il lato positivo - Silver Linings Playbook\" di David O. Russell (che lo diriger\u00e0 anche in \"American Hustle - L'apparenza inganna\", 2013, e \"Joy\", 2015), ritrovando cos\u00ec per un momento l'attenzione della critica che negli ultimi quindici anni lo aveva accusato di essersi perso in film di basso profilo. Nel 2014 recita nel thriller The Bag man accanto a John Cusack, il film per\u00f2 si rivela un flop.\nNel 2019 torna a essere diretto da Martin Scorsese nel biografico/drammatico \"The Irishman\", adattamento cinematografico del saggio \"L'irlandese. Ho ucciso Jimmy Hoffa\", scritto da Charles Brandt nel 2004. e interpreta Murray Franklin nel nuovo cinecomic stand-alone \"Joker\" (il suo personaggio in \"Joker\" \u00e8 un tributo a quello da lui stesso interpretato in \"Re per una notte\", con delle citazioni a \"Taxi Driver\").\nDietro la macchina da presa.\nNel 1993 esordisce alla regia, autodirigendosi al fianco di Chazz Palminteri nel film \"Bronx\", a cui seguir\u00e0 nel 2006 \"The Good Shepherd - L'ombra del potere\", in cui si ritaglia stavolta una piccola parte vicino ai protagonisti Angelina Jolie e Matt Damon, e che come annunciato \u00e8 solo il primo film di una trilogia che De Niro intende dedicare interamente alla C.I.A..\nTriBeCa Film Festival.\nNel 2002 Jane Rosenthal, Craig Hatkoff e Robert De Niro, in risposta agli attentati dell'11 settembre 2001 al World Trade Center e la conseguente perdita di vitalit\u00e0 dell'area vicina di Tribeca a Manhattan, quartiere nel quale lo stesso De Niro abita da anni, hanno deciso di dare vita a un festival cinematografico per la citt\u00e0 di New York, il Tribeca Film Festival, che in pochi anni, grazie ai nomi eccellenti nell'organizzazione, si \u00e8 affermato come uno dei pi\u00f9 interessanti eventi cinematografici mondiali.\nVita privata.\nDe Niro ha sei figli nati da tre donne diverse: dall'attrice Diahnne Abbott (con cui \u00e8 stato sposato dal 1976 al 1988) ha adottato una figlia, Drena (1971), nata da una precedente relazione della moglie e ha avuto il figlio biologico Raphael (1976). Nel 1995 ha avuto dalla fidanzata dell'epoca Toukie Smith i gemelli Julian Henry e Aaron Kendrik, tramite madre surrogata. Nel 1997 sposa l'attrice Grace Hightower e poco dopo nasce Elliot (1998). La coppia si separa nel 1999, ma il divorzio non \u00e8 mai ufficializzato e la coppia ha rinnovato i voti nel 2004. Nel 2011 nasce, sempre tramite madre surrogata, Helen Grace. Nel 2018 la coppia ha avviato la separazione.\n\u00c8 nonno di quattro nipoti, tre avuti da Raphael, nati nel 2006, nel 2008 e nel 2012, e uno dalla figlia Drena, nato nel 2002. A marzo del 2016 rivel\u00f2 che il figlio Elliot \u00e8 autistico ed \u00e8 molto interessato al tema. Nell'ottobre 2003 gli venne diagnosticato un cancro alla prostata, per cui fu operato nel dicembre 2003 al Memorial Sloan-Kettering Cancer Center.\nIl 18 ottobre 2006 Robert De Niro venne naturalizzato italiano, pur conservando la cittadinanza statunitense. Oltre che con Scorsese, l'attore \u00e8 legato da profonda e decennale amicizia anche con Joe Pesci e Sean Penn: ha mostrato molta stima verso Al Pacino \u2013 vedendo in lui un eccellente collega oltre che attore\u00a0\u2013 e Leonardo DiCaprio, dichiarando in pi\u00f9 occasioni di vedere in lui il naturale \"erede\" hollywoodiano, anche per le comuni origini italoamericane.\nDoppiatori italiani.\nIn italiano, Robert De Niro \u00e8 stato doppiato da:\nNei prodotti in cui compare nelle vesti di doppiatore, in italiano \u00e8 sostituito da:"}
{"id": "59521", "revid": "1718925", "url": "https://it.wikipedia.org/wiki?curid=59521", "title": "Insertion sort", "text": "L'Insertion sort, in italiano ordinamento a inserimento, \u00e8 un algoritmo relativamente semplice per ordinare un array. Non \u00e8 molto diverso dal modo in cui un essere umano, spesso, ordina un mazzo di carte. Esso \u00e8 un algoritmo \"in place\", cio\u00e8 ordina l'array senza doverne creare una copia, risparmiando memoria. Pur essendo molto meno efficiente di algoritmi pi\u00f9 avanzati, pu\u00f2 avere alcuni vantaggi: ad esempio, \u00e8 semplice da implementare ed \u00e8 efficiente per insiemi di partenza che sono quasi ordinati.\nDescrizione dell'algoritmo.\nL'algoritmo solitamente ordina la sequenza sul posto. Si assume che la sequenza da ordinare sia partizionata in una sottosequenza gi\u00e0 ordinata, all'inizio composta da un solo elemento, e una ancora da ordinare. Alla formula_1-esima iterazione, la sequenza gi\u00e0 ordinata contiene formula_1 elementi. In ogni iterazione, viene rimosso un elemento dalla sottosequenza non ordinata (scelto, in generale, arbitrariamente) e \"inserito\" (da cui il nome dell'algoritmo) nella posizione corretta della sottosequenza ordinata, estendendola cos\u00ec di un elemento.\nPer fare questo, un'implementazione tipica dell'algoritmo utilizza due indici: uno punta all'elemento da ordinare e l'altro all'elemento immediatamente precedente. Se l'elemento puntato dal secondo indice \u00e8 maggiore di quello a cui punta il primo indice, i due elementi vengono scambiati di posto; altrimenti il primo indice avanza. Il procedimento \u00e8 ripetuto finch\u00e9 si trova nel punto in cui il valore del primo indice deve essere inserito.\nIl primo indice punta inizialmente al secondo elemento dell'array, il secondo inizia dal primo. L'algoritmo cos\u00ec tende a spostare man mano gli elementi maggiori verso destra.\nPseudocodice.\nSeguono gli pseudocodici per diversi algoritmi dell'insertion sort. Si assume che la numerazione degli elementi negli array inizi da 0.\nAlgoritmo iterativo.\n function insertionSortIterativo(array A)\n for i \u2190 1 to length[A] \n do value \u2190 A[i]\n j \u2190 i-1\n while j &gt;= 0 and A[j] &gt; value \n do A[j + 1] \u2190 A[j]\n j \u2190 j-1\n A[j+1] \u2190 value;\nAlgoritmo ricorsivo.\nPer ordinare un array di dimensione \"n\", \"A[0..n-1]\", si ordina prima il sotto-array \"A[0..n-2]\" e poi si inserisce l'\"n-1\"-esimo elemento.\nIl sotto-array di un elemento (\"n==1\") \u00e8 gi\u00e0 ordinato.\n function insertionSortRicorsivo(array A, int n)\n if n&gt;1\n insertionSortRicorsivo(A,n-1)\n value \u2190 A[n-1]\n j \u2190 n-2\n while j &gt;= 0 and A[j] &gt; value \n do A[j + 1] \u2190 A[j]\n j \u2190 j-1\n A[j+1] \u2190 value\nAlgoritmo per linguaggi funzionali.\n insert :: Ord a =&gt; a -&gt; [a] -&gt; [a]\n insert item [] = [item]\n insert item (h:t) | item &lt;= h = item:h:t\n | otherwise = h:(insert item t)\n insertsort :: Ord a =&gt; [a] -&gt; [a]\n insertsort [] = []\n insertsort (h:t) = insert h (insertsort t)\nEsempio di funzionamento.\nDi seguito sono mostrati i passi compiuti dall'algoritmo per ordinare la sequenza [3, 7, 4, 9, 5, 2, 6, 1]. In ogni passo, l'elemento sottolineato \u00e8 quello considerato, mentre quello in grassetto \u00e8 l'elemento spostato nel passo precedente.\n3 7 4 9 5 2 6 1\n3 7 4 9 5 2 6 1\n3 7 4 9 5 2 6 1\n3 4 7 9 5 2 6 1\n3 4 7 9 5 2 6 1\n3 4 5 7 9 2 6 1\n2 3 4 5 7 9 6 1\n2 3 4 5 6 7 9 1\n1 2 3 4 5 6 7 9\nAnalisi delle prestazioni.\nIl caso ottimo per l'algoritmo \u00e8 quello in cui la sequenza di partenza sia gi\u00e0 ordinata. In questo caso, l'algoritmo ha tempo di esecuzione lineare, ossia formula_3. Infatti, in questo caso, in ogni iterazione il primo elemento della sottosequenza non ordinata viene confrontato solo con l'ultimo della sottosequenza ordinata.\nIl caso pessimo \u00e8 invece quello in cui la sequenza di partenza sia ordinata al contrario. In questo caso, ogni iterazione dovr\u00e0 scorrere e spostare ogni elemento della sottosequenza ordinata prima di poter inserire il primo elemento della sottosequenza non ordinata. Pertanto, in questo caso l'algoritmo di insertion sort ha complessit\u00e0 temporale quadratica, ossia formula_4. \nAnche il caso medio ha complessit\u00e0 quadratica, il che lo rende impraticabile per ordinare sequenze grandi. \nPur avendo complessit\u00e0 elevata, tuttavia, risulta essere l'algoritmo di ordinamento pi\u00f9 veloce per array piccoli. Un algoritmo simile all'Insertion Sort ma dalla complessit\u00e0 minore \u00e8 lo Shell sort. Anche lo shell sort non \u00e8 in grado di competere con la combinazione dell'insertion sort con un algoritmo di tipo \"divide et impera\", quale il quick sort o il merge sort, ossia all'uso dell'algoritmo \"divide et impera\" per ridurre il problema all'ordinamento di sequenze di dimensione inferiore a una certa soglia, che verranno trattate con l'insertion sort."}
{"id": "59523", "revid": "125750404", "url": "https://it.wikipedia.org/wiki?curid=59523", "title": "Papa Gregorio XII", "text": "Biografia.\nProveniente dalla nobile famiglia veneziana dei Correr, era figlio di Niccol\u00f2 di Pietro e di Polissena Condulmer. Era zio del cardinale Antonio Correr, C.R.S.G.A., e del cardinal Gabriele Condulmer, il futuro papa Eugenio IV.\nLa carriera ecclesiastica.\nIl Correr ottenne il magistero in teologia, e ne divenne professore all'universit\u00e0 di Bologna. Fu canonico del capitolo della cattedrale di Venezia. Nell'ottobre del 1380 fu nominato vescovo di Castello, carica che mantenne per dieci anni, dopodich\u00e9 fu creato patriarca di Costantinopoli. Fu legato pontificio in Istria e Dalmazia per conto di Urbano VI nel 1387. Nel 1399 fu legato pontificio, per conto di Bonifacio IX (Pietro Tomacelli-Cybo), a Napoli, presso il re Ladislao. Nel 1405 fu nominato governatore della Marca Anconitana. Nel concistoro del 12 giugno 1405 fu creato cardinale da Innocenzo VII, e ricevette il titolo di cardinale presbitero di San Marco.\nIl pontificato (1406-1415).\nL'inizio delle trattative.\nGregorio venne eletto il 30 novembre 1406 e fu incoronato il 19 dicembre successivo. Col grande scisma d'Occidente, principiato nel 1378, anche il collegio cardinalizio s'era diviso; alcuni cardinali avevano seguito gli antipapi ad Avignone, e s'eran cos\u00ec formati collegi diversi. Gregorio fu eletto a Roma da un conclave di obbedienza romana. I quindici cardinali giurarono che, se l'antipapa Benedetto XIII avesse rinunciato a tutte le sue pretese al papato, anche Gregorio avrebbe rinunciato. In questo modo sarebbe seguita una nuova elezione, e si sarebbe posta fine allo scisma. Lo stesso collegio cardinalizio chiese al neoeletto di non nominare alcun nuovo cardinale, se non per portare il numero dei porporati di obbedienza romana in numero pari a quello dei cardinali di obbedienza avignonese.\nGregorio e Benedetto aprirono negoziati prudenti, per incontrarsi su suolo neutrale a Savona. Inizialmente erano entrambi esitanti: da un lato i parenti di Gregorio XII e Ladislao di Napoli, timorosi di perder la loro posizione di vantaggio in caso di rinuncia del Correr, spingevano l'anziano pontefice a rifiutare le offerte provenienti dalla parte avignonese. Sta il fatto per\u00f2 che nell'inverno 1407-8 i due rivali si trovarono vicini: Benedetto si trovava a Portovenere (nella Riviera ligure di levante), mentre Gregorio era a Lucca, luoghi che distano l'un dall'altro appena 85 chilometri. Ma il timore di tutt'e due d'esser catturati dalla fazione avversa fece fallire la trattativa quand'era ancora sul nascere.\nIl concilio di Pisa.\nDavanti al tentennamento di entrambi, i cardinali di ambo le fazioni diedero segni d'insofferenza, e Gregorio, timoroso di perdere il sostegno dei suoi, nomin\u00f2 il 9 maggio 1408 quattro nuovi cardinali (tra cui il Condulmer, il futuro Eugenio IV, e Giovanni Dominici), contravvenendo cos\u00ec agl'impegni assunti dal conclave che l'aveva eletto. Gregorio obblig\u00f2 i cardinali di obbedienza romana a non allontanarsi da Lucca. D'altro canto Benedetto XIII, che non era mai stato desideroso di abdicare, decise di rifugiarsi presso re Martino I d'Aragona, il suo principale alleato.\nDisubbidendo agli ordini di Gregorio XII, sette cardinali d'ubbidienza romana lasciarono Lucca in segreto e negoziarono coi cardinali di Benedetto la convocazione di un concilio generale, nel corso del quale i due papi sarebbero stati deposti e ne sarebbe stato eletto un altro. I due gruppi convocarono infatti un concilio a Pisa, invitando a parteciparvi i due rivali. N\u00e9 Gregorio XII n\u00e9 Benedetto XIII si fecero per\u00f2 vedere. Gregorio rest\u00f2 presso il suo leale e potente protettore, il principe Carlo I Malatesta, che si rec\u00f2 a Pisa di persona, durante lo svolgimento del concilio, allo scopo di appoggiare Gregorio presso i due gruppi di cardinali. Nel corso della quindicesima sessione, il 5 giugno 1409, il concilio di Pisa depose i due pontefici come scismatici, eretici, spergiuri e scandalosi. Dal conclave che ne segu\u00ec fu eletto papa il cardinale greco Pietro Filargo, che prese il nome di Alessandro V.\nGregorio XII, che nel frattempo aveva nominato (nel concistoro del 19 settembre 1408) altri dieci cardinali, tra cui anche il nipote Angelo Barbarigo, aveva convocato un concilio a Cividale del Friuli, nel patriarcato di Aquileia. Sebbene pochi vescovi vi partecipassero, i padri conciliari dichiararono Benedetto XIII e Alessandro V usurpatori del seggio apostolico, ribadendo la linea della successione romana. Ma a Gregorio fu fatto capire che la sua presenza nella repubblica veneziana non era gradita. La Serenissima aveva compreso infatti che sostenere un papa screditato, qual era Gregorio, avrebbe potuto comportare una serie di rischi politico-diplomatici che essa non poteva sostenere. Immediatamente dopo la conclusione dell'ultima sessione del concilio di Cividale (5 settembre 1409), Gregorio, timoroso di essere imprigionato, fugg\u00ec dal Friuli. N\u00e9 il concilio di Pisa n\u00e9 quello di Cividale furono riconosciuti dalle obbedienze rivali.\nLa ricomposizione dello scisma d'Occidente.\nRiuscito a salvarsi rocambolescamente, Gregorio trov\u00f2 rifugio presso Ladislao di Napoli, e tentava di opporsi all'avanzata dell'antipapa Giovanni XXIII, nel frattempo succeduto ad Alessandro V, che era deceduto nel 1410. Giovanni XXIII intendeva prendere Roma, per mostrarsi alla cristianit\u00e0 come il pontefice legittimo. A questo scopo si alle\u00f2 col rivale dinastico di Ladislao, Luigi II d'Angi\u00f2. Giovanni strinse un accordo anche con lo stesso Ladislao, che volt\u00f2 cos\u00ec le spalle a papa Gregorio. Al pontefice non rimase che fuggire presso Carlo I Malatesta: sbarc\u00f2 a Cesenatico il 22 dicembre 1411, e fino al 1415 visse da esule nella Romagna governata dal Malatesta, prevalentemente a Rimini.\nLo scisma nella Chiesa si pot\u00e9 infine risolvere grazie al decisivo intervento dell'imperatore Sigismondo. Nel novembre 1414 Giovanni XXIII convoc\u00f2 un concilio. L'antipapa aveva scelto come sede conciliare Roma; l'imperatore impose invece che il concilio si svolgesse in territorio germanico, a Costanza. Da Rimini, Gregorio XII segu\u00ec i lavori, che si protrassero per mesi senza che si trovasse una soluzione, finch\u00e9 il 29 maggio 1415 Giovanni XXIII fu deposto.\nLa situazione s'era ribaltata a favore di Gregorio. Egli poteva quindi ricomporre lo scisma abdicando. Per\u00f2 doveva prima esser riconosciuto come l'unico pontefice legittimo. Prima di questi passi, Gregorio si risolse a riconoscere il concilio, che, essendo stato convocato da un antipapa, mancava fin allora di legittimit\u00e0. Senza muoversi da Rimini, egli nomin\u00f2 Carlo Malatesta e il cardinal Giovanni Dominici di Ragusa come suoi delegati presso le assise conciliari. Essi si recarono a Costanza e, di fronte all'assemblea del concilio, il cardinal Dominici lesse la bolla di convocazione emanata da Gregorio e convalid\u00f2, in nome del papa, gli atti precedenti dello stesso concilio. Quindi il Malatesta, sempre in nome di Gregorio XII, pronunci\u00f2 il 4 luglio 1415 la rinuncia all'ufficio di romano pontefice da parte di Gregorio, che i padri conciliari dichiararono di ratificare. In base a precedenti accordi, il concilio riconobbe anche tutti i cardinali che papa Gregorio aveva creato, dando cos\u00ec soddisfazione alla famiglia Correr, e nominando il papa dimissionario vescovo di Frascati e legato pontificio ad Ancona. Restava il papa avignonese, Benedetto XIII, irremovibile nelle sue posizioni, ma oramai abbandonato da tutti. Egli fu deposto dal Concilio di Costanza nel luglio 1417.\nConcistori per la creazione di nuovi cardinali.\nPapa Gregorio XII nel corso del suo pontificato cre\u00f2 14 cardinali, in due concistori.\nGli ultimi anni di vita (1415-1417).\nRitornato a essere Angelo Correr, l'anziano prelato trascorse il resto della sua vita in una tranquilla oscurit\u00e0 ad Ancona, dopo essere stato reintegrato pienamente nel collegio cardinalizio, in riconoscimento del suo comportamento dignitoso durante il concilio di Costanza.\nPapa Gregorio XII \u00e8 sepolto nella cattedrale di Recanati. Dopo di lui, tutti i papi sono stati sepolti a Roma.\nSuccessione apostolica.\nLa successione apostolica \u00e8:"}
{"id": "59524", "revid": "2225", "url": "https://it.wikipedia.org/wiki?curid=59524", "title": "Bianco rosso e Verdone", "text": ""}
{"id": "59525", "revid": "438678", "url": "https://it.wikipedia.org/wiki?curid=59525", "title": "Ricerca sequenziale", "text": "In informatica la ricerca sequenziale (o ricerca lineare) \u00e8 un algoritmo utilizzabile per trovare un elemento in un insieme non ordinato.\nL'algoritmo controlla in sequenza gli elementi dell'insieme, arrestandosi quando ne trova uno che soddisfa il criterio di ricerca; non potendosi avvalere di alcun ordinamento tra gli elementi, l'algoritmo pu\u00f2 concludere con certezza che l'insieme non contiene alcun elemento corrispondente solo dopo averli verificati tutti, richiedendo pertanto un numero di controlli, nel caso peggiore, pari alla cardinalit\u00e0 dell'intero insieme.\nImplementazioni.\nLinguaggio C.\nEcco un'implementazione in C di detto algoritmo. Il parametro \"insieme\" \u00e8 un array in cui cercare, \"x\" \u00e8 l'elemento da cercare e infine \"n\" \u00e8 il numero di elementi contenuti nell'array.\n int ricercaSequenziale(int insieme[], int x, int n) {\n int i;\n for (i = 0; i &lt; n; ++i) {\n // Interrompe la ricerca con successo alla prima corrispondenza trovata\n if (insieme[i] == x) return i;\n // L'intera sequenza \u00e8 stata esaurita senza trovare corrispondenze\n return -1;\nJava.\nEcco l'algoritmo della ricerca sequenziale per elementi interi implementato in linguaggio Java:\n/* \n * Ricerca sequenziale, scandisce tutto l'array di interi per trovare la \"chiave\"(key) cercata\n * @param array l'array di elementi interi\n * @param key l'elemento intero da cercare\n * @return la posizione dell'elemento cercato\n public int ricercaSequenziale(int [] array , int key) {\n for (int i=0; i&lt;array.length; i++)\n if (array[i]==key);\n return i;\n return -1; //restituisce -1 se non trova l'elemento da cercare\nPython.\nEcco una variante in linguaggio Python. Funziona con qualunque tipo di iterabile, incluse liste e stringhe.\ndef RicercaSequenziale(lista,chiave):\n for i in range(len(lista)):\n if lista[i] == chiave:\n return i\n return False\nVariante con sentinella.\nL'algoritmo classico richiede che, dopo ciascun elemento non corrispondente, si verifichi se ci si trova al termine della sequenza per decidere se terminare (con esito negativo) o proseguire con l'elemento successivo. Tale verifica pu\u00f2 essere evitata se l'algoritmo ha la possibilit\u00e0 di modificare l'insieme su cui avviene la ricerca: aggiungendo un ulteriore elemento, pari a quello cercato, al termine della sequenza, l'algoritmo ha la certezza di trovare almeno una corrispondenza. La ricerca avr\u00e0, nel suo complesso, esito positivo se la corrispondenza \u00e8 stata trovata in una posizione precedente all'ultima.\nQuesta variante, pur introducendo una semplificazione del passo iterativo, non altera l'ordine di complessit\u00e0 dell'algoritmo nel suo complesso, che rimane lineare.\nImplementazione in linguaggio C.\nEccone un'implementazione in linguaggio C:\n // Si assume che \"lista\" abbia capacit\u00e0 di almeno n+1 elementi, ovvero\n // che lista[n] sia una valida locazione di memoria.\n int ricercaSequenzialeConSentinella(int lista[], int x, int n) {\n // Aggiunta della sentinella\n lista[n]=x;\n // Scansione sino alla prima corrispondenza\n int i = 0;\n while (lista[i] != x) i++;\n // Identificazione dell'esito\n return (i &lt; n) ? i : -1;"}
{"id": "59528", "revid": "125865323", "url": "https://it.wikipedia.org/wiki?curid=59528", "title": "Antipapa Alessandro V", "text": "Se Alessandro V e Giovanni XXIII siano da considerare papi legittimi o antipapi rimane ancora materia di dibattito tra i canonisti. Fino al 1947 Alessandro V era compreso nella lista dei papi: infatti, il papa successivo che prese il nome di Alessandro venne numerato come VI, Alessandro VI (1492-1503), segno che Filargo era riconosciuto come papa legittimo. Invece l'ordinale dell'altro papa dell'obbedienza pisana, Giovanni XXIII, fu poi ripreso da Angelo Roncalli: segno di una mutata sensibilit\u00e0, maturata soprattutto dopo la proclamazione del dogma dell'infallibilit\u00e0 papale.\nAlessandro V, con Giovanni XXIII Cossa, per cinque secoli fu riconosciuto come papa a tutti gli effetti; infatti, nella basilica di San Paolo Fuori le Mura vi sono i ritratti di ambedue, tra Gregorio XII (1406-1415), il cui pontificato veniva fatto terminare con la deposizione del 1409, e Martino V (1417-1431).\nBiografia.\nSi ritiene comunemente che sia nato a Neapoli di Creta da genitori ignoti, anche se secondo alcune fonti sarebbe nato a Candia Lomellina: il suo stemma e un'antica epigrafe dipinta nell'atrio della sacrestia della Basilica di San Giulio di Orta lo collegano alla famiglia dei Conti signori di Crusinallo, inoltre queste sue origini sarebbero confermate dagli storici Goffredo Casalis e Francesco Bianchini.\nAncora giovane, entr\u00f2 nell'Ordine francescano. Le sue doti intellettuali erano tali che venne mandato a studiare nelle universit\u00e0 di Oxford e di Parigi.\nMentre si trovava a Parigi si verific\u00f2 lo Scisma d'Occidente (1378 - 1417). Filargo era un sostenitore di papa Urbano VI; si stabil\u00ec in Lombardia, dove, grazie al favore di Giangaleazzo Visconti, il Duca di Milano, divenne vescovo: prima di Piacenza (1386), quindi di Brescia (1387), in seguito di Vicenza (23 gennaio 1388), poi ancora di Novara (1389), e infine arcivescovo di Milano (1402); e, sempre tramite il favore di Gian Galeazzo, divenne professore di Teologia presso l'universit\u00e0 di Pavia dal 1380 al 1391.\nDopo la nomina a cardinale da parte di papa Innocenzo VII, nel 1405, dedic\u00f2 tutte le sue energie alla riunificazione della Chiesa, nonostante i due Papi rivali. Fu uno dei promotori del Concilio di Pisa e la sua politica incorse nella riprovazione di Gregorio XII, che tolse a Filargo sia la dignit\u00e0 di arcivescovo che quella di cardinale.\nAl Concilio di Pisa (dal 25 marzo 1409) i cardinali riuniti lo scelsero come nuovo papa il 26 giugno 1409, considerando decaduti i due rivali Gregorio XII e Benedetto XIII. Scelse il nome di Alessandro V. Venne incoronato il 7 luglio 1409, diventando in realt\u00e0 un terzo pontefice rivale.\nDurante i dieci mesi del suo regno, il suo scopo fu di ampliare il suo riconoscimento con l'aiuto della Francia, in particolare del duca Luigi II d'Angi\u00f2, al quale confer\u00ec l'investitura del Regno di Sicilia, che aveva tolto a Ladislao di Napoli. Alessandro proclam\u00f2 e promise, pi\u00f9 che effettuare, un certo numero di riforme, tra cui l'abbandono dei diritti di \"indulgenza\" e il ristabilimento del sistema di elezione canonica nelle cattedrali e nei monasteri principali. Egli concesse inoltre i favori papali con munificenza, cosa di cui beneficiarono in modo particolare gli ordini mendicanti.\nLa morte lo colse all'improvviso, mentre era con il cardinale Baldassare Cossa a Bologna, nella notte tra il 3 e il 4 maggio 1410. I suoi resti vennero posti nella Basilica di San Francesco. Il Cossa, che gli successe come Giovanni XXIII, fu inzialmente accusato di averlo fatto avvelenare, ma ci\u00f2 appare, dalle fonti, privo di fondamento.\nNel 1893 papa Leone XIII elarg\u00ec un rilevante contributo per il restauro della tomba di Alessandro, dato che lo considerava un suo predecessore."}
{"id": "59529", "revid": "9", "url": "https://it.wikipedia.org/wiki?curid=59529", "title": "Papa Alessandro V", "text": ""}
{"id": "59530", "revid": "110157", "url": "https://it.wikipedia.org/wiki?curid=59530", "title": "PicoSQL", "text": "PicoSQL \u00e8 un database relazionale client/server che supporta il linguaggio SQL. Le sue caratteristiche principali rispetto ai prodotti concorrenti sono la compattezza, il basso utilizzo di memoria e risorse e la semplicit\u00e0 di installazione e configurazione. Nonostante questo PicoSQL supporta il linguaggio SQL con tutte le sue caratteristiche, gestisce alti livelli di concorrenza e le transazioni.\nLo ha sviluppato completamente la Picosoft di Pisa e deriva da un driver ODBC(tm) della stessa societ\u00e0 che permette di interrogare i file a indice prodotti da applicazioni scritte in COBOL utilizzando strumenti di query e reportistica creati per accedere a database relazionali, come MS-Access (tm), Excel(tm), Crystal report(tm) ecc.\nTrasformare questo driver in un DB \u00e8 stato relativamente semplice, per cui l'azienda ha deciso di renderlo disponibile come Open Source. L'idea \u00e8 che, se il prodotto incontra il favore della comunit\u00e0, possano nascere opportunit\u00e0 di lavoro in termini di supporto del prodotto e personalizzazioni per coloro che intendono usarlo in ambienti di produzione. Data la sua 'leggerezza' e modularit\u00e0, PicoSQL pu\u00f2 essere facilmente adattato per praticamente qualsiasi sistema, dal pocket-pc al mainframe."}
{"id": "59531", "revid": "110157", "url": "https://it.wikipedia.org/wiki?curid=59531", "title": "Tuxtla Guti\u00e9rrez", "text": "Tuxtla Guti\u00e9rrez \u00e8 la capitale del Chiapas, lo Stato pi\u00f9 meridionale del Messico.\nOrigini del nome.\nIl nome della citt\u00e0 \u00e8 composto. Tuxla deriva da \"tuchtlan\", che in lingua nahuatl significa \"dove abbondano i conigli\"; Guti\u00e9rrez invece \u00e8 stato aggiunto in onore di Joaqu\u00edn Miguel Guti\u00e9rrez, che all'inizio dell'Ottocento riusc\u00ec a impedire che la citt\u00e0 venisse annessa al Guatemala.\nSport.\nAutomobilismo.\nTuxtla Guti\u00e9rrez divenne celeberrima in tutto il mondo, negli anni cinquanta, per essere la localit\u00e0 di arrivo o di partenza della Carrera Panamericana.\nCalcio.\nLa citt\u00e0 in passato era rappresentata dal Chiapas F\u00fatbol Club."}
{"id": "59532", "revid": "2205066", "url": "https://it.wikipedia.org/wiki?curid=59532", "title": "San Crist\u00f3bal de Las Casas", "text": "San Crist\u00f3bal de Las Casas \u00e8 una citt\u00e0 dello Stato del Chiapas in Messico, situata tra le montagne della Sierra Madre. Nel 2010 la stima della popolazione era di 158 027 abitanti.\nStoria.\nFondata nel 1528, fu una delle prime citt\u00e0 nel nordamerica coloniale spagnolo. Inizialmente si chiam\u00f2 Villareal, poi quando da paese era ormai diventata una vera e propria citt\u00e0, divenne Ciudad Real (citt\u00e0 reale). Prese poi il nome di \"San Crist\u00f3bal\" (San Cristoforo); il \"de Las Casas\" \u00e8 stato aggiunto in onore di Bartolom\u00e9 de Las Casas, primo vescovo di Ciudad Real, che combatt\u00e9 per i diritti degli Indios. La citt\u00e0 \u00e8 nota per la sua bella architettura in stile coloniale.\nFu capitale del Chiapas in epoca coloniale. All'inizio della dittatura di Porfirio D\u00edaz (epoca conosciuta come il porfiriato), il potere pass\u00f2 a Tuxla Guti\u00e9rrez, attuale capitale, dopo una lotta tra le due citt\u00e0. Una lotta simile si ripet\u00e9 all'inizio della rivoluzione, essendosi San Crist\u00f2bal allineata con Porfirio D\u00edaz.\nAttualmente si pu\u00f2 considerare la capitale culturale del Chiapas. Vi convivono vari gruppi etnici. \u00c8 una citt\u00e0 molto turistica; dal 2003 \u00e8 stata inserita dalla segreteria del turismo nella lista delle Citt\u00e0 Magiche.\nLuoghi importanti.\nNel Barrio El Cerrillo si trova il museo Na Bolom gestito dall'omonima organizzazione non lucrativa. Nella struttura \u00e8 vissuto, tra il 1950 e il 1963, l'archeologo ed esploratore danese Frans Blom. Nel museo \u00e8 possibile ammirare reperti Maya e gli oggetti della vita quotidiana di Blom e della moglie Gertrude Duby Blom."}
{"id": "59534", "revid": "287204", "url": "https://it.wikipedia.org/wiki?curid=59534", "title": "Juan Ramon Jimenez", "text": ""}
{"id": "59535", "revid": "124440007", "url": "https://it.wikipedia.org/wiki?curid=59535", "title": "Tapachula", "text": "Tapachula \u00e8 una citt\u00e0 messicana del Chiapas, capoluogo del comune di Tapachula. Si trova nell'estremo sud dello stato, vicino al confine con il Guatemala. \u00c8 ai piedi di un vulcano noto come \"El Tacan\u00e1\". Conta 191.600 abitanti secondo le stime del censimento del 2003.\nIl nome della citt\u00e0 deriva da \"Tapacholatl\", che in lingua nahuatl significa \"terra sommersa\".\nIl sostentamento di Tapachula proviene principalmente dall'agricoltura, in particolare dalle piantagioni di caff\u00e8.\nUn grave problema di sicurezza di Tapachula sono i cosiddetti \"Salvatruchas\", bande dell'America Centrale (principalmente Honduras), che commettono gravi crimini fra i quali frequenti omicidi. L'AIDS \u00e8 molto diffuso. Il traffico di droga \u00e8 incontrollabile. Sono stati fatti molti paragoni tra Tijuana e Tapachula, tanto che quest'ultima \u00e8 soprannominata la Tijuana del sud. La citt\u00e0 \u00e8 abitata da molti immigrati clandestini, alcuni dei quali sono di passaggio, diretti negli USA. Si calcola ad esempio che negli anni ottanta siano arrivati dal Chiapas circa 100.000 immigrati.\nGiornali importanti sono \"El Orbe\" e \"El Diario del Sur\"."}
{"id": "59536", "revid": "254401", "url": "https://it.wikipedia.org/wiki?curid=59536", "title": "Biscione (Genova)", "text": "Forte Quezzi, chiamato ufficiosamente fin dagli anni '70 come Biscione dal nome gergale dato per la forma sinuosa dei suoi edifici, \u00e8 il nome di complesso di edilizia popolare sorto alla fine degli anni sessanta sulle alture fra Marassi e Quezzi, a Genova. Il nome ufficiale, forte Quezzi, deriva invece dalla presenza dell'omonimo forte ottocentesco posto sulla cima della collina su cui sorge il complesso.\n\u00c8 costituito da un insieme di cinque caseggiati, lunghi ciascuno oltre 300 metri, e disposti seguendo le curve di livello della collina sulla quale sono stati edificati. All'interno della costruzione spicca la chiesa parrocchiale Mater Ecclesiae costruita alla fine degli anni ottanta, con una curiosa forma di prua di nave.\nAmministrativamente fa parte del \"Municipio III - Bassa Val Bisagno\" (San Fruttuoso, Marassi, Quezzi e Biscione) ed ha, come singola \"unit\u00e0 urbanistica\", una popolazione di 9283 abitanti (al 31 dicembre 2010).\nIl nome \"Biscione\", riferito per estensione al quartiere in cui sorge il complesso, dalla sua particolare struttura degli edifici, soprattutto il maggiore, che ricorda appunto le fattezze di un lungo e sinuoso serpente.\nLe strade lungo le quali si sviluppa il quartiere sono dedicate a quattro studiosi ed esploratori italiani: via Lamberto Loria, via Leonardo Fea (due edifici), via Elio Modigliani, via Carlo Emery.\nArchitettura.\nIl \"Quartiere INA-Casa di Forte Quezzi\" fu realizzato nell'ambito del piano INA-Casa per le case popolari edificate con finanziamento pubblico.\nLa progettazione urbanistica del complesso fu affidata ad un ampio gruppo di architetti e risale al 1956/57. L'edificazione dell'ultimo edificio fu completata nel 1968.\nI coordinatori del gruppo furono Luigi Carlo Daneri e Eugenio Fuselli. La progettazione architettonica\nfu suddivisa nelle singole unit\u00e0 del quartiere come segue:\nLe diverse costruzioni che compongono l'insieme edilizio si distinguono per la presenza di due \"passeggiate\", una al livello di un primo piano e l'altra al livello del quarto. Nelle intenzioni dei progettisti erano finalizzate al passeggio e al gioco dei bambini. L'orientazione generale delle facciate \u00e8 rivolta a meridione, con massimo sfruttamento del soleggiamento. Complessivamente il complesso dei cinque edifici prevedeva la presenza di 865 appartamenti, che si stimava dovessero permettere una capienza complessiva di 4500 abitanti.\nGli edifici seguono le curve di livello e si snodano per molti metri; l'edificio pi\u00f9 lungo ha uno sviluppo di circa 540 metri per 33 di altezza. La fonte di ispirazione per questo tipo di edilizia, che segue l'andamento curvo del territorio, si pu\u00f2 individuare nel \"piano Obus\" di Algeri ipotizzato negli anni trenta da Le Corbusier.\nIl progetto attir\u00f2 l'attenzione del mondo dell'Architettura del tempo, tra pareri positivi (che evidenziavano la forte carica innovativa del progetto) e negativi (principalmente per la scelta della zona, impervia e difficilmente raggiungibile, e per la densit\u00e0 abitativa, che era ritenuta troppo elevata per garantire una buona qualit\u00e0 della vita).\nIl quartiere doveva essere immerso in un parco urbano, dovevano essere presenti molti servizi ed era prevista l'apertura di negozi lungo tutto l'edificio principale.. Negli anni immediatamente successivi all'ultimazione degli edifici furono costruite una serie di abitazioni private, sfruttando le opere di urbanizzazione del quartiere, che snaturarono il progetto urbanistico. In anni pi\u00f9 recenti il quartiere \u00e8 stato comunque dotato di alcuni servizi, quali la scuola elementare e materna e una chiesa cattolica.\nOrigine e sviluppo.\nEdificate in pieno \"boom economico\" come case popolari, per far fronte alla richiesta di abitazioni dovuta alla forte immigrazione dal meridione d'Italia, le abitazioni del complesso edilizio furono assegnate poi anche a molte famiglie genovesi \"espropriate\" dal centro storico che proprio allora iniziava ad essere interessato da profondi lavori di ristrutturazione per l'adattamento a sede della \"city\" degli affari e a moderno quartiere per gli uffici pubblici e amministrativi locali.\nL'evoluzione del quartiere non ha avuto, nel corso degli anni, vita facile. Specie nella fase iniziale - con carenza di strutture e servizi pubblici - venne identificato spesso come una sorta di ghetto, che diede la nascita ai quartieri \"dormitorio\" come Begato, CEP o le \"Lavatrici\", tutte strutture criticate in passato per il loro impatto paesaggistico e per l'isolamento dal resto del tessuto cittadino.\nProblemi di struttura.\nL'alluvione dell'ottobre 1970 ebbe come conseguenza il crollo di un'ala dell'edificio di via Fea. Nessuno rimase sotto le macerie. Al posto degli appartamenti \u00e8 stato in seguito costruito un locale adibito a centro sociale e una scuola materna."}
{"id": "59537", "revid": "1872303", "url": "https://it.wikipedia.org/wiki?curid=59537", "title": "C\u00f3rdoba (Argentina)", "text": "C\u00f3rdoba \u00e8 una citt\u00e0 situata nell'Argentina centrale, ai piedi della catena montuosa delle Sierras Chicas, sulle rive del fiume Primero, circa 700\u00a0km a nord-ovest di Buenos Aires. \u00c8 la capitale dell'omonima provincia. Contava oltre 1.300.000 abitanti nel 2010 , ed \u00e8 la seconda citt\u00e0 dell'Argentina per popolazione. \u00c8 un importante centro industriale, ma mantiene molti dei suoi edifici storici risalenti all'epoca coloniale.\nQuartieri.\nCitt\u00e0 artisticamente all'avanguardia, ha dato i natali a moltissimi pittori tra i quali Ra\u00fal Heredia e Susana Araoz che ha restaurato nel 2006 il Presepe della Chiesa dei Cappuccini.\nStoria.\nC\u00f3rdoba fu fondata nel 1573 da Jer\u00f3nimo Luis de Cabrera con il nome di C\u00f3rdoba de la Nueva Andaluc\u00eda, dalla citt\u00e0 e dalla comunit\u00e0 omonime in Spagna. Fu una delle prime capitali coloniali della regione che ora costituisce l'Argentina (pi\u00f9 vecchie sono Buenos Aires, fondata nel 1536 e Santiago del Estero, fondata nel 1553). L'Universit\u00e0 nazionale di C\u00f3rdoba fu fondata nel 1613 dall'Ordine dei gesuiti.\nAlla fine della seconda guerra mondiale, C\u00f3rdoba divenne un centro importante per l'industria aeronautica argentina, sede della fabbrica di velivoli militari dell'Argentina, la F\u00e1brica Militar de Aviones, oggi FAdeA.\nIl governo argentino offr\u00ec ai tecnici tedeschi della Focke-Wulf incarichi nel proprio istituto di tecnica aeronautica, l\"'Instituto Aerot\u00e9cnico in C\u00f3rdoba\". Molti vi si trasferirono nel 1947.\nL\"'Instituto Aerot\u00e9cnico\" divenne successivamente la F\u00e1brica Militar de Aviones (FMA). Diede impiego agli uomini della Focke-Wulf finch\u00e9 il presidente Juan Domingo Per\u00f3n non fu deposto da un colpo di Stato nel 1955. La \"F\u00e1brica\" \u00e8 stata acquisita dalla Lockheed Martin negli anni novanta.\nC\u00f3rdoba ha numerosi monumenti storici conservati dai tempi del colonialismo spagnolo, specialmente edifici appartenenti alla Chiesa cattolica. Il sito pi\u00f9 caratteristico \u00e8 probabilmente il Blocco Gesuita (la \"Manzana Jesu\u00edtica\"), dichiarato nel 2000 Patrimonio dell'Umanit\u00e0 dall'UNESCO. \u00c8 un blocco di edifici che risalgono dal XVII secolo, fra cui la Scuola Montserrat, l'Universit\u00e0 (oggi museo storico dell'Universit\u00e0 di C\u00f3rdoba) e la chiesa della Compagnia di Ges\u00f9.\nEconomia.\nDal termine della seconda guerra mondiale, C\u00f3rdoba ha sviluppato una solida e versatile base industriale. I settori principali sono la costruzione di automobili (Renault, Volkswagen, Fiat), di trattori CNH (ex-gruppo FIAT), di ferrovie (Materfer) e di aerei (vedi sopra). Inoltre vi sono impianti tessili, di industria pesante e chimica.\nC\u00f3rdoba \u00e8 considerato il centro tecnologico dell'Argentina. Il centro spaziale argentino (\"Centro Espacial Te\u00f3filo Tabanera\"), nel quale vengono costruiti e lanciati satelliti, ha sede nel sobborgo di \"Falda del Carmen\". Inoltre molte multinazionali di software ed elettronica dispongono di una sede in questa citt\u00e0.\nPopolazione.\nLa maggior parte della popolazione di C\u00f3rdoba \u00e8 di origine europea, soprattutto italiana e spagnola, altre discendenze importanti sono quella germanica, francese, armena, britannica e scandinava (soprattutto dalla Svezia).\nInfrastrutture e trasporti.\nLa citt\u00e0 \u00e8 servita dall'Aeroporto di Cordoba.\nSport.\nCome in tutta l'Argentina lo sport pi\u00f9 popolare e seguito in citt\u00e0 \u00e8 il calcio. Le principali squadre sono il Belgrano, che milita nella Primera Division e disputa i suoi incontri interni nello stadio Gigante de Alberdi, il Club Atl\u00e9tico Talleres, acerrimo rivale del Belgrano, l'Instituto de C\u00f3rdoba e il Racing de C\u00f3rdoba.\nA C\u00f3rdoba si disputa a partire dal 2019 il C\u00f3rdoba Open, un torneo professionistico di tennis.\nAmministrazione.\nGemellaggi.\nC\u00f3rdoba \u00e8 gemellata con:"}
{"id": "59544", "revid": "123443362", "url": "https://it.wikipedia.org/wiki?curid=59544", "title": "L'anatomia della malinconia", "text": "L'Anatomia della malinconia (titolo originale completo: The Anatomy of Melancholy, What it is: With all the Kinds, Causes, Symptomes, Prognostickes, and Several Cures of it. In Three Maine Partitions with their several Sections, Members, and Subsections. Philosophically, Medicinally, Historically, Opened and Cut up) \u00e8 un'opera di Robert Burton pubblicata nel 1621 con lo pseudonimo di \"Democritus junior\". L'opera fu ripubblicata altre cinque volte nell'arco dei diciassette anni successivi - nel 1624, 1628, 1632, 1638 e 1651 - con massicce modifiche e ampliamenti.\nArgomento.\nNel linguaggio comune la malinconia (o melanconia) era sinonimo di tristezza, alterazione del senso dell'umore. Burton considera invece la malinconia una patologia, una malattia della mente, e ne descrive le cause e i sintomi, la prognosi e le possibili terapie proposte nel corso dei secoli. Sebbene da questa descrizione il testo di Burton possa apparire come un testo rinascimentale di medicina, in realt\u00e0 \u00e8 un'opera letteraria di pertinenza filosofica, pi\u00f9 che scientifica. La malinconia, per Burton, \u00e8 infatti una manifestazione alla quale \u00e8 possibile ricondurre qualsiasi altro sentimento, qualsiasi pensiero umano.\nL'opera costituisce una sintesi personale del precedente pensiero di molti autori sul tema: alle teorie mediche di Ippocrate e Galeno si aggiungono le riflessioni filosofiche di Aristotele e Marsilio Ficino, il modo in cui la Chiesa medievale aveva considerato l'accidia e lo studio sul carattere umano fatto da Shakespeare.\nStruttura.\nL'opera \u00e8 suddivisa in un prologo e tre parti:\nStile.\nL'esposizione di Burton non \u00e8 lineare: sono molto frequenti le digressioni, con osservazioni curiose, aneddoti, citazioni, espresse in uno stile talora umoristico. L'opera pu\u00f2 essere considerata una \"satura lanx\" varroniana o menippea. Burton, che in vita cur\u00f2 ben sei edizioni della sua opera, afferm\u00f2 di scrivere sulla malinconia per essere occupato ed evitare egli stesso di cadere nella malinconia.\nFortuna.\nIl testo ebbe molto successo e ha ispirato numerose opere letterarie. Esso rest\u00f2, fino all'apparizione di \"Lutto e melanconia\" di Freud, il pi\u00f9 citato sul tema.\nAmmiratori dell'opera di Burton si sono professati John Ford, Samuel Johnson, Laurence Sterne, Charles Lamb, John Keats, Philip Pullman, Jorge Luis Borges, e Jacques Barzun. L\"Anatomia\" \u00e8 giudicata tuttora, da molti critici letterari moderni, un duraturo, sebbene eccentrico, classico della letteratura."}
{"id": "59554", "revid": "93556", "url": "https://it.wikipedia.org/wiki?curid=59554", "title": "Locarno Film Festival", "text": "Il Locarno Film Festival \u00e8 un festival cinematografico tenuto a Locarno e costituisce la pi\u00f9 importante manifestazione cinematografica elvetica. \u00c8 riconosciuto come festival competitivo dalla Federazione internazionale delle associazioni dei produttori di film (FIAPF), insieme ai Festival di Cannes, Berlino o Venezia. Assegna annualmente il Pardo d'oro.\nUna sua particolarit\u00e0 \u00e8 l'uso della Piazza Grande di Locarno come sala di proiezione, una delle pi\u00f9 grandi del mondo con uno degli schermi cinematografici pi\u00f9 grandi d'Europa (26 metri di lunghezza e 14 di altezza), che consente la visione ad una platea di 8.000 spettatori. \nStoria del Festival.\nNascita.\nLa prima edizione del Locarno Film Festival venne inaugurata il 23 agosto 1946 con la proiezione del film \"'O sole mio\" di Giacomo Gentilomo nel parco inclinato del Grand Hotel. Il festival fu organizzato in meno di tre mesi, a seguito di un referendum locale a Lugano il 2 giugno 1946, il quale aveva sancito il diniego popolare alla costruzione di un anfiteatro che potesse ospitare le proiezioni della rassegna internazionale del film, che si era svolta nel biennio 1944-1945 su iniziativa di Raimondo Rezzonico, il quale divenne il presidente del festival stesso dal 1981 al 1999.\nI film in programma erano quindici. Quattro erano gli italiani, tra cui \"Roma citt\u00e0 aperta\" di Roberto Rossellini, premiato nella terza edizione del festival per \"Germania anno zero\", terzo e ultimo atto della sua \"trilogia della guerra\". La presenza numericamente pi\u00f9 importante \u00e8 quella statunitense con sei pellicole, di cui tre girate durante la guerra: \"Bernadette\" di Henry King (1943), \"La fiamma del peccato\" di Billy Wilder (1944) e \"Dieci piccoli indiani\" di Ren\u00e9 Clair (1945), il quale venne premiato. Clair vinse anche l'anno seguente con \"Il silenzio \u00e8 d'oro\".\nConsiderato uno dei pi\u00f9 antichi festival del cinema insieme a Venezia e Cannes, Locarno ha presentato numerosi film e cortometraggi di registi internazionali come Claude Chabrol, Stanley Kubrick, Paul Verhoeven, Milos Forman, Marco Bellocchio, Glauber Rocha, Ra\u00fal Ruiz, Alain Tanner, Mike Leigh, B\u00e9la Tarr, Chen Kaige, Edward Yang, Alexandr Sokurov, Atom Egoyan, Jim Jarmusch, Spike Lee, Gregg Araki, Catherine Breillat, Abbas Kiarostami, Gus Van Sant, Pedro Costa, Fatih Akin, Claire Denis e Kim Ki-Duk.\nLa 73\u00aa edizione, prevista dal 5 al 15 agosto 2020, \u00e8 stata annullata a causa della pandemia di COVID-19; al suo posto si \u00e8 tenuta l'edizione speciale chiamata \"Locarno 2020 \u2013 For the Future of Films\", pensata per un anno zero e per accogliere film e spettatori nella grande piazza del web e nelle preziose sale cinematografiche locali. La 74\u00aa edizione del Locarno Film Festival si terr\u00e0 dal 4 al 14 agosto 2021.\nSezioni del Festival.\nIl Locarno Film Festival presenta 12 sezioni, 3 concorsi e 25 premi.\nManifesti.\nI manifesti ufficiali del festival:\nGalleria d'immagini.\nQualche foto durante il Locarno Festival."}
{"id": "59557", "revid": "287204", "url": "https://it.wikipedia.org/wiki?curid=59557", "title": "Cordoba (Argentina)", "text": ""}
{"id": "59558", "revid": "174925", "url": "https://it.wikipedia.org/wiki?curid=59558", "title": "Promontorio (disambigua)", "text": ""}
{"id": "59559", "revid": "6923", "url": "https://it.wikipedia.org/wiki?curid=59559", "title": "Connie Willis", "text": "Ha vinto dieci Premi Hugo e sette Nebula.\nBiografia.\nNata Constance Elaine Trimmer, laureata in Lettere alla University of Northern Colorado, esordisce come scrittrice con il racconto \"The Secret of Santa Titicaca\", sulla rivista specializzata \"World of Fantasy\".\nSposata dal 1967 con il fisico Courtney Willis, ha pubblicato una cinquantina di opere tra romanzi e racconti, raccogliendo numerosi premi. Ha vinto ben dieci Premi Hugo (in ognuna delle quattro categorie: romanzo, romanzo breve, racconto, racconto breve) ed \u00e8 l'unica ad avere vinto sette premi Nebula.\nOpere.\nMolte delle opere della Willis sono inedite in Italia (si \u00e8 inserita la doppia denominazione solo per quei romanzi e racconti pubblicati in lingua italiana). Per tutti l'anno indicato si ritiene quello della pubblicazione statunitense."}
{"id": "59561", "revid": "2034231", "url": "https://it.wikipedia.org/wiki?curid=59561", "title": "Orbita terrestre media", "text": "Un'orbita terrestre media (in lingua inglese \"medium Earth orbit\" o anche \"intermediate circular orbits\", abbreviato ICO) o MEO \u00e8 un'orbita attorno alla Terra di altitudine compresa tra le fasce di van Allen e l'orbita geostazionaria, ovvero tra i 2\u00a0000 ed i 35\u00a0786\u00a0km.\nConfrontando questi sistemi con quelli di tipo GEO ad orbita geostazionaria, si evince subito come la distanza inferiore permetta di ridurre il ritardo di propagazione (che su questi sistemi vale circa 100-130 ms) ma si perde la propriet\u00e0 di avere il satellite in un punto fisso del cielo rispetto ad un osservatore al suolo. Il satellite passa abbastanza velocemente nel cielo e per poter garantire una continuit\u00e0 di servizio, lo si fa seguire subito da un altro; in questo caso deve esistere un protocollo di handover (letteralmente 'passaggio di mano') tra i due satelliti.\nPer poter coprire l'intero globo \u00e8 necessaria una flotta di almeno 10-15 satelliti (il numero aumenta al diminuire del raggio orbitale).\nLa dimensione delle antenne e la potenza di trasmissione sono inferiori rispetto ai sistemi GEO data la minore distanza.\nI vantaggi e gli svantaggi di questo tipo di sistemi sono gli stessi dei sistemi in orbita bassa."}
{"id": "59564", "revid": "9", "url": "https://it.wikipedia.org/wiki?curid=59564", "title": "Microcontrollers", "text": ""}
{"id": "59568", "revid": "9", "url": "https://it.wikipedia.org/wiki?curid=59568", "title": "Microcontroller", "text": ""}
{"id": "59571", "revid": "1543377", "url": "https://it.wikipedia.org/wiki?curid=59571", "title": "Metodo delle secanti", "text": "In matematica, e in particolare in analisi numerica, il metodo delle secanti (o metodo delle secanti con estremi variabili) \u00e8 uno dei metodi pi\u00f9 semplici per il calcolo approssimato di una soluzione di un'equazione della forma formula_1. Esso si applica dopo avere determinato un intervallo formula_2 che contiene una sola radice.\nIl metodo consiste nel costruire una successione di punti con il seguente criterio: assegnati due punti iniziali formula_3, per ogni formula_4 il punto formula_5 sia lo zero della retta passante per i punti formula_6. Si ottiene\nRispetto al metodo delle corde, quello delle secanti richiede un punto iniziale in pi\u00f9 e ad ogni passo il calcolo del rapporto che compare nella formula. Inoltre la convergenza \u00e8 locale, cio\u00e8 dipende dalla scelta dei punti iniziali formula_3; il guadagno \u00e8 per\u00f2 una maggiore velocit\u00e0 di convergenza, che risulta superlineare.\nSi dimostra infatti che, detta formula_9 la soluzione corretta, se formula_10 e formula_3 sono abbastanza vicini ad formula_9,\nallora il metodo converge con ordine"}
{"id": "59576", "revid": "453768", "url": "https://it.wikipedia.org/wiki?curid=59576", "title": "Orbita terrestre bassa", "text": "Un'orbita terrestre bassa (in lingua inglese \"low Earth orbit\", in sigla LEO) \u00e8 un'orbita attorno alla Terra di altitudine compresa tra l'atmosfera e le fasce di van Allen, ossia tra 300 e 1000\u00a0km.\nUn corpo che orbita in orbita bassa ha un periodo di rivoluzione di circa 90 minuti, quindi viaggia a circa 27400 km/h. Con l'unica eccezione dei viaggi lunari del programma Apollo, tutti i viaggi spaziali umani si sono svolti in orbita bassa. La distanza maggiore dalla terra di questi viaggi fu raggiunta dalla Gemini 11 che in apogeo arriv\u00f2 a 1374,1\u00a0km dalla Terra.\nAnche le stazioni spaziali realizzate si collocano all'interno di questa orbita, sia quelle del Programma Saljut sovietico (quote inferiori ai 300 km), sia la Mir e la Stazione Spaziale Internazionale (altezza media di circa 390\u00a0km per entrambe).\nCaratteristiche.\nIl maggior vantaggio di questa orbita \u00e8 il limitato ritardo di propagazione (20-25 ms), confrontabile con quello di alcuni collegamenti terrestri. Queste orbite hanno spesso la caratteristica di essere fortemente inclinate e tendenti a orbite polari; la velocit\u00e0 del satellite \u00e8 inoltre elevatissima, tale che un intero ciclo orbitale duri circa un'ora e mezza."}
{"id": "59598", "revid": "1728", "url": "https://it.wikipedia.org/wiki?curid=59598", "title": "Dittatore (storia romana)", "text": "Il dittatore (lat.: \"dictator\") era una figura caratteristica dell'assetto della costituzione della Repubblica romana. Egli era un magistrato straordinario eletto dal senato in caso di pericolo e la sua carica non poteva superare i sei mesi.\nSi ritiene comunemente che la dittatura fosse una magistratura straordinaria, ma tale convincimento si fonda sulla distinzione fra magistrature ordinarie e magistrature straordinarie che \u00e8 estranea alle fonti e che riposa esclusivamente sull'autorit\u00e0 di Theodor Mommsen. \nSi dovrebbe anzi dubitare che la dittatura possa qualificarsi semplicemente come una magistratura, perch\u00e9 difetterebbe comunque di due delle caratteristiche essenziali delle magistrature dell'et\u00e0 repubblicana, e cio\u00e8 della collegialit\u00e0 e della elettivit\u00e0.\nIl dittatore, infatti, non aveva alcun collega, e nominava come proprio subalterno il \"magister equitum\" (\"comandante della cavalleria\"). Inoltre, il dittatore non veniva eletto dalle assemblee popolari, come tutti gli altri magistrati, ma veniva \"dictus\", cio\u00e8 nominato, da uno dei consoli, di concerto con l'altro console e con il senato, seguendo un rituale che prevedeva la nomina di notte, in silenzio, in territorio romano.\nCicerone e Varrone, anzi, ricollegano l'etimologia del termine a questa particolare procedura di nomina. \u00c8 probabile che il dittatore derivasse dall'antico comandante della fanteria, il \"magister populi\", e questo spiegherebbe l'antico divieto per lui di montare a cavallo.\nPer tutta la breve durata della carica il dittatore aveva pieni poteri ed era da solo al comando della Repubblica di Roma, quando lo Stato si trovava in un momento di crisi.\nIl suo potere per\u00f2 era limitato dalla durata semestrale del suo mandato e per questo non c'era continuit\u00e0 della carica in questione.\nPoteri del dittatore.\nAlla dittatura si faceva ricorso solamente in casi straordinari (quali particolari pericoli da nemici esterni, rivolte, un impedimento grave ad operare del console che lo nominava), e il dittatore durava in carica fino a quando non avesse svolto i compiti per i quali era stato nominato, e comunque non pi\u00f9 di sei mesi; inoltre il dittatore usciva dalla propria carica una volta scaduto l'anno di carica del console che lo aveva nominato.\nIl dittatore era dotato di \"summum imperium\", e cumulava in s\u00e9 il potere dei due consoli; per questa ragione era accompagnato da ventiquattro littori. Inoltre non era soggetto al limite della \"provocatio ad populum\", e per questo i suoi littori giravano anche all'interno del pomerium con le scuri inserite nei fasci. Tutti gli altri magistrati erano a lui subordinati.\nFunzioni del dittatore.\nAlla dittatura i Romani facevano ricorso in situazioni di emergenza:\nAltri tipi di dittatori erano nominati occasionalmente per motivi contingenti, come, per esempio:\nI pi\u00f9 noti \"dictatores rei gerundae causa\" furono Cincinnato, (durante le guerre contro Equi e Volsci), Marco Furio Camillo (durante il sacco di Roma da parte dei Galli Senoni), e Fabio Massimo (durante la Seconda guerra punica). Dopo di allora questa forma di dittatura cadde in disuso.\nNell'82 a.C. Lucio Cornelio Silla, dopo aver sbaragliato i \"populares\" nella Battaglia di Porta Collina, si fece eleggere \"dictator legibus scribundis et rei publicae constituendae causa\" dai comizi centuriati, con la \"Lex Valeria de Sulla dictatore\", proposta dall\"interrex\" Lucio Valerio Flacco. Questa nuova dittatura non corrispondeva a quella tradizionale, perch\u00e9 non aveva alcun limite temporale e non era basata su una nomina. Silla tenne questa carica per tre anni prima di abdicare volontariamente e ritirarsi dalla vita pubblica.\nSuccessivamente Giulio Cesare ripristin\u00f2 la dittatura \"rei gerendae causa\", quindi la modific\u00f2 con la durata di un anno completo. Fu nominato \"dictator rei gerendae causa\" per un anno completo nel 49 a.C. e poi fu successivamente designato per nove volte consecutive a questa carica annuale, diventando di fatto dittatore per dieci anni. Nel 44 a.C. il Senato vot\u00f2 per nominarlo dictator perpetuo (\"dittatore in perpetuo\").\nDopo l'assassinio di Cesare alle Idi di marzo, il suo collega consolare Marco Antonio fece approvare una \"lex Antonia\" che abol\u00ec la dittatura e la espulse dalla costituzione repubblicana. La carica fu successivamente offerta ad Augusto, che prudentemente rifiut\u00f2 ed opt\u00f2 invece per la potest\u00e0 tribunizia e per l\"imperium\" consolare senza detenere nessun'altra carica che quella di \"pontifex maximus\" e di \"princeps senatus\", una disposizione politica che lo lasci\u00f2 con le funzioni di dittatore senza doverne tenere il discutibile titolo."}
{"id": "59601", "revid": "44627", "url": "https://it.wikipedia.org/wiki?curid=59601", "title": "Confronto tra il metodo delle corde e delle tangenti", "text": ""}
{"id": "59603", "revid": "2063435", "url": "https://it.wikipedia.org/wiki?curid=59603", "title": "Francis Ford Coppola", "text": "\u00c8 considerato uno dei maggiori cineasti della storia del cinema. Insieme a colleghi quali Martin Scorsese, Brian De Palma, Steven Spielberg e George Lucas, ha contribuito in maniera determinante alla nascita della \"New Hollywood\" consacrandosi autore di grande prestigio con la regia di pellicole come: \"La conversazione\", \"Apocalypse Now\", \"Dracula di Bram Stoker\" e la trilogia de \"Il padrino\".\n\u00c8 uno dei dieci cineasti insigniti sia del Premio Oscar alla migliore sceneggiatura originale che di quello alla migliore sceneggiatura non originale, assieme a Billy Wilder, Charles Brackett, Paddy Chayefsky, Horton Foote, William Goldman, Robert Benton, Bo Goldman e ai fratelli Coen; Coppola trionf\u00f2 nella prima categoria nel 1971 (assieme ad Edmund H. North) grazie a \"Patton, generale d'acciaio\", e nella seconda nel 1973, grazie a \"Il padrino\", e nel 1975, con \"Il padrino - Parte II\" (entrambe assieme a Mario Puzo), pellicola, quest'ultima, per cui ottenne anche il riconoscimento come miglior regista e il premio al miglior film. Nel 2011 gli \u00e8 stato assegnato il Premio alla memoria Irving G. Thalberg. Ha inoltre ricevuto il Leone d'oro alla carriera alla Mostra internazionale d'arte cinematografica nel 1992 e ha vinto 6 Golden Globe, 3 David di Donatello, 2 Palme d'oro e 1 premio BAFTA.\nBiografia.\nLe origini, l'adolescenza e la giovinezza.\nFrancis Ford Coppola nasce a Detroit, nel Michigan, il 7 aprile del 1939, secondogenito dei tre figli di Carmine Coppola, un compositore e direttore d'orchestra newyorchese (1910-1991), al tempo impiegato come flautista presso l'Orchestra Sinfonica di Detroit, figlio di immigrati italiani originari di Bernalda (in provincia di Matera), Agostino Coppola e Maria Zasa, e di Italia Pennino (1912-2004), anch'ella newyorchese, figlia a sua volta di genitori italiani originari di Napoli, il celebre compositore Francesco Pennino (1880-1952), anche proprietario di una sala cinematografica a Brooklyn ed importatore di film italiani, e la sua consorte Anna Giaquinto. Suo fratello August, docente di letteratura, \u00e8 il padre del noto attore Nicolas Cage, mentre sua sorella \u00e8 un'altra nota attrice, Talia Shire, madre dell'attore Jason Schwartzman e del cantante Robert Carmine. \nCoppola ha ricevuto il secondo nome in onore di Henry Ford, non solo perch\u00e9 nato presso l\"Henry Ford Hospital\", ma anche perch\u00e9 suo padre, musicista, era collegato all\u2019omonima fabbrica di automobili. Quando nacque Francis, infatti, suo padre era flautista, arrangiatore e direttore d\u2019orchestra per \u201cThe Ford Sunday Evening Hour\u201d, una serie radiofonica serale di musiche da concerto della durata di un\u2019ora sponsorizzata dalla Ford Motor Company.\nL'infanzia di Francis fu segnata dalla poliomielite, che lo costrinse in casa per lunghi periodi, durante i quali svilupp\u00f2 la passione per i teatrini di marionette e realizz\u00f2, a partire dall'et\u00e0 di 10 anni, i primi film amatoriali con la cinepresa da 8 mm di suo padre. Due anni dopo la sua nascita, suo padre venne chiamato come flautista principale per la \"NBC Symphony Orchestra\", e la famiglia si trasfer\u00ec a New York, stabilendosi a Woodside. Coppola si appassion\u00f2 al teatro dopo che, all'et\u00e0 di 15 anni, and\u00f2 a vedere la versione teatrale di \"Un tram che si chiama desiderio\" con Marlon Brando e Vivien Leigh\nPer quanto riguarda il periodo scolastico Coppola \u00e8 stato uno studente mediocre, ma era molto interessato all'ingegneria e alla tecnologia. Inizialmente indirizzatosi verso la carriera musicale, successivamente vinse una borsa di studio all'Accademia militare di New York. Coppola ha frequentato 23 scuole diverse, prima di diplomarsi alla North High School. Compagni di scuola di Coppola sono stati James Caan, Lainie Kazan e Joe Frank.\nOltre alla carriera musicale, su pressione del fratello August, Coppola tent\u00f2 anche la carriera di scrittore. Nel 1960 Coppola si laure\u00f2 in teatro alla Hofstra University, per poi studiare cinematografia alla UCLA, dove realizz\u00f2 numerosi cortometraggi e film brevi. Qui, tra l'altro, conobbe il futuro cantante Jim Morrison.\nPrime esperienze.\nAgli inizi degli anni sessanta comincia la sua carriera da regista, quando Roger Corman lo sceglie come suo assistente e lo assume per dirigere il film a basso costo \"Tonight for Sure\" nel 1962. Non \u00e8 certo una pellicola da capogiro, e infatti le critiche non sono tanto lusinghiere, ma come esordio Coppola \u00e8 molto soddisfatto. Della pellicola Francis, oltre che regista \u00e8 anche sceneggiatore (assieme a Jerry Shaffer). \nDa quel momento inizia la sua carriera realizzando film a basso costo con Roger Corman e inizi\u00f2 a scrivere anche numerose sceneggiature\n. Dopo \"Tonight for Sure\" il secondo film diretto e sceneggiato da Coppola \u00e8 l'horror \"Terrore alla tredicesima ora\" del 1963. Il film non \u00e8 altro che una rielaborazione del romanzo di Charles Hannawalt, direttore della fotografia del film. Questa pellicola ottiene maggior successo della prima, tuttavia Coppola decide di prendersi un periodo di pausa.\nDopo tre anni di silenzio, nel 1966 partecipa in qualit\u00e0 di sceneggiatore al film \"Parigi brucia?\", la prima pellicola alla quale prende parte che ha nel cast attori noti, ovvero Jean-Paul Belmondo e Alain Delon. Scrive anche la sceneggiatura di \"Questa ragazza \u00e8 di tutti\", pellicola uscita lo stesso anno.\nNel 1967 torna dietro la macchina da presa, scrivendo la pellicola \"Buttati Bernardo!\". Il film ottiene un buon successo, ottenendo anche una nomination all'Oscar per la miglior attrice non protagonista a Geraldine Page. Realizza poi il lungometraggio \"Sulle ali dell'arcobaleno\" con Fred Astaire (\u00e8 il primo film di Coppola che ha per protagonista un attore famoso), mentre nel 1969 dirige James Caan e Robert Duvall in \"Non torno a casa stasera\". Quest'ultima in particolare ottiene grandi lodi dalla critica.\nI primi successi agli Oscar e \"Il padrino\".\nNel 1970 Coppola, insieme ad Edmund H. North, scrive la sceneggiatura di \"Patton, generale d'acciaio\", interpretato da George C. Scott. Grazie a questo film Coppola vince il suo primo premio Oscar per la miglior sceneggiatura, mentre il film vince ben 7 premi Oscar in totale. Nonostante questo, la consacrazione arriv\u00f2 qualche anno dopo.\nInfatti nel 1971 la Paramount chiama Francis Ford Coppola a dirigere il nuovo film \"Il padrino\", tratto dall'omonimo romanzo di Mario Puzo. Coppola ha pi\u00f9 volte rivelato che questo film \u00e8 stato il pi\u00f9 difficile da realizzare della sua carriera, a causa dei numerosi contrasti con la produzione relativi alle scelte di casting del regista. Infatti Coppola, contattato solo dopo il rifiuto di registi come Sergio Leone, Elia Kazan e Arthur Penn, accett\u00f2 l'incarico e scelse come attore protagonista Marlon Brando, allora in declino e considerato una bestia nera nell'ambiente hollywoodiano, col quale si crearono i primi contrasti con la produzione. Il produttore Robert Evans accett\u00f2 l'ingaggio di Brando solo a patto che l'attore firmasse un contratto che presentava alcune clausole che l'attore avrebbe dovuto rispettare. Altro motivo di discussione fu la scelta da parte di Coppola di scritturare l'allora sconosciuto Al Pacino per il ruolo di Michael Corleone, per il quale la Paramount avrebbe visto meglio altri attori come Robert De Niro, Dustin Hoffman e Robert Redford, i quali non avevano, secondo Coppola, l'aspetto riconducibile ai siciliani. Coppola arriv\u00f2 quasi sul punto di essere licenziato per aver scelto Al Pacino, che la produzione considerava basso e non adatto al ruolo, ma alla fine ebbe nuovamente la meglio. La scelta della location cre\u00f2 un ulteriore contrasto tra il regista e la produzione, che avrebbe preferito girare tutte le scene in studio per esigenze di budget, mentre Coppola decise di spostare all'inizio dell'estate 1971 le riprese da New York a Savoca, provocando un considerevole sforamento di costi.\nUscito in tutto il mondo il 15 marzo 1972 il film ottiene un successo strepitoso al botteghino, incassando nei soli Stati Uniti d'America 86 milioni di dollari, letteralmente frantumando il record del kolossal \"Via col vento\", che resisteva da oltre 30 anni, mentre a fine programmazione incass\u00f2 globalmente oltre 250 milioni di dollari. Ad oggi \"Il padrino\" ha incassato in tutto il mondo 1.144.234.000 dollari. Fu una vera e propria sorpresa per la casa di produzione. Anche la critica lod\u00f2 il film, definendolo il pi\u00f9 bello incentrato sulle losche attivit\u00e0 della mafia e l'impatto culturale lasciato dal film nell'immaginario collettivo rimarr\u00e0 nella storia, con i numerosi detti mafiosi e alcune scene chiave (come quella della testa di cavallo, o la morte di Sonny) rimaste indelebili ancora oggi, a tal punto da essere citate in numerose altre pellicole di successo negli anni a venire.\nIl film ricevette 10 nomination agli Oscar, vincendone tre: miglior film per Albert S. Ruddy, miglior sceneggiatura non originale per Coppola e Mario Puzo, miglior attore a Marlon Brando (tuttavia l'attore rifiut\u00f2 il premio, in disaccordo sui maltrattamenti del mondo di Hollywood verso i nativi americani). Oltre agli Oscar, la pellicola vince altri premi internazionali come il Golden Globe, Kansas City Film Festival, David di Donatello, British Academy Film and Television Awards, New York Film Critics Circle Award, e molti altri premi minori.\nIl film \u00e8 stato scelto dall'American Film Institute come il secondo miglior film di sempre, dopo \"Quarto potere\" di Orson Welles ma prima di \"Casablanca\".\nGli anni d'oro.\nDopo aver firmato la sceneggiatura de \"Il grande Gatsby\", nel 1973 Coppola comincia la produzione della sua nuova \"creatura\" cinematografica. Dirige, scrive la sceneggiatura e, per la prima volta, \u00e8 anche produttore del film \"La conversazione\". Il film \u00e8 incentrato sulla vita di un investigatore privato costretto a correre contro il tempo per salvare la vita di molte persone, e vede nel ruolo di protagonista un gi\u00e0 noto Gene Hackman, in uno dei suoi ruoli pi\u00f9 famosi e ricordati. Altri interpreti sono nuovamente John Cazale, Frederic Forrest, un giovane Harrison Ford, e un cameo di Robert Duvall.\nCoppola ha citato ripetutamente come fonte d'ispirazione per il film \"Blow-Up\" di Michelangelo Antonioni, per quanto riguarda il tema della scoperta pi\u00f9 o meno casuale di un delitto mediante la tecnologia; inoltre, all'inizio del film, vi \u00e8 una citazione riguardante la presenza di un mimo. Un'altra influenza citata spesso dallo stesso Coppola \u00e8 quella riguardante Harry Caul, per il cui personaggio si sarebbe ispirato al protagonista de \"Il lupo della steppa\" di Hermann Hesse. Nel commento sul DVD del film, Coppola rivela inoltre di essere stato seccato dal fatto che durante la proiezione del film alcuni membri della sorveglianza utilizzarono delle microspie e varie attrezzature di intercettazioni, in modo da precludere e prevedere la totale assenza di riferimenti allo scandalo Watergate sull'ex presidente Richard Nixon, come infatti molte parti della sceneggiatura del film facevano prevedere. Tuttavia Coppola afferm\u00f2 che le riprese de \"La conversazione\", il cui script venne ultimato nel 1960 molto prima dell'arrivo del governo Nixon, terminarono alcuni mesi prima dello scandalo Watergate e quindi non includevano alcun riferimento alle vicende reali.\nIl direttore della fotografia originale era Haskel Wexler, ma a causa di \"divergenze creative\" con Coppola fu sostituito con Bill Butler. Walter Murch serv\u00ec come supervisore al film e gest\u00ec quasi completamente tutta la lavorazione del film, in quanto appena terminate le riprese del film Coppola fu subito impegnato in un altrettanto ambizioso progetto, il sequel de \"Il padrino\". Sempre nel DVD Coppola ha rivelato che Gene Hackman ha avuto alcune difficolt\u00e0 ad adattarsi al ruolo affidatogli, in quanto era molto diverso da lui, soprattutto nel modo di vestire, e quindi Hackman non si trovava molto a suo agio sul set. Tuttavia, secondo Coppola, Hackman considera questo ruolo uno dei suoi favoriti.\nIl film riceve tre nomination agli Oscar (miglior film, miglior sceneggiatura, miglior sonoro) e Coppola vince la Palma d'oro al Festival di Cannes, oltre a ricevere numerosi altri premi internazionali, tra i quali il National Board of Review Award, il British Academy Film Awards e cinque nomination ai Golden Globe. Nello stesso anno invece scrive la sceneggiatura de \"Il grande Gatsby\" interpretato da Robert Redford e Mia Farrow.\nAncor prima dell'uscita de \"La conversazione\", nell'autunno 1973 viene nuovamente contattato dalla Paramount per scrivere, dirigere e produrre il sequel de \"Il padrino\", \"Il padrino - Parte II\". Inizialmente restio a collaborare nuovamente al film, a causa dei contrasti avuti con la casa di produzione durante la lavorazione del primo film, in seguito accett\u00f2 l'incarico a patto di avere maggiore libert\u00e0 sulla realizzazione della pellicola, ovvero avrebbe mostrato in parallelo le storie della giovent\u00f9 di Vito Corleone e quella dell'ascesa al potere del figlio Michael. Tuttavia anche stavolta non mancarono numerosi battibecchi: la prima controversia fu riguardo alla scelta dell'interprete del giovane Vito Corleone, ruolo per il quale Coppola aveva scelto il giovane e quasi sconosciuto Robert De Niro, memore del convincente provino che l'attore fece per la parte di Sonny durante la fase di casting del primo film. Inoltre furono molti i no incassati da Coppola da parte di numerosi membri del cast del primo film, come Marlon Brando (arrivato letteralmente ai ferri corti con la Paramount), e soprattutto da Richard Castellano che avrebbe preso parte al film a patto che le sue battute fossero state scritte da sua moglie. Coppola sostitu\u00ec allora il suo personaggio con uno nuovo interpretato da Michael V. Gazzo.\nUn ulteriore motivo di discussione tra il regista e la produzione fu la scelta di Coppola di girare alcune scene riguardanti la giovent\u00f9 di Vito Corleone direttamente nella Little Italy dell'epoca, che avrebbe comportato un nuovo sforamento di budget. Coppola allora fu costretto a girare tutte le scene nello studio della Paramount a Los Angeles Al Pacino che fu il vero protagonista dell'epoca, inoltre costrinse Coppola a passare numerose notti a scrivere e riscrivere la sceneggiatura, che a detta di Pacino non era all'altezza di quella del primo film, convincendosi solo dopo un quasi stravolgimento totale della storia. Fu sempre Pacino a suggerire Lee Strasberg, suo maestro ai tempi dell'Actor's Studio, per il ruolo di Hyman Roth. C'era poi il problema nell'ambito cinematografico dei sequel, che nella stragrande maggioranza dei casi venivano mal visti dalla critica che tendeva a considerarli sempre inferiori rispetto al film originale. Tutta la lavorazione della pellicola termin\u00f2 nel giugno 1974, pochi mesi dopo l'uscita de \"La conversazione\".\nLa pellicola tuttavia ebbe un successo addirittura maggiore del suo predecessore, riceve 11 nomination agli Oscar e vincendone 6: miglior film, miglior sceneggiatura, miglior regia (tutti e tre assegnati anche a Coppola), e vince anche miglior scenografia, miglior colonna sonora a Nino Rota, miglior attore non protagonista per il giovane Robert De Niro (ritirato da Coppola stesso, in quanto De Niro era impegnato sul set di \"Novecento\" di Bertolucci). Inoltre l'American Film Institute lo colloca al 32\u00ba posto nella lista dei 100 film statunitensi che hanno segnato la storia del cinema (il primo capitolo invece si colloca al secondo posto). Ancora oggi \"Il padrino - Parte II\" \u00e8 considerato uno dei migliori sequel mai realizzati\nIn questo periodo per\u00f2 si dedic\u00f2 anche molto alla sceneggiatura. Ancora prima del remake di \"Il Grande Gatsby\", scrisse il copione di due film di George Lucas: il primo fu \"L'uomo che fugg\u00ec dal futuro\" (1971), nel quale figur\u00f2 ancora una volta Robert Duvall tra gli interpreti, e fu produttore di \"American Graffiti\" (1973) grazie al quale ricevette un'altra nomination agli Oscar per il miglior film.\nApocalypse Now.\nNella met\u00e0 degli anni settanta Coppola diede inizio all'ambizioso progetto di girare una pellicola ispirata al capolavoro di Joseph Conrad \"Cuore di tenebra\", ambientata, per\u00f2, nel periodo della guerra del Vietnam, film che aveva in mente da realizzare gi\u00e0 nel 1969 ma che per una serie di circostanze non riusc\u00ec mai a vedere la luce fino ad allora. Per finanziare questa sua nuova opera Coppola cre\u00f2 una serie per la TV e il mercato VHS comprendente i due film della saga de \"il padrino\", della durata complessiva di oltre 8 ore. L'operazione riusc\u00ec alla perfezione e Coppola ebbe il budget necessario per cominciare la produzione della nuova pellicola.\nAl progetto si associarono George Lucas e John Milius, e fu proprio quest'ultimo che ebbe l'idea di accorpare insieme la sceneggiatura del nuovo film col soggetto del libro di Conrad. Coppola inizi\u00f2 le riprese senza aver ultimato la lavorazione della sceneggiatura, che veniva riscritta ogni notte dallo stesso regista. Coppola fu attirato dalla sceneggiatura di John Milius, descrivendolo come \"una commedia e una storia terrificante di un thriller psicologico\". Egli rivel\u00f2 di vedere il film come uno sfogo sulla guerra moderna (di allora), un approfondimento tra le differenze tra il bene e il male e l'analisi dell'impatto della societ\u00e0 statunitense sul resto del mondo. Nel 1975, promuovendo nel contempo \"Il padrino - Parte II\" in Australia, Coppola identific\u00f2 alcuni luoghi adatti per le riprese di Apocalypse Now nelle penisole del Queensland settentrionale, che avevano una giungla simile a quella del Vietnam. Subito dopo per\u00f2 decise di girare la pellicola nelle Filippine, per la sua maneggevolezza nell'apparecchiatura americana e per il basso costo della manodopera. Lo stesso coordinatore di produzione Fred Ross aveva gi\u00e0 girato l\u00ec due film a basso budget e aveva buoni contatti e amici nel paese di produzione.\nCoppola produsse il film in collaborazione con la United Artists, a causa dei vari contrasti avuti con la Paramount durante la lavorazione dei film del padrino, e si disse che il regista e la produzione sarebbero letteralmente arrivati ai ferri corti, tanto che lo stesso Coppola dichiar\u00f2 di non voler pi\u00f9 lavorare con la Paramount (torneranno tuttavia a collaborare insieme nel 1990 con l'uscita de \"Il padrino - Parte III\"). Il regista trascorse gli ultimi mesi del 1975 a revisionare la sceneggiatura di Milius e negoziando con la United Artists per garantire il finanziamento della produzione. Secondo Frederickson il budget non avrebbe dovuto essere superiore ai 12 milioni di dollari. Il film sarebbe stato intitolato \"Apocalypse Now\"; la lavorazione della pellicola cominci\u00f2 ufficialmente nell'estate 1976. Per il film venne ingaggiato nuovamente Marlon Brando per il ruolo di protagonista, l'ambiguo colonnello Kurtz. Tuttavia proprio Brando, sia a causa dei contrasti col regista sulla sceneggiatura sia a causa delle elevate pretese economiche dell'attore, fu la prima causa del prolungamento delle riprese. Inoltre il cachet dell'attore, pari a una cifra record di 1 milione di dollari alla settimana, provoc\u00f2 un primo sforamento di budget. Per il resto del cast furono ingaggiati Martin Sheen nel ruolo del capitano Willard (il Marlow del libro di Conrad), Robert Duvall (quinta collaborazione con Coppola), Frederic Forrest, Dennis Hopper ed un giovane Harrison Ford. La produzione della pellicola fu molto travagliata. Innanzitutto furono colpiti da dei tifoni, i quali distrussero pi\u00f9 volte l'intero set che dovette quindi essere ricostruito da capo; inoltre alcuni attori e Coppola stesso soffrirono per abusi di droga e crisi nervose. Martin Sheen venne colpito da un infarto e quindi si us\u00f2 spesso una controfigura; inoltre i produttori non credevano quasi pi\u00f9 nella pellicola, e la mancanza di fondi port\u00f2 Coppola a un esaurimento nervoso. Lui stesso ammetter\u00e0 che proprio questo esaurimento lo port\u00f2 prima quasi al divorzio dalla moglie, e successivamente arriv\u00f2 quasi al suicidio.\nLa produzione venne ritardata e prolungata pi\u00f9 volte, anche perch\u00e9 veniva osteggiata molte volte dal governo delle Filippine, dove stavano avendo luogo le riprese, perch\u00e9 il film aveva un profilo antimilitarista. Inoltre gli attori soffrivano sempre di pi\u00f9 stando nelle Filippine, e questo ridusse giorno dopo giorno il loro entusiasmo. Le riprese vennero ultimate quasi un anno dopo, nell'estate 1977. Inoltre lo sforamento del budget, passato dai 12 milioni iniziali ai 30 finali, fu quasi sul punto di causare il fallimento della Zoetrope Production la casa di produzione del regista. Molti altri dettagli, tra cui il montaggio e il sonoro, furono prolungati a dismisura, e ci\u00f2 costrinse Coppola a chiedere alla United Artists di prolungare ulteriormente la premi\u00e8re della pellicola, prevista per maggio 1978. Alla fine il tutto venne nuovamente prolungato di un anno e la pellicola arriv\u00f2 nei cinema solo nell'agosto 1979, dopo la conquista della Palma d'oro a Cannes nel maggio precedente.\nAll'uscita nelle sale il film apparve piuttosto sconcertante per la critica, dato il modo atipico con il quale veniva rappresentata la guerra. Ma qualche mese dopo l'uscita venne riconosciuto in modo pressoch\u00e9 unanime come un capolavoro, ed ebbe recensioni pi\u00f9 che lusinghiere, ottenendo anche un grande successo al botteghino (incass\u00f2 oltre 100 milioni di dollari). La pellicola ricevette 8 nomination agli Oscar: miglior film, regia, attore non protagonista (Robert Duvall), sceneggiatura non originale, fotografia (vinto), montaggio, scenografia e sonoro (vinto). Si aggiudic\u00f2 inoltre la Palma d'oro al Festival di Cannes \"ex aequo\" con \"Il tamburo di latta\". Vinse solo due Oscar a causa della contemporanea presenza del successo dell'anno \"Kramer contro Kramer\" interpretato da Dustin Hoffman e Meryl Streep, e anche perch\u00e9 l'anno precedente era uscito \"Il cacciatore\" che vinse 5 premi Oscar e trattava gli stessi argomenti di \"Apocalypse Now\". Si trova al 30\u00ba posto nella lista dei 100 migliori film statunitensi dell'American Film Institute.\nNello stesso anno fu il produttore esecutivo del film \"Black Stallion\", vincitore di un Oscar per il miglior montaggio sonoro.\nGli anni ottanta.\nDopo essersi consacrato come uno dei cineasti pi\u00f9 grandi di tutti i tempi, e con un palmar\u00e8s di riconoscimenti invidiabile, all'inizio degli anni ottanta Coppola, insieme a George Lucas, produce l'osannato film di Akira Kurosawa \"Kagemusha - L'ombra del guerriero\". Determinante per il successo della pellicola fu l'appoggio di Coppola e Lucas che contribuirono al successo del film anche oltre il Giappone si dedic\u00f2 a pellicole che non divennero famose come \"Apocalypse Now\" o \"Il padrino\" ma che ottennero anch'esse un buon successo. Nel 1982, dopo tre anni di pausa, torna dietro la macchina da presa e come sceneggiatore di un nuovo film \"Un sogno lungo un giorno\" dove per la terza volta figurava in uno dei suoi film Frederic Forrest tra gli interpreti (in questo caso come protagonista). Originariamente doveva essere prodotto dalla MGM, che per\u00f2 stanzi\u00f2 per il film di Coppola un budget di appena $ 2 milioni di dollari. Il regista allora scelse la Columbia Pictures e il budget, all'inizio stanziato per $ 15 milioni di dollari, alla fine divenne di 26. In questa pellicola Coppola esordisce per la prima volta nel genere musical, mescolato al sentimentale.\nAll'uscita nelle sale, il film risulta un vero e proprio flop al botteghino racimolando globalmente appena $ 630\u00a0000 dollari, e venendo letteralmente stroncato dal pubblico e massacrato dalla critica, che non vede di buon occhio il nuovo tuffo di Coppola in un genere, a detta di molti, non consono ai suoi standard. \u00c8 soprattutto per\u00f2 il pesante fiasco al box-office a colpire maggiormente Coppola, che \u00e8 cos\u00ec costretto a vendere i suoi stessi studi della sua American Zoetrope per pagare i debiti. Da questo momento quindi e per tutti gli anni ottanta, Coppola inizia ad accettare numerosi progetti col solo fine di risanare i debiti causati dal flop di \"Un sogno lungo un giorno\". Infatti nel 1983 realizza ben due progetti: il primo \u00e8 \"I ragazzi della 56\u00aa strada\" che vanta tra i suoi protagonisti Matt Dillon, Patrick Swayze e un giovane Tom Cruise. Il film, prodotto dalla Warner Bros., con un budget stimato di $ 10 milioni di dollari narra la storia di due bande giovanili che si scontrano nei sobborghi di Tulsa. La pellicola, oltre a conquistare i favori della critica e del pubblico, che ritrova nella pellicola il Coppola di \"Apocalypse Now\" e \"La conversazione\", incassa circa $ 33 milioni di dollari, permettendo al regista di risanare in parte i suoi debiti.\nIl secondo progetto \u00e8 il pi\u00f9 impegnativo \"Rusty il selvaggio\" con Matt Dillon e Mickey Rourke. Coppola stesso ha cominciato ad inventare una colonna sonora principalmente a percussione per simboleggiare l'idea di tempo che si esaurisce. Mentre vi lavorava, Coppola si \u00e8 reso conto di aver bisogno dell'aiuto di un musicista professionista. E cos\u00ec ha chiesto a Stewart Copeland, batterista del gruppo musicale The Police, di improvvisare una traccia ritmica. Coppola presto si rese conto che Copeland era un compositore affidabile per la sua intuizione e quindi gli affid\u00f2 la colonna sonora. Tuttavia il film non raggiunge nuovamente i risultati sperati, e Coppola non riesce a sfruttare il momentaneo successo della pellicola precedente; il pubblico non \u00e8 pienamente soddisfatto dell'opera di Coppola (anche se non manc\u00f2 chi lod\u00f2 la pellicola), e gli incassi sono sconfortanti, raggiungendo appena $ 2 milioni di dollari a fronte di una spesa di 10.\nIl 1984 \u00e8 l'anno di \"Cotton Club\", uno dei film pi\u00f9 rilevanti della carriera anni ottanta di Coppola. Fu nuovamente una questione meramente economica a spingere Coppola ad accettare anche se all'ultimo minuto l'offerta di dirigere il film di Robert Evans, il produttore, e accett\u00f2 anche quello di sceneggiatore, coadiuvato in questo secondo ruolo da William Kennedy e Mario Puzo. Prodotto dalla Orion Pictures, il film vede il protagonista, interpretato da Richard Gere, al centro di una tormentata storia d'amore con l'amante di un boss della malavita suo datore di lavoro. \"Cotton Club\" dovrebbe rappresentare il film della rinascita di Coppola, date tutte le premesse iniziali, la considerevole promozione della Orion e l'imponente budget di $ 58 milioni di dollari (rivelandolo quindi il film pi\u00f9 costoso della carriera di Coppola), ma cos\u00ec non succede e, nonostante ottenga recensioni positive da parte della critica, al botteghino il film sortisce lo stesso triste destino di \"Un sogno lungo un giorno\", racimolando in totale poco pi\u00f9 di $ 25 milioni di dollari. Anche la storia legale del film fu travagliata, costellata da una querela per violazioni di contratto da parte di un membro della troupe e dal naufragio totale dei rapporti tra Coppola e la Orion, produttrice della pellicola.\nI numerosi insuccessi commerciali di questi primi anni ottanta, portano il regista alla decisione di abbandonare la macchina da presa a tempo indeterminato, considerati anche ormai i flussi mediatici della critica, che considerava il regista senza pi\u00f9 fantasia e in declino, a causa anche del conseguente successo delle pellicole dei colleghi Steven Spielberg e Martin Scorsese, che parecchio si distaccavano dal genere cinematografico tipico di Coppola. Nonostante ci\u00f2 Francis continua ad occuparsi della produzione di numerose pellicole. Nel 1985, sempre insieme a Lucas, produce il film \"Mishima - Una vita in quattro capitoli\" di Paul Schrader, che sintetizza i 4 momenti fondamentali dello scrittore giapponese morto suicida Yukio Mishima che viene ben accolto in tutto il mondo. Nel 1986, Coppola diresse con George Lucas il film con Michael Jackson per i parchi a tema Disney \"Captain Eo\", che all'epoca risult\u00f2 il film pi\u00f9 caro al minuto della storia (durata: 17', costo al minuto: circa un milione di dollari).\nNello stesso anno Coppola torna dietro la macchina da presa (non ha ancora risanato completamente i debiti) per dirigere il ben accolto \"Peggy Sue si \u00e8 sposata\". Coppola si lascia trascinare anch'egli dal genere di successo del momento, la commedia drammatica, gi\u00e0 affrontata con successo da Woody Allen. Il film ottiene tre nomination agli Oscar 1986 e incassa pi\u00f9 del doppio del budget, cosa che porta Coppola a dirigere l'anno successivo \"Giardini di pietra\" con James Caan e Angelica Huston. Lasciandosi trascinare dal successo di \"Peggy Sue si \u00e8 sposata\", Coppola per\u00f2 commette lo stesso errore che gli cost\u00f2 caro con \"Rusty il selvaggio\", ovvero dirigere due film a breve distanza di tempo e senza un'idea precisa per il secondo progetto, lasciandosi rendere cieco dal successo del primo. Il film non riesce a pareggiare il budget di appena $ 13 milioni di dollari. Tuttavia il regista ha fatto tesoro delle esperienze precedenti, e non si lascia sconfiggere dall'insuccesso del film, cos\u00ec che l'anno dopo arriva nelle sale \"Tucker - Un uomo e il suo sogno\", biografia della vita del celebre ingegnere e imprenditore Preston Tucker. Il progetto del film risale al 1973 e originariamente prevedeva Marlon Brando nel ruolo principale, ma collass\u00f2 col flop di \"Un sogno lungo un giorno\". Inoltre la pellicola rappresenta il primo riavvicinamento tra Coppola e la Paramount Pictures che, insieme alla MGM, distribuisce il film in USA e Canada. Gli incassi ammontano globalmente a 19,7 milioni di dollari, non consentendo quindi di pareggiare il budget di $ 24 milioni, ma viene ben accolto dalla critica internazionale.\nAnni novanta: il ritorno del Padrino e il successo di Dracula.\nDopo aver diretto un episodio del film collettivo \"New York Stories\" dal titolo \"La vita senza Joe\", nel 1989 arriva una proposta particolare per la carriera di Coppola. La tanto odiata Paramount Pictures annuncia l'intenzione di voler produrre un terzo capitolo della saga de \"Il padrino\" con lo stesso cast dei precedenti due film. A Coppola viene offerto nuovamente di occuparsi della regia, ma il regista rifiuta categoricamente di collaborare nuovamente con la casa di produzione, memore ancora delle numerose traversie affrontate per la realizzazione dei primi due film. Quando per\u00f2 cominciano a circolare come probabili successori nomi di rilievo come Martin Scorsese, Michael Cimino e Sylvester Stallone, Coppola pensa che il sicuro successo commerciale del nuovo capitolo sul padrino, visti anche i precedenti incassi dei primi due capitoli, possa essere forse l'unica occasione degna di risanare completamente i debiti dell'American Zoetrope. Alla fine il regista accetta l'offerta della Paramount. Il terzo capitolo punta sul parallelismo tra mafia e politica, con un'ambientazione pi\u00f9 facilmente immedesimabile spostata al 1979 poco dopo la nomina di Giovanni Paolo I. Come new-entry del cast Coppola porta Andy Garc\u00eda nel ruolo di Vincent Mancini figlio illegittimo di Sonny, ruolo per il quale era stato considerato anche il nipote Nicolas Cage, George Hamilton che sostituisce Robert Duvall, assente per dispute con la Paramount legate al compenso, mentre per la parte di Mary Corleone, figlia di Michael, dopo il rifiuto di Winona Ryder, Coppola scrittura all'ultimo minuto la sua stessa figlia Sofia.\nLe recensioni sul terzo capitolo della Famiglia Corleone, sono generalmente positive, ma i critici e la quasi unanimit\u00e0 del pubblico non possono far altro che sottolineare la minorit\u00e0 di questo film rispetto ai precedenti due capitoli, vere e proprie pietre miliari della storia del cinema. In particolare la critica boccia in pieno la performance della figlia del regista, Sofia, considerata il punto debole della pellicola e totalmente fuori luogo e inadatta al ruolo affidatogli dal padre solo per esigenze di casting. Il tutto le frutter\u00e0 anche un Razzie Award come peggior attrice non protagonista e peggior esordiente del decennio. Ma ci\u00f2 che interessa pi\u00f9 Coppola e la Paramount \u00e8 il risultato al botteghino: il film non delude affatto le aspettative di entrambi e, con un budget di $ 54 milioni di dollari, ne incassa globalmente $ 137. Il risultato stratosferico al botteghino de \"Il padrino - Parte III\" \u00e8 solo una prima rinascita per Coppola, che pu\u00f2 finalmente dedicarsi nuovamente a progetti ambiziosi e importanti, che lascino un impatto forte al pubblico simile a quello lasciato, numerosi anni addietro, da \"Apocalypse Now\".\nNel 1992 realizza \"Dracula di Bram Stoker\", pellicola incentrata sul famoso vampiro della Transilvania, vincitrice di tre premi Oscar (miglior trucco, migliori costumi, migliori effetti speciali), con Gary Oldman nei panni del Conte/Vampiro, Anthony Hopkins in quelli del professor Van Helsing, Keanu Reeves e Winona Ryder. Il film ottiene un grande successo dalle critiche e al botteghino. Nello stesso anno, gli viene conferito il Leone d'oro alla carriera alla 49\u00aa Mostra internazionale d'arte cinematografica di Venezia.\nSuccessivamente diventa produttore esecutivo del film \"Frankenstein di Mary Shelley\", interpretato da Robert De Niro e Kenneth Branagh. Anche questo ottiene grande successo, mentre l'anno successivo \u00e8 nuovamente produttore del film \"My Family\". Nel 1997 fonda la rivista letteraria \"\".\nNel 1995 inizia la lavorazione al film \"Jack\", uscito l'anno seguente, di cui firma stavolta solo la regia, mentre affida la sceneggiatura a James De Monaco. \u00c8 uno dei suoi film pi\u00f9 costosi, interpretato da Robin Williams, Diane Lane, Jennifer Lopez e Bill Cosby. Alla sua uscita il film ottiene risultati discreti solo al box office (circa 58 milioni di dollari) che arrivano a coprire i costi di produzione, mentre riguardo alle critiche si rivela un flop e viene sonoramente stroncato.\nIn particolare la critica non ha gradito il modo in cui il regista Coppola ha mescolato una vicenda drammatica, come la malattia di cui soffre il protagonista, in una versione comica. Questo ha contribuito all'insuccesso del film, oltre al fatto che quell'anno ci fu molta concorrenza con altri film usciti che divennero grandi successi.\nNel 1996 torna a essere sceneggiatore, oltre che regista del suo ventunesimo film \"L'uomo della pioggia - The Rainmaker\", interpretato da Matt Damon e basato sull'omonimo romanzo scritto da John Grisham. Altri interpreti oltre a Damon sono Danny DeVito, Jon Voight e Mickey Rourke. Il film si rivela un buon successo al botteghino, ma la critica lo accoglie discretamente.\nGli anni duemila.\nNel 2001 ha messo mano nuovamente ad \"Apocalypse Now\" per trarne una nuova versione, \"Apocalypse Now Redux\", nel quale sono state inserite scene tagliate all'epoca ed un finale diverso. Il film passa dai 153' della versione originale a 202', fornendo nuove sfumature e particolari. L'operazione ha un buon successo di critica e pubblico. Successivamente ha diretto \"Un'altra giovinezza\", film che in parte ha deluso le aspettative del pubblico, seguito da \"Segreti di famiglia\" del 2009 e da \"Twixt\". Nel novembre 2010 \u00e8 stato insignito del Premio alla memoria Irving G. Thalberg, il suo sesto Premio Oscar, in riconoscimento di una gloriosa carriera come regista, sceneggiatore e produttore.\nVita privata.\nSposato con Eleanor Coppola, ha avuto tre figli: Gian Carlo Coppola (1963-1986), produttore cinematografico scomparso in seguito ad un incidente, Roman Coppola (1965), regista e Sofia Coppola (1971), attrice, sceneggiatrice e anche lei regista.\nIl rapporto con l'Italia.\nCon l'Italia, e con la Basilicata in particolare, i rapporti di Coppola sono strettissimi. Agostino, il nonno di Francis, emigr\u00f2 da Bernalda all'inizio del Novecento e Coppola il 1\u00ba maggio 1989 divenne cittadino onorario del centro lucano, nel quale spesso trascorre le vacanze approfittando anche delle spiagge della vicina Metaponto sullo Ionio. \nIl regista ha un progetto di rilancio del metapontino; infatti a Bernalda ha acquistato un antico palazzo per trasformarlo in albergo esclusivo. Ma ha anche un progetto per dare impulso al centro di formazione per sceneggiatori, scrittori di teatro, musicisti e artisti che sorge a Torremare, nei pressi di Metaponto.\nNel 1979 Coppola ha prodotto \"Black Stallion\", girato in parte nel nord della Sardegna, tra Costa Paradiso e Rena Majore. A Costa Paradiso ricordano ancora l'arrivo di Coppola che chiedeva una location adatta alle scene pi\u00f9 belle del film. L'attore Michele Russo, personaggio \"Spara\" ne \"Il padrino - Parte III\" e cugino di Coppola, ha girato il documentario sulla vita lucana di Agostino Coppola, nonno del regista, dal titolo \"Il fischio di famiglia (The Family Whistle)\"."}
{"id": "59606", "revid": "125324472", "url": "https://it.wikipedia.org/wiki?curid=59606", "title": "Go", "text": ""}
{"id": "59611", "revid": "125608511", "url": "https://it.wikipedia.org/wiki?curid=59611", "title": "Liegi-Bastogne-Liegi", "text": "La Liegi-Bastogne-Liegi (fr. \"Li\u00e8ge-Bastogne-Li\u00e8ge\") \u00e8 una corsa in linea maschile di ciclismo su strada, una delle cinque classiche monumento e delle tre classiche delle Ardenne.\nNata nel 1892, \u00e8 la pi\u00f9 antica tra le classiche, e per questo motivo \u00e8 soprannominata la \"Doyenne\" (it. \"la Decana\"). Si svolge nella regione della Vallonia, in Belgio, nel mese di aprile. Riservata ai professionisti Elite, dal 2011 \u00e8 parte del calendario UCI World Tour.\nStoria.\nFu creata nel 1892 dalla \"Liege Cyclist Union\", club del primo vincitore, L\u00e9on Houa. Le prime due edizioni, nel 1892 e nel 1893, erano riservate ai dilettanti. Dal 1894 venne aperta ai professionisti, salvo le edizioni 1908, 1909 e 1911 riservate ancora agli amatori e 1912, 1913, 1925 e 1929 riservate agli indipendenti. Dal 1989 al 2004 \u00e8 stata una delle prove del calendario di Coppa del mondo; dal 2005 al 2007 ha fatto parte dell'UCI ProTour, nel 2009 \u00e8 stata inserita nel Calendario mondiale UCI, e nel 2011 nel calendario World Tour.\nNel 1957 Germain Derycke e Frans Schoubben, per decisione della giuria, terminarono primi ex aequo. I vincitori delle edizioni 1974 e 1981, rispettivamente Ronald De Witte e Johan van der Velde, furono invece squalificati. Eddy Merckx \u00e8 il primatista di successi nella competizione, avendola vinta cinque volte tra il 1969 e il 1975; solo due altri ciclisti hanno vinto pi\u00f9 di tre volte: Moreno Argentin (quattro volte fra il 1985 e il 1991) e Alejandro Valverde (quattro successi tra il 2006 e il 2017).\n\u00c8 definita anche \"la corsa degli italiani\" perch\u00e9 Liegi e dintorni ospitano una delle pi\u00f9 grandi comunit\u00e0 di emigrati italiani al mondo; per altro verso, \u00e8 stata vinta dodici volte da corridori italiani.\nPercorso.\nLa corsa si svolge lungo un percorso di circa 260\u00a0km, con partenza da Liegi. Si percorrono pi\u00f9 di 90\u00a0km fino ad arrivare a Bastogne, vicino al confine con il Lussemburgo, da qui si torna verso Liegi percorrendo una strada diversa per pi\u00f9 di 160\u00a0km.\nL'itinerario della corsa si svolge per la maggior parte nel massiccio delle Ardenne nel quale il fiume Ourthe e i suoi affluenti hanno creato profonde valli. Le colline da scalare tra le valli costituiscono le \"c\u00f4tes\": tra queste il Col du Rosier, la celebre Redoute, 2\u00a0000\u00a0m con pendenza media all'8,9%, e la C\u00f4te de Saint-Nicolas, 1\u00a0200\u00a0m all'8,6%, ultima scalata prima dell'arrivo finale, tipicizzano la Classica vallone.\nAlbo d'oro.\n\"Aggiornato all'edizione 2021.\"\nStatistiche.\nVittorie per Paese.\n\"Aggiornato all'edizione 2021\".\nPlurivincitori.\nUn solo corridore ha ottenuto cinque vittorie:\nDue corridori hanno ottenuto quattro vittorie:\nTre corridori hanno ottenuto tre vittorie:"}
{"id": "59617", "revid": "12027922", "url": "https://it.wikipedia.org/wiki?curid=59617", "title": "Cernobyl", "text": ""}
{"id": "59619", "revid": "2108263", "url": "https://it.wikipedia.org/wiki?curid=59619", "title": "Filippo di Svevia", "text": "Biografia.\nFilippo era il pi\u00f9 giovane dei figli maschi di Federico Barbarossa e Beatrice di Borgogna (figlia di Rinaldo III di Borgogna, conte dell'Alta Borgogna). Era di conseguenza fratello dell'imperatore Enrico VI.\nDedic\u00f2 la sua giovent\u00f9 alla vita ecclesiastica e divenne prevosto di Aix-la-Chapelle. Nel 1190 o 1191 venne nominato vescovo di W\u00fcrzburg.\nAvendo accompagnato Enrico VI in Italia nel 1191, Filippo abbandon\u00f2 le vesti ecclesiastiche e, nel 1195, fece ritorno in Italia, dove venne nominato Duca di Toscana ricevendo in dotazione i \"beni matildini\" (i territori che erano stati di Matilde di Canossa). Nel 1196, alla morte del fratello Corrado, divenne Duca di Svevia; e nel maggio 1197 spos\u00f2 Irene Angelo, figlia dell'imperatore bizantino Isacco II, e vedova di Ruggero III di Sicilia; una dama che viene descritta da Walther von der Vogelweide come \"rosa senza spine, colomba senza inganno.\"\nDa Irene ebbe sette figli:\nDopo l'improvvisa morte del fratello Enrico VI, che lasciava come successore al trono germanico il giovane Federico (il futuro imperatore Federico II), scoppiarono notevoli disordini fra coloro che disapprovavano un re non ancora maggiorenne. Per difendere gli interessi del nipote, Filippo acconsent\u00ec ad essere eletto re e venne incoronato l'8 settembre 1198, divenendo cos\u00ec il nuovo punto di riferimento del ghibellinismo in Italia. Il partito guelfo, invece, aveva sostenuto la candidatura di Ottone, secondo figlio di Enrico il Leone duca di Sassonia, senza successo.\nNella guerra scatenatasi in seguito all'incoronazione di Filippo, si schier\u00f2 in sua difesa Filippo II, re di Francia mentre assunse una posizione contraria la monarchia inglese, imparentata con Ottone.\nIl papa Innocenzo III si schier\u00f2 a favore della fazione guelfa che venne per\u00f2 definitivamente sconfitta il 27 luglio 1206 nella battaglia di Wassenberg.\nQuando anche l'arcivescovo di Colonia (Adolfo di Colonia) che fino ad allora aveva sostenuto la causa guelfa, pass\u00f2 dalla sua parte, Filippo fu nuovamente e definitivamente incoronato. Nel 1208 anche il papa lo riconobbe come imperatore.\nIl 21 giugno 1208 Filippo fu assassinato a Bamberga , pugnalato a morte da Ottone VIII di Wittelsbach, un nipote del duca Ottone I di Baviera e figlio di Ottone IV di Wittelsbach, apparentemente per motivi personali. Nonostante ci\u00f2 vennero sospettati dell'omicidio anche la dinastia degli Andech, ed Enrico II d'Istria e il vescovo di Bamberga Ecberto dovettero fuggire in Ungheria."}
{"id": "59620", "revid": "2036605", "url": "https://it.wikipedia.org/wiki?curid=59620", "title": "Flavio Eugenio", "text": "Di lui si hanno poche notizie certe, tranne che, all'epoca della sua investitura, ricopriva la carica di \"magister scriniorum\" (capo della cancelleria). Pare che in precedenza avesse anche esercitato la professione di insegnante di grammatica e retorica latine.\nVicino alle posizioni del germanico Arbogaste, che rivestiva la carica di \"magister militum\" (capo dell'esercito) e appoggiato dalle potenti trib\u00f9 dei Franchi, che proprio allora cominciarono ad essere menzionate nelle cronache storiche, fu da questi fatto eleggere imperatore il 22 agosto 392, a Lione.\nFlavio Eugenio cerc\u00f2 di farsi riconoscere da Teodosio mandando una delegazione, ma questi rifiut\u00f2.\nNel 393 quindi giunse a Roma dove mise in atto, pur essendo cristiano, una politica di tolleranza verso i \"pagani\" (religione romana) che, sotto la guida di Virio Nicomaco Flaviano, ripresero il potere.\nFlavio Eugenio permise la riapertura dei templi pagani come il tempio di Venere e Roma, la restaurazione dell'altare della Vittoria nella curia romana e la celebrazione di feste religiose della religione romana.\nQuesta politica religiosa, palesemente in contraddizione con i decreti anti-pagani del 391-392, cre\u00f2 tensioni con Teodosio (che era un fervente cristiano) e con il potente vescovo Ambrogio di Milano, che lasci\u00f2 la sua sede all'arrivo della corte imperiale di Eugenio.\nNel settembre 394 Teodosio sconfisse, nella battaglia del Frigido, l'esercito dei \"ribelli\", comandato da Arbogaste, mettendo cos\u00ec fine al suo potere. Arbogaste si uccise per sfuggire alla cattura, mentre Flavio Eugenio fu messo a morte per decapitazione come traditore."}
{"id": "59621", "revid": "2519", "url": "https://it.wikipedia.org/wiki?curid=59621", "title": "Filippo di Swabia", "text": ""}
{"id": "59624", "revid": "116037589", "url": "https://it.wikipedia.org/wiki?curid=59624", "title": "Distretto governativo di Stoccarda", "text": "Il distretto governativo di Stoccarda () \u00e8 uno dei quattro distretti governativi del Land del Baden-W\u00fcrttemberg in Germania."}
{"id": "59628", "revid": "125829662", "url": "https://it.wikipedia.org/wiki?curid=59628", "title": "Lista di formati di file", "text": "La lista seguente presenta i pi\u00f9 comuni tipi di file suddivisi per il tipo di dati per cui sono stati creati, nominandoli con le estensioni che normalmente (ma non necessariamente) vengono assegnate loro.\nFile documenti.\nSpesso utilizzati da programmi di videoscrittura.\nCodice sorgente.\nFormati di file per il codice sorgente di vari linguaggi di programmazione:\nFile compressi e archivi.\nFormati impiegati per archiviare un insieme di file in un unico file:\nFormati impiegati per comprimere un altro file:\nFormati che combinano le funzioni di archivio e di compressione:\nFile grafici.\nLa grafica annovera una lunga lista di formati diversi, perch\u00e9 le immagini possono essere codificate e/o rappresentate in molti modi diversi: inoltre molti programmi di grafica che trattano immagini associano ai dati grafici veri e propri anche una serie di informazioni supplementari, per esempio sulla loro rappresentazione."}
{"id": "59635", "revid": "729019", "url": "https://it.wikipedia.org/wiki?curid=59635", "title": "Juan Manuel de Rosas", "text": "Biografia.\nNato da una famiglia di grandi proprietari terrieri (\"estancieros\") trascorre i primi anni di vita nella pampa condividendo la vita dei gauchos. Nel 1807, a soli 14 anni, combatt\u00e9 sotto il comando di Jacques de Liniers contro le forze d'invasione britanniche nel R\u00edo de la Plata. In seguito, essendo politicamente conservatore, non partecip\u00f2 alla guerra d'indipendenza argentina.\nDedic\u00f2 gran parte della giovent\u00f9 a costruirsi una fortuna diventando un grande proprietario di bestiame nella Pampa, organizzando sulle sue propriet\u00e0 un esercito personale per combattere gli indios.\nLa sua carriera politica inizia nel 1820. Quando nel 1826 scoppia la guerra tra federalisti (\"federales\"), fautori dell'autonomia dei caudillos provinciali, e unionisti (\"unitarios\"), Rosas si schiera con i federalisti, portando il contributo del suo piccolo esercito personale. Nel 1828 con la deposizione e l'esecuzione da parte degli unionisti del governatore di Buenos Aires, Manuel Dorrego, Rosas diventa il capo dei federalisti, ponendosi alla testa di una sollevazione popolare che trionf\u00f2 a Buenos Aires e nel resto del litorale, mentre le province dell'interno rimasero nel campo unionista.\nLa Legislatura di Buenos Aires proclam\u00f2 Juan Manuel de Rosas Governatore di Buenos Aires l'8 dicembre del 1829, con il titolo di \"Restaurador de las Leyes e Instituciones de la Provincia de Buenos Aires\" (\"Restauratore delle Leggi e Istituzioni della Provincia di Buenos Aires\") e nello stesso atto gli vennero concesse facolt\u00e0 straordinarie.\nNell'agosto del 1830, il generale Jos\u00e9 Mar\u00eda Paz integr\u00f2 varie province dell'interno del paese nella Liga Unitaria. Dopo pochi mesi, a gennaio del 1831, Rosas insieme a Estanislao L\u00f3pez diede vita al Pacto Federal tra le province di Buenos Aires, Santa Fe e Entre R\u00edos. Questo patto, che sar\u00e0 uno dei \"patti preesistenti\" menzionati nella costituzione della Nazione Argentina, aveva l'obbiettivo di porre un freno all'espansione dell'unitarismo rappresentato dal generale Paz, che cadde il 10 maggio di quell'anno.\nCon la sconfitta di Gregorio Ar\u00e1oz de Lamadrid, avvenuta a Tucum\u00e1n il 4 novembre da parte di Facundo Quiroga, fu finalmente sconfitto l'unitarismo nell'interno del paese e si poterono aggregare al Pacto Federal le province restanti: Mendoza, Corrientes, C\u00f3rdoba, Santiago del Estero e La Rioja nel 1831; nel 1832: Tucum\u00e1n, San Juan, San Luis, Salta e Catamarca.\nDopo la cattura del generale unionista Jos\u00e9 Mar\u00eda Paz, l'interno venne quindi riconquistato e l'Argentina torn\u00f2 all'unit\u00e0 sotto l'egida di Rosas, Estanislao L\u00f3pez e il gi\u00e0 citato Juan Facundo Quiroga.\nLa sua richiesta di pieni poteri insospett\u00ec per\u00f2 l'Assemblea provinciale che nel 1832 gli vota contro. Rosas, allora, sistema al suo posto Juan Ram\u00f3n Balcarce, un suo uomo, pur continuando a controllare la situazione in qualit\u00e0 di capo dell'esercito, ruolo nel quale condusse una dura e spietata campagna contro i nativi americani (1833).\nNel 1835, forte della popolarit\u00e0 conquistata e grazie alla \"scomparsa\" di molti suoi avversari ottiene nuovamente la carica di governatore, questa volta con pieni poteri. Dovette per\u00f2 fronteggiare il malcontento provocato dal blocco navale della marina francese, e dal conflitto con la Confederazione Per\u00f9-Bolivia. Nel 1837 Lavalle, uno dei vecchi capi degli unionisti, con l'appoggio francese riun\u00ec un esercito che marci\u00f2 su Buenos Aires. Rosas riusc\u00ec per\u00f2 a trovare un accordo con i francesi ed a respingere i rivoltosi. In questo modo, nel 1842 ottenne un potere assoluto sul territorio nazionale, si autoproclam\u00f2 \"tiranno unto dal Signore per la salvezza della patria\" e dissolse la Camera dei Rappresentanti. Appoggiandosi alle masse federaliste (campesinos, gauchos, neri), organizz\u00f2 il Partito Conservatore Apostolico e mantenne il paese in uno stato di perenne crociata contro gli \"unitarios\", sterminando senza piet\u00e0 i suoi avversari. Il suo governo dittatoriale ottenne per\u00f2 la stabilit\u00e0 della politica interna, mantenne l'integrit\u00e0 nazionale e favor\u00ec la crescita economica.\nRosas intervenne nel conflitto interno uruguaiano, appoggiando Manuel Oribe contro Rivera, arrivando nel 1843 ad assediare Montevideo, alla cui difesa partecip\u00f2, per breve tempo, anche Garibaldi.\nIl sospetto che volesse trasformare Uruguay e Paraguay in due stati dipendenti dall'Argentina port\u00f2 all'intervento di francesi e britannici, che bloccarono il porto di Buenos Aires nel 1845 e organizzarono una spedizione per penetrare nel Paran\u00e1. Tale spedizione ebbe l'obbiettivo di imporre il libero commercio nel paese, al quale il governatore Rosas era totalmente contrario. Anche se questi interventi non furono in grado di rovesciare il caudillo, il suo governo e i tentativi di difendere l'economia argentina imponendo dazi sulle importazioni, portarono ad un buon sviluppo economico del paese. Nel 1851, Justo Jos\u00e9 de Urquiza, governatore di Entre R\u00edos, si sollev\u00f2 contro Rosas, e con l'appoggio degli \"unitarios\" esiliati e dei governi di Brasile e Uruguay, invase Santa Fe, e marci\u00f2 su Buenos Aires. Lo scontro decisivo avvenne a Caseros il 3 febbraio 1852, alle porte della capitale argentina, dove le truppe rosiste furono annientate e lo stesso Restaurador fu costretto alla fuga.\nIn seguito alla sconfitta fugg\u00ec esule in Inghilterra dove rimase fino alla morte. Nel 1857 il Senato e la Camera dei Rappresentanti argentini lo condannarono a morte, in contumacia. Manuel de Rosas viene definito il \"Luigi XI della Pampa\".\nDopo la sua morte nel 1877, Manuel de Rosas fu seppellito in primo luogo nel cimitero di Southampton, dove rimase per 112 anni. Nell'anno 1989 il suo corpo fu esumato e restituito all'Argentina. Oggi \u00e8 seppellito nel cimitero della Recoleta di Buenos Aires."}
{"id": "59636", "revid": "2059848", "url": "https://it.wikipedia.org/wiki?curid=59636", "title": "Digital Video Broadcasting", "text": "Il Digital Video Broadcasting (DVB), in italiano Diffusione Video Digitale, rappresenta un insieme di standard aperti ed accettati a livello internazionale, concepiti per lo sviluppo e la diffusione della televisione digitale. Attualmente essi sono mantenuti dal \"DVB Project\", un consorzio industriale con pi\u00f9 di 270 membri, e vengono pubblicati da un Comitato Tecnico Congiunto (\"Joint Technical Committee\", JTC) dell'Istituto Europeo per gli Standard di Telecomunicazioni (\"European Telecommunications Standards Institute\", ETSI), del Comitato Europeo per la Standardizzazione Elettrotecnica (\"European Committee for Electrotechnical Standardization\", CENELEC) e dell'Unione Europea per la Radiodiffusione (\"European Broadcasting Union\", EBU). Questi standard possono essere scaricati gratuitamente dal sito ETSI previa registrazione libera.\nTrasmissione.\nIl sistema DVB ha prodotto degli standard per ciascun mezzo trasmissivo (terrestre, satellite, via cavo) utilizzato dalla TV analogica. In particolare, si possono annoverare i seguenti: "}
{"id": "59637", "revid": "2519", "url": "https://it.wikipedia.org/wiki?curid=59637", "title": "J. M. de Rosas", "text": ""}
{"id": "59639", "revid": "76963", "url": "https://it.wikipedia.org/wiki?curid=59639", "title": "Antipapa Benedetto XIII", "text": "Venne deposto dal Concilio di Costanza nel 1417, ma non riconobbe mai l'autorit\u00e0 di quel concilio e continu\u00f2 a essere antipapa fino alla sua morte.\nBiografia.\nPedro de Luna apparteneva alla nobile famiglia aragonese de Luna, che vantava una discendenza dai Visigoti. Tra le famiglie pi\u00f9 potenti del regno d'Aragona, i Luna erano imparentati con i sovrani di quella nazione (Maria, moglie del re di quell'epoca, Martino l'Umano, apparteneva alla famiglia de Luna).\nComp\u00ec i suoi studi presso l'Universit\u00e0 di Montpellier, dove si laure\u00f2 in giurisprudenza e dove ebbe la cattedra di diritto canonico.\nIl 20 dicembre 1375 papa Gregorio XI lo nomin\u00f2 cardinale con il titolo di cardinale diacono di Santa Maria in Cosmedin.\nPartecip\u00f2 al conclave dell'aprile 1378, che elesse papa Urbano VI. Fu uno degli ultimi cardinali ad abbandonare papa Urbano, allorch\u00e9 si convinse che la sua elezione non era valida, e nel settembre del medesimo anno partecip\u00f2 al conclave che elesse l'antipapa Clemente VII, del quale divenne seguace.\nVenne quindi nominato da Clemente VII legato pontificio nei regni della penisola iberica, ove si ferm\u00f2 per un decennio, riuscendo a convincere i rispettivi sovrani a riconoscere l'autorit\u00e0 papale di Clemente.\nAlla morte dell'antipapa Clemente VII, avvenuta il 28 settembre 1394, Pedro de Luna venne eletto papa dai cardinali dell'obbedienza avignonese. Alla morte di papa Urbano VI, nel 1389, i cardinali italiani avevano scelto papa Bonifacio IX; l'elezione di Benedetto, quindi, prosegu\u00ec lo Scisma d'Occidente, mentre nel 1404 era eletto Innocenzo VII e nel 1406 Gregorio XII. Vani furono i tentativi di Carlo VI di Francia nel 1395 di convincerlo ad abdicare, e fallirono pure una seconda delegazione francese nel 1397 e una tedesca nel 1398.\nLa maggior parte della Chiesa si rifiut\u00f2 di riconoscerlo e nel 1397 la Chiesa francese, una parte della quale lo aveva appoggiato, ritir\u00f2 la fedelt\u00e0 a entrambi i papi, e nel 1398 Benedetto venne imprigionato nel suo palazzo di Avignone.\nNe riusc\u00ec a fuggire nel marzo del 1403 e a raccogliere ancora intorno a s\u00e9 alcuni dei suoi cardinali. Seguirono estenuanti trattative fra Gregorio e Benedetto, finch\u00e9 il re di Francia Carlo VI ne ordin\u00f2 l'arresto. Scampato alla prigionia, si ritir\u00f2 a Perpignano ove stabil\u00ec la nuova sede pontificia. Venne allora abbandonato da quasi tutti i suoi sostenitori e, rifiutatosi di recarsi a un sinodo riconciliativo a Pisa previsto per la primavera del 1409, venne deposto insieme a Gregorio XII nella sessione di giugno del sinodo pisano.\nVenne eletto a Pisa l'antipapa Alessandro V, ma Benedetto non cess\u00f2 per questo le sue pretese e ora i papi, anzich\u00e9 essere due, erano tre. Il Concilio di Costanza, nel 1414, pose fine a questo stato di cose, mentre Benedetto aveva trovato rifugio nel castello di Pe\u00f1\u00edscola sin dal settembre del 1411, una cittadina costiera sul confine settentrionale del Regno di Valencia, avendo con s\u00e9 tre soli cardinali. Benedetto fu deposto e scomunicato dal Concilio di Costanza il 26 luglio 1417; nel novembre si verific\u00f2 poi l'elezione di papa Martino V, e rimase isolato nel proprio castello di Pe\u00f1iscola fino alla morte, avvenuta nel 1423: seguit\u00f2 comunque a considerarsi Papa legittimo in quanto unico cardinale creato da papa Gregorio XI, e in grado quindi di dichiararsi legittimamente Pontefice. Prima di morire ordin\u00f2 ai cardinali di dargli un successore; l'esiguo conclave design\u00f2 il prevosto di Valencia, il quale prese il nome di Clemente VIII, una figura che non ha lasciato memoria di s\u00e9.\nDurante il suo pontificato tenne sette concistori nei quali cre\u00f2 19 pseudocardinali.\nBenedetto XIII si distinse anche per la sua legislazione antigiudaica (\"Etsi doctoribus gentium\"), che venne per\u00f2 cancellata da papa Martino V su richiesta di una delegazione inviatagli dal celebre congresso ebraico di Forl\u00ec del 1418.\nLa sua salma riposa a tutt'oggi nel Castillo Palacio del Papa Luna, a Illueca.\nCardinali nominati dall'antipapa Benedetto XIII.\nL'antipapa Benedetto XIII ha creato 19 pseudocardinali in 7 concistori, i primi 3 e l'ultimo prima della sua morte si tennero ad Avignone, ove furono creati tutti i 18 cardinali.\nRiferimenti nella cultura di massa.\nLa storia di Pedro de Luna \u00e8 narrata:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "59650", "revid": "15756", "url": "https://it.wikipedia.org/wiki?curid=59650", "title": "Isacco I Comneno", "text": "Fu basileus dei romei dal 1\u00ba settembre 1057 fino al 22 novembre 1059.\nBiografia.\nOrigini.\nIsacco era figlio di Manuele Comneno Erotico, un umile soldato appartenente ad una famiglia di origine valacca che viveva nei pressi della cittadina di Komne, nei pressi di Filippopoli. Entrato nell'esercito, nel 978 d.C., aveva dato segno di lealt\u00e0 e grandi capacit\u00e0 nella difesa della citt\u00e0 di Nicea contro l'usurpatore ribelle Bardas Sclero. In considerazione a tali meriti il basileus Basilio II premi\u00f2 Manuele concedendogli grandi tenute agricole nei pressi di Kastamonu in Paflagonia e nominandolo \"strategos autokrator\" per l'Anatolia.\nSul letto di morte, nel 1020, Manuele chiese all'imperatore il favore di occuparsi dell'educazione dei suoi tre figli e Basilio II acconsent\u00ec: Isacco e suo fratello Giovanni furono cos\u00ec educati al monastero di Studion e ricevettero incarichi militari di grande rilevanza mentre la sorella minore, nata nel 1012, appena raggiunta l'et\u00e0, spos\u00f2 Michele Dokeiano, il Catepano d'Italia.\nAscesa al trono.\nNegli anni convulsi che seguirono la morte di Basilio II, Isacco tenne una condotta molto prudente che gli valse il sostegno tanto dell'esercito, quanto della corte. Dal 1042 al 1057 tenne vari comandi in Anatolia finch\u00e9, morta Teodora, l'ultima discendente della Casa dei Macedoni, sal\u00ec al trono Michele VI: poco carismatico, il nuovo imperatore si alien\u00f2 il sostegno dell'esercito di cui ridusse le paghe e gli effettivi; su richiesta di altri generali, Isacco cerc\u00f2 di perorare la causa dell'esercito e della aristocrazia anatolica ma l'imperatore l'umili\u00f2 pubblicamente e lo costrinse a dimettersi dai suoi incarichi.\nIn risposta alla politica imperiale, Isacco riusc\u00ec a raccogliere un vasto consenso e si ribell\u00f2 al governo imperiale: l'8 giugno del 1057 fu proclamato imperatore dalle sue truppe ed inizi\u00f2 a marciare sulla Capitale; Michele VI, pressato dalla corte, tent\u00f2 di resistere con le armi ma il suo esercito, dopo alcuni iniziali successi, fu sconfitto dalle forze di Isacco nella battaglia di Petroe. Impossibilitato a resistere, Michele VI decise di adottare quale figlio ed erede al trono Isacco e gli offr\u00ec il titolo di Kaisar ma prima che le trattative fossero concluse, la popolazione della capitale si ribell\u00f2 a Michele che, stanco, decise di abdicare in favore di Isacco. Il 1\u00ba settembre dello stesso anno, grazie anche al rilevante appoggio del patriarca Michele Cerulario, Isacco fu incoronato in Santa Sofia.\nRegno.\nPrimo atto del nuovo sovrano fu quello di premiare i sostenitori con nomine nell'esercito e nella burocrazia che li allontanassero da Costantinopoli e poi si concentr\u00f2 sulla precaria situazione finanziaria dell'impero: limit\u00f2 i salari dei funzionari e dei burocrati di corte, elimin\u00f2 numerose pensioni e sinecure, ridusse le spese di corte, revoc\u00f2 numerose pronoie ed, infine, si appropr\u00f2 di parte delle terre e delle rendite dei pi\u00f9 ricchi monasteri; il patriarca Cerulario, che pure aveva patrocinato Isacco, si oppose duramente e l'imperatore decise di esiliarlo nel 1058.\nRiassestato il bilancio, l'imperatore aument\u00f2 le spese militari ed intraprese una campagna militare nei Balcani contro Andrea I d'Ungheria e contro i Peceneghi i quali, nel corso degli anni precedenti, avevano ripetutamente saccheggiato la Tracia; la spedizione fu un completo successo: il re d'Ungheria accett\u00f2 di ritornare nei suoi confini iniziali ed i Pechenghi furono costretti a ritirarsi.\nAlcune settimane dopo essere tornato dalla spedizione, tuttavia, le condizioni di salute dell'imperatore iniziarono a peggiorare e ben presto i funzionari di corte, primo di tutti Michele Psello, cominciarono a complottare in modo da influenzare la successione al trono: sempre pi\u00f9 stanco e prostrato e ancor di pi\u00f9 impopolare per via della severa politica economica, Isacco decise, il 22 novembre 1059, su consiglio dello stesso Psello, di abdicare in favore di un lontano parente Costantino Ducas, ignorando in tal modo i diritti dei figli e del fratello minore, Giovanni Comneno.\nUltimi anni.\nDopo l'abdicazione, Isacco si ritir\u00f2 al monastero di Studion: si riprese dalla malattia e pass\u00f2 gli ultimi due anni della propria vita conducendo una vita semplice e austera, allietata dalla presenza della moglie e della figlia e dagli studi letterari: scrisse un compendio all'Iliade e diverse opere sui poemi omerici, alcuni frammenti dei quali sono giunti fino a noi; mor\u00ec nell'inverno del 1060 o agli inizi del 1061.\nIl regno di Isacco, sebbene breve, non fu privo di lascito: ridiede forza e prestigio all'esercito, restaur\u00f2 le finanze, miglior\u00f2 l'amministrazione pubblica e sebbene la sua politica sia stata estremamente impopolare tra i ceti elevati e non compresa dalla popolazione, certamente contribu\u00ec alla sopravvivenza dell'Impero Bizantino.\nFamiglia.\nIsacco si spos\u00f2 con Caterina (divenuta poi suora col nome di Xene), figlia del re di Bulgaria Ivan Vladislav. Dal loro matrimonio nacquero due figli, uno maschio e una femmina:"}
{"id": "59653", "revid": "125355552", "url": "https://it.wikipedia.org/wiki?curid=59653", "title": "Alessio V Ducas", "text": "Fu basileus dei romei dall'8 febbraio 1204 al 12 aprile dello stesso anno. Proveniente dalla famiglia dei Ducas, era detto \"Murzuflo\" (\"dalle sopracciglia folte\") poich\u00e9 viene descritto con le sopracciglia molto folte ed unite. Di lui non ci sono giunte monete.\nBiografia.\nOrigini.\nSebbene possedesse il nome di una nota ed influente famiglia aristocratica, nulla \u00e8 noto delle origini di Alessio Ducas Murzuflo in quanto il cognome Ducas era utilizzato da numerosi rami famigliari che avrebbero potuto avere anche origini non nobiliari. L'unica informazione nota in nostro possesso \u00e8 la lettera inviata a Papa Innocenzo III nella quale \u00e8 scritto che Alessio Ducas era un parente di sangue degli Angeli e per questo motivo si \u00e8 ipotizzata una discendenza in linea femminile dall'imperatore Alessio I Comneno (fatto non inusuale date le connessioni tra le famiglie aristocratiche e quella imperiale) e che fosse un figlio di Isacco Ducas, pertanto secondo cugino di Alessio IV Angelo.\nQuanto al carattere, lo storico Niceta Coniate che fu licenziato dallo stesso Murzuflo dall'incarico di \"logothetes ton skeleton\", lo descrive come una persona estremamente intelligente ma orgogliosa, arrogante nei modi e lascivo.\nAscesa al trono.\nQuanto alla carriera, \u00e8 noto solo che Alessio fu un cortigiano al servizio degli Angeli. Partecip\u00f2, nel 1200, al tentato colpo di Stato di Giovanni Comneno il Grosso (che forse orchestr\u00f2 personalmente) e perci\u00f2 fu imprigionato fino al giugno 1203 quando Isacco II Angelo e il di lui figlio di Alessio IV furono restaurati sul trono sulla punta delle lance crociate e veneziane nel corso delle fasi iniziali della Quarta Crociata. Al rilascio, fu nominato \"protovestiarios\" e riprese la relazione con Eudocia Angelina, figlia dell'ex imperatore Alessio III Angelo.\nAll'inizio dell'anno 1204, Isacco II ed Alessio IV ormai avevano perso gran parte della loro popolarit\u00e0 tra la popolazione di Costantinopoli per la loro incapacit\u00e0 di garantire la sicurezza della Capitale mentre al contempo il comportamento dei crociati e dei veneziani, cui non era ancora giunto gran parte del denaro promesso da Alessio IV, peggiorava sempre pi\u00f9; in tali frangenti, Alessio Ducas divenne il capo della fazione di corte pi\u00f9 ostile ai crociati e agli occidentali ed ottenne l'approvazione della popolazione guidando personalmente una rappresaglia contro un gruppo di latini in cui rischi\u00f2 di essere catturato ed ucciso se non fosse stato per l'intervento di un gruppo di arcieri della guarnigione.\nAlla fine di gennaio la popolazione si ribell\u00f2 e nel caos generale un oscuro nobiluomo, Nicola Canabo, fu acclamato imperatore. Isacco II ed Alessio IV, decisi a sbarazzarsi dell'usurpatore, si barricarono nel palazzo delle Blacherne ed incaricarono Alessio Ducas di chiedere l'appoggio dei crociato o quanto meno di informarli degli avvenimenti; al contrario, nella notte del 28 gennaio, Murzuflo si present\u00f2 alle guardie variaghe e, ottenuto il loro appoggio attingendo dal tesoro imperiale, arrest\u00f2 i due Basileis: Isacco, gi\u00e0 accecato, malato e debole mor\u00ec poco dopo mentre Canabo, che nel frattempo aveva rifiutato l'acclamazione e si era rifugiato in Santa Sofia, fu portato fuori dal luogo santo e giustiziato.\nImperatore.\nAcclamato imperatore la sera del colpo di Stato, Alessio Ducas Murzuflo fu incoronato come Alessio V solo alcuni giorni dopo, probabilmente il 5 febbraio 1204. Nel frattempo, avendo trovato il tesoro completamente esaurito, decise di espropriare danaro e propriet\u00e0 a numerosissimi funzionari e cortigiani fedeli ai precedenti imperatori e inizi\u00f2 a disporre un'opera di rafforzamento delle mura cittadine e di riarmo della guarnigione della Capitale\nDopo aver ottenuto l'appoggio della popolazione partecipando personalmente alle sortite contro i gruppi crociati dediti al saccheggio delle campagne; il 2 febbraio Enrico di Fiandra condusse un distaccamento a Filea per ottenere provviste ed al ritorno al campo crociato fu attaccato dallo stesso Basileus: la vittoria arrise ai crociati che riuscirono a catturare le insegne imperiali e una importante icona della Vergine mentre l'imperatore stesso fu ferito; parimenti fallimentare fu il tentativo di distruggere la flotta veneziana con navi incendiarie.\nL'8 febbraio Alessio V ed il Doge Enrico Dandolo convennero per un incontro di pace che per\u00f2 fu fallimentare: i bizantini rifiutarono le condizioni imposte mentre i crociati decisero, al termine dei colloqui, di tentare un attacco di sorpresa con la cavalleria al quale, tuttavia, l'imperatore riusc\u00ec a scampare; l'attacco e l'insistenza dei crociati alla liberazione e alla restaurazione di Alessio IV furono fattori determinanti che indussero il Murzuflo ad assassinare Alessio IV.\nLa notizia della morte di Alessio IV unita al provvedimento di espulsione di tutti i latini residenti a Costantinopoli degener\u00f2 ancor di pi\u00f9 le relazioni tra bizantini e crociati al punto che i questi ultimi iniziarono a preparare l'assalto finale alla citt\u00e0 ed a pianificare la spartizione dell'impero bizantino.\nLa Caduta di Costantinopoli.\nDopo un mese di continui assalti, il 9 aprile, avvenne quello definitivo: i crociati fecero una breccia nei pressi della porta di Petrion e saccheggiarono il palazzo delle Blacherne; l'imperatore, che in un primo momento era stato in grado di circoscrivere l'avanzata nemica, tent\u00f2 di ottenere rinforzi e di armare la popolazione ma senza molto successo; dopo due giorni di confusi combattimenti, il 12 aprile, Alessio fugg\u00ec accompagnato da Eudocia Angelina e dalla di lei madre Euphrosyne Doukaina Kamatera; il giorno seguente Costantino Lascaris fu acclamato come nuovo imperatore ma, non essendo stato in grado di persuadere la Guardia Variaga a proseguire i combattimenti, decise di lasciare anche lui la Capitale che, senza difese, capitol\u00f2 ai crociati.\nMorte.\nDopo la caduta di Costantinopoli, Alessio V raggiunse con il proprio seguito Mosinopoli ove aveva posto la residenza l'imperatore deposto Alessio III Angelo: all'inizio fu ben accolto ed ottenne la mano di Eudossia Angelina ma in seguito, desiderando di ottenere il trono per s\u00e9, Alessio III fece accecare il genero e lo abbandon\u00f2 nella citt\u00e0 che ormai rischiava di essere occupata dalle truppe latine. Catturato, fu accusato di tradimento per aver deposto ed assassinato Alessio IV: nel processo si difese accanitamente sostenendo che l'unico traditore fosse proprio Alessio IV che aveva invitato i crociati a Costantinopoli; in ogni caso, venne condannato a morte ed il suo corpo fu esposto alla Colonna di Teodosio.\nAlessio V fu l'ultimo imperatore ad aver regnato a Costantinopoli prima dell'istituzione dell'Impero Latino che avrebbe retto la citt\u00e0 per cinquantasette anni, fino alla riconquista durante il regno dell'imperatore di Nicea Michele VIII Paleologo."}
{"id": "59654", "revid": "599013", "url": "https://it.wikipedia.org/wiki?curid=59654", "title": "Userkaf", "text": "Biografia.\nCome in altre occasioni non \u00e8 chiaro cosa abbia determinato il cambio di dinastia.\nSecondo alcune tradizioni Irmaat sarebbe figlio di Neferhetepes figlia di Kheper ed avrebbe sposato Khentkaues, figlia di Kakhet (Menkhaura), ultimo (o penultimo) sovrano della IV dinastia.\nUna leggenda riportata dal \"Papiro Westcar\" racconta che Irmaat, ed i suoi due successori, sarebbero figli del dio Ra e di una donna, Redgdet, moglie di un sacerdote del dio.\nAttualmente \u00e8 opinione abbastanza accettata che Irmaat sia il padre dei suoi due successori.\nDurante il suo regno aument\u00f2 l'influenza del clero di Eliopoli e del culto solare che aveva in quella citt\u00e0 il suo centro principale. Prova di ci\u00f2 fu l'erezione del primo tempio solare, ad Abu Gurab, struttura che diverr\u00e0 usuale durante tutta la dinastia; del tempio, detto \"Corte delle offerte di Ra\", rimangono solamente poche tracce: vi fu per\u00f2 rinvenuta una sua testa in grovacca, fra i capolavori dell'arte dell'epoca.\nLa rivalit\u00e0 con il clero di Menfi port\u00f2 alla fine ad un accordo dove veniva stabilito che i sovrani fossero scelti tra i sacerdoti di Eliopoli mentre tra quelli di Menfi venivano designati i visir.\nTra questi ultimi annoveriamo, come governatore del Basso Egitto, il nobile egizio Ka'aper.\nAnche della sua piramide, denominata \"I luoghi di Userkaf sono puri\", edificata nei pressi della piramide a gradoni di Netjerykhet (Djoser), rimane ben poco essendo stata usata in epoca posteriore come cava di pietra."}
{"id": "59658", "revid": "1226", "url": "https://it.wikipedia.org/wiki?curid=59658", "title": "Overcloccare", "text": ""}
{"id": "59659", "revid": "2109197", "url": "https://it.wikipedia.org/wiki?curid=59659", "title": "Litote", "text": "La lit\u00f2te (dal greco antico \"lit\u00f3t\u0113s\", \"semplicit\u00e0\" e \"attenuazione\", da \"lit\u00f3s\" \"semplice\") \u00e8 una figura retorica che consiste nel dare un giudizio o fare un'affermazione adoperando la negazione di un'espressione di senso contrario. Si ha quando si sostituisce un'espressione troppo cruda con la negazione del contrario. Pu\u00f2 avere intento di attenuazione o enfasi, ma anche di eufemismo o ironia.\nUn esempio di litote \u00e8 dire \"non mi sento troppo bene\", per dire \"mi sento male\", in questo caso con valore intensivo.\nEsempi letterari.\nUn esempio di litote \u00e8 la definizione che Alessandro Manzoni d\u00e0 di Don Abbondio ne \"I promessi sposi\":\nUn altro esempio di litote si ha in Foscolo, nel sonetto \"A Zacinto\":\nAnche nella Divina Commedia si trova un esempio di litote nel Canto II dell'Inferno: \n\"Per\u00f2, se l'avversario d'ogne male \ncortese i fu, pensando l'alto effetto \nch'uscir dovea di lui, e 'l chi e 'l quale, \nnon pare indegno ad omo d'intelletto; [...]\""}
{"id": "59661", "revid": "37401", "url": "https://it.wikipedia.org/wiki?curid=59661", "title": "Consumo", "text": "Per consumo si intende l'uso di beni e servizi da parte di individui, di imprese o della pubblica amministrazione (consumatore) che ne implichi il possesso o la distruzione materiale o la distruzione figurata (nel caso dei servizi).\nIn economia il consumo o domanda rappresenta una variabile macroeconomica di grande importanza in quanto correlata alle altre grandezze macroeconomiche e in grado di determinare, come una delle cause prime dal basso, le tendenze di crescita, stagnazione o recessione all'interno del sistema economico.\nConsumo e produzione tendono all'equilibrio in risposta all'equilibrio tra domanda e offerta. In particolare sempre a livello macroeconomico si pu\u00f2 distinguere tra \"consumi interni\" allo nazione e \"consumi esterni\" ovvero la quota parte di produzione destinata all'export.\nClassificazione.\nSi suole distinguere due diverse categorie di consumo.\nConsumi intermedi.\nI \"consumi intermedi\" sono il valore dei beni e servizi consumati o trasformati dai produttori durante il processo produttivo.\nConsumi finali.\nI \"consumi finali\" rappresentano la quota del reddito destinata all'acquisto di beni e servizi per il soddisfacimento dei bisogni della collettivit\u00e0.\nSi distingue tra:\nDa altro punti di vista, si distingue tra:\nIl consumo nella teoria economica.\nConsumo competitivo e non competitivo.\nPer \"consumo competitivo\" si intende l'utilizzo di una risorsa esauribile (ad esempio un piatto di cibo) , per \"consumo non competitivo\" si intende l'utilizzo di una risorsa concettuale (ad esempio l'informazione) \nAnalisi disaggregata del consumo.\nNell'analisi disaggregata si considerano il comportamento del singolo consumatore e le sue scelte con riguardo a diverse categorie di beni, tenendo conto dei loro prezzi e del proprio reddito.\nTenendo fissi i prezzi, la domanda di un bene pu\u00f2 aumentare o diminuire al variare del reddito; si distinguono:\nInoltre, considerando l'elasticit\u00e0 della domanda rispetto al reddito, si distingue tra:\nSi osserva,in particolare, che la domanda di beni alimentari cresce meno quando il reddito aumenta, fino a costituire una quota via via minore del consumo totale (legge di Engel).\nTenendo fisso il reddito, normalmente la domanda di un bene diminuisce se il suo prezzo aumenta. Vi sono tuttavia casi in cui si osserva la relazione contraria (beni di Giffen).\nAnalisi aggregata del consumo.\nNell'analisi aggregata si considera la spesa complessiva per i consumi.\nLa teoria keynesiana attribuisce particolare importanza al livello dei consumi, che \u00e8 una delle componenti della domanda aggregata di beni e servizi. Livelli di consumo elevati non solo consentono un livello di benessere altrettanto elevato (in media), ma garantiscono, attraverso una forte domanda, una elevata produzione di beni e servizi, con ci\u00f2 riducendo il livello di disoccupazione.\nLa funzione di consumo nel modelli macroeconomici viene solitamente formalizzata attraverso una funzione lineare:\nC = c0 + c1Yd\ndove c0 \u00e8 l'ordinata all'origine (o meglio il consumo autonomo, ossia quella parte di consumo che non dipende dal reddito disponibile), e c1 \u00e8 la propensione marginale al consumo, mentre Yd \u00e8 il reddito in termini reali (ossia dopo le tasse). c1, la propensione marginale al consumo, \u00e8 un valore compreso tra 0 e 1. Keynes osservava in proposito che al crescere del reddito di 1 unit\u00e0, il consumo aumenta meno.\nAlcune ricerche empiriche condotte da Simon Kuznets, tuttavia, mostrarono una notevole stabilit\u00e0 del rapporto tra risparmio e reddito, tendendo cos\u00ec a contraddire l'ipotesi di una propensione marginale al consumo inferiore all'unit\u00e0.\nNe sono seguite teorie che fanno dipendere il livello dei consumi non tanto dal reddito corrente, ma piuttosto dalle prospettive di reddito di lungo periodo; si tratta delle ipotesi del ciclo vitale di Franco Modigliani e del reddito permanente di Milton Friedman.\nConsumo e comportamento del consumatore.\nLe teorie sul consumo sono state riviste alla luce di diversi studi che evidenziano una sequenza specifica di stadi del processo di consumo. Secondo Hawkins (University of Oregon) e Mothersbaugh (University of Alabama), un'azienda pu\u00f2 avere efficacia solo se i consumatori \nIl lavoro di Daniel Kahneman, psicologo israeliano, vincitore, insieme a Vernon Smith, del Premio Nobel per l'economia nel 2002, ha infatti integrato risultati della ricerca psicologica nella scienza economica, specialmente in merito al giudizio umano e alla teoria delle decisioni di consumo e acquisto in condizioni di dubbio, iperscelta e incertezza.\nRilevazioni quantitative in Italia.\nIn Italia le rilevazioni sui consumi intermedi si operano nell'ambito della stima del prodotto interno lordo, condotta sulla base dei dati contabili delle imprese con almeno 100 addetti e di indagini campionarie per le imprese minori.\nPer quanto riguarda i consumi finali, come fonti classiche vi sono le indagini della Banca d'Italia sui bilanci delle famiglie, le indagini dell'ISTAT sui consumi delle famiglie e i conti della contabilit\u00e0 nazionale redatti secondo lo standard Sec95. Fino al 1999 la contabilit\u00e0 nazionale rilevava il consumo interno, ma da allora tutte e tre le indagini rilevano il consumo nazionale.\nL'indagine della Banca d'Italia.\nNell'indagine sui bilanci delle famiglie condotta dalla Banca d'Italia:\nL'indagine dell'ISTAT.\nNell'indagine sui consumi delle famiglie condotta dall'Istat:\nLa spesa viene articolata secondo la classificazione COICOP.\nLa contabilit\u00e0 nazionale.\nNella contabilit\u00e0 nazionale la spesa per i consumi finali viene stimata con vari metodi:"}
{"id": "59668", "revid": "1745361", "url": "https://it.wikipedia.org/wiki?curid=59668", "title": "Euridice (figlia di Lacedemone)", "text": "Euridice () \u00e8 un personaggio della mitologia greca, figlia di Lacedemone, il leggendario fondatore di Sparta e moglie di Acrisio, re di Argo che la rese madre di Danae.\nIgino, come moglie di Acrisio la chiama Aganippe.\nMitologia.\nAd essa era attribuita la consacrazione del tempio di Era Argiva a Sparta."}
{"id": "59669", "revid": "237161", "url": "https://it.wikipedia.org/wiki?curid=59669", "title": "Sacro Monte", "text": "Con il termine Sacro Monte, pur non essendovi una definizione univoca, si intende solitamente un complesso a carattere religioso connotato da:\nI criteri indicati si ritrovano implicitamente anche nella seguente definizione:\nLo scopo dei \"Sacri Monti\", che si cominciarono a costruire in Italia a partire dalla fine del Quattrocento, fu all'inizio quello di offrire ai pellegrini un'alternativa pi\u00f9 sicura rispetto ai viaggi in Terra santa; poi divenne quello di offrire ai fedeli un percorso di meditazione e di preghiera che si snodasse attraverso la rappresentazione per immagini della Vita e della Passione di Ges\u00f9; altre volte il percorso devozionale \u00e8 dedicato alla Vergine ed ai \"misteri\" del Rosario, oppure alla Trinit\u00e0, ed anche alla vita di alcuni Santi particolarmente venerati (segnatamente a san Francesco d'Assisi, oppure a san Carlo Borromeo).\nAlle cappelle si aggiungono solitamente chiese e santuari capaci di ospitare i pellegrini.\nLo storico Franco Cardini scrive: \"L'idea del complesso di \"memoriae\" non era del tutto nuova. I complessi devozionali collegati alla teatralizzazione della Passione sono strettamente legati alla devotio moderna fiammingo-borgognona del Tre-Quattrocento e costituiscono una rete che avvolgeva tutta l'Europa, anche se molti di loro andarono distrutti con la Riforma protestante\". Lo storico aggiunge che il Sacro Monte prealpino s'inserisce nel quadro di un grande archetipo religioso, quello della \"montagna sacra\", presente ovunque nelle religioni, \"un \"mitema\" universale, di cui l'Ararat, l'altura del monte Sion, il Monte Sinai, il Monte Tabor, il Monte Carmelo e soprattutto il Calvario sembrano i testimoni nella tradizione biblico-evangelica\".\nOggi molti Sacri Monti, oltre che luoghi di culto, sono considerati luoghi di interesse storico, artistico e naturalistico meritevoli di speciale tutela.\nIn Europa il numero di Sacri Monti, di \"Calvari\", di \"Via Crucis\" e, in genere, di complessi devozionali aventi una qualche tradizione storica e monumentalit\u00e0 \u00e8 molto elevato: un censimento effettuato nel 2001 ha consentito di individuarne ben 1815, e si tratta di un censimento certamente incompleto.\nMolti di tali complessi - per storia, tradizione di fede, opere artistiche presenti, qualit\u00e0 paesaggistiche - sono di straordinario interesse. L'UNESCO nel 1999 ha incluso nella sua lista dei beni appartenenti al Patrimonio dell'Umanit\u00e0 il Kalwaria Zebrzydowska in Polonia. Anche in Italia, esistono in diverse regioni Sacri Monti di grande pregio culturale, storico, artistico e naturalistico. Ricordiamo ad esempio il Sacro Monte di San Vivaldo di Montaione in Toscana oppure quello delle Sette Chiesette di Monselice in Veneto. Anche il Santuario della Madonna di San Luca a Bologna presenta molti connotazioni tipiche di un Sacro Monte.\nStraordinaria \u00e8 la presenza, in Piemonte e Lombardia, di Sacri Monti prealpini. Essa si collega per molti versi al ruolo affidato alle opere d'arte di strumento pedagogico capace di coinvolgere emotivamente e spiritualmente i fedeli, secondo una concezione maturata nella Chiesa dopo il Concilio di Trento, che trov\u00f2 un'infaticabile opera di promozione in San Carlo Borromeo, arcivescovo di Milano, e in alcuni vescovi delle diocesi da lui dipendenti.\nL'UNESCO, nel 2003, ha inserito anche un gruppo di nove di tali complessi, denominati Sacri Monti del Piemonte e della Lombardia, nell'elenco dei patrimoni dell'umanit\u00e0 dell'UNESCO.\nIl \"sistema\" dei Sacri Monti prealpini.\nI Sacri Monte di Piemonte e Lombardia riconosciuti dall'UNESCO come \"Patrimonio dell'Umanit\u00e0\", sono i principali complessi devozionali di questo tipo costruiti in Italia a ridosso dell'arco alpino, ma non esauriscono il loro numero. Ad esempio, entrando in territorio svizzero, a Orselina, nei pressi di Locarno, si incontra il Sacro Monte del Santuario della Madonna del Sasso, nato dallo stesso ceppo di spiritualit\u00e0 francescana che promosse l'edificazione del Sacro Monte di Varallo, e che ha visto attivi importanti artisti di area lombarda.\nCon l'espressione \"sistema dei Sacri Monti prealpini\" s'intende porre l'accento sulla pluralit\u00e0 dei monti consacrati, divenuti luoghi di \"pellegrinaggio in terra propria\", in sintonia con il fervore controriformista che ha animato l'azione pastorale di San Carlo Borromeo; essi mostrano dunque una comune matrice spirituale e, spesso, non poche affinit\u00e0 artistiche (anche per il formarsi di scultori e pittori che, per cos\u00ec dire, si sono specializzati negli apparati decorativi dei Sacri Monti, prestando la loro opera in cantieri diversi).\nAlcuni Sacri Monti - come quello di Arona e di Graglia - nacquero con progetti ambiziosi e si bloccarono poi di fronte alle difficolt\u00e0 emergenti, concentrando per lo pi\u00f9 le risorse sull'edificazione di un santuario, e lasciando che le ingiurie del tempo infierissero sulle cappelle costruite: essi hanno comunque acquisito nel tempo una qualche notoriet\u00e0 religiosa, sono diventate meta di pellegrinaggio e costituiscono, in ogni caso, importanti testimonianze storiche. Gli sviluppi dei Sacri Monti intervenuti tra la seconda met\u00e0 del XVI e la prima met\u00e0 del XVII secolo hanno spesso inglobato altre tipologie di complessi devozionali, quali la serie di edicole che compongono la \"Via Crucis\".\nSono stati proposti diversi \"atlanti\" che classificano i Sacri Monti prealpini \nIl loro censimento diventa tanto pi\u00f9 ampio quanto meno severamente si applicano i criteri di riconoscimento di un Sacro Monte citati all'inizio.\nElenchiamo qui di seguito un gruppo ristretto di Sacri Monti prealpini diversi da quelli prescelti dall'UNESCO e che, tuttavia, sono assai prossimi ai criteri di riconoscimento citati all'inizio; ad essi aggiungiamo poi un gruppo pi\u00f9 ampio, derivato da una selezione di quelli indicati dagli atlanti disponibili.\nTra i monti sacri abbiamo, al di fuori delle Alpi,"}
{"id": "59670", "revid": "1745361", "url": "https://it.wikipedia.org/wiki?curid=59670", "title": "Euridice (figlia di Pelope)", "text": "Euridice (in greco antico \u0395\u1f50\u03c1\u03c5\u03b4\u03af\u03ba\u03b7) conosciuta anche come Lisidice od Anasso \u00e8 un personaggio della mitologia greca da cui discende Eracle.\nMitologia.\nEra figlia di Pelope e di Ippodamia e spos\u00f2 il re di Micene, Elettrione, da cui ebbe la figlia Alcmena ed i figli Anfimaco e Archelao."}
{"id": "59673", "revid": "1543377", "url": "https://it.wikipedia.org/wiki?curid=59673", "title": "Curva di Laffer", "text": "La curva di Laffer \u00e8 una curva che mette in relazione l'aliquota di imposta (asse delle ascisse) con le entrate fiscali (asse delle ordinate). Fu impiegata da Arthur Laffer, economista dell'University of Southern California (Usa) per convincere l'allora candidato repubblicano alle elezioni presidenziali del 1980, Ronald Reagan, a diminuire le imposte dirette.\nTeoria.\nLaffer ipotizz\u00f2 che esistesse un livello del prelievo fiscale oltre il quale l'attivit\u00e0 economica non \u00e8 pi\u00f9 conveniente e il gettito fiscale si riduce, quanto meno se il prelievo raggiunge il 100% del reddito, e quindi che le due grandezze siano legate da una curva continua a forma di campana che ha un massimo (per il teorema di Weierstrass), ovvero un'aliquota fiscale che massimizza il gettito fiscale.\nNella teoria dell'economia keynesiana invece il disavanzo pubblico \u00e8 pari alla differenza fra spesa pubblica e tasse; il gettito fiscale \u00e8 dato dall'aliquota moltiplicata per il PIL o reddito nazionale, ed \u00e8 direttamente collegata alla produzione della ricchezza.\nSecondo Laffer esiste un'aliquota, corrispondente all'ascissa del punto pi\u00f9 alto della curva a campana, oltre la quale un aumento delle imposte avrebbe disincentivato l'attivit\u00e0 economica e quindi ridotto il gettito, in misura crescente, fino al punto in cui il prelievo fiscale, se raggiungesse il 100%, causerebbe l'azzeramento del gettito.\n\u00c8 noto l'andamento qualitativo della curva, mentre esiste un dibattito fra economisti riguardo al valore dell'aliquota che ottimizza le entrate pubbliche. La riduzione del gettito \u00e8 a sua volta interpretabile come cessazione delle attivit\u00e0 economiche a causa di una pressione fiscale eccessiva, o come aumento dell'evasione ed elusione fiscale.\nOltrepassata l'aliquota ottimale il gettito fiscale tende a diminuire per tre fenomeni: evasione, elusione, sottrazione.\nLa curva \u00e8 chiamata anche \u201cdi Khaldun-Laffer\u201d, perch\u00e9 il principio su cui si fonda fu proposto per la prima volta da Ibn Khaldun, storico arabo medioevale, nella Muqaddima\nEvasione.\nL'evasione consiste nel sottrarsi illegalmente al pagamento di un'imposta; uno dei metodi per attuarla consiste nel dichiarare una base imponibile minore rispetto a quella reale con lo scopo di pagare all'erario un importo inferiore.\nElusione.\nL'elusione consiste nell'utilizzare le possibilit\u00e0 fornite dal diritto tributario per contrastare il prelievo fiscale con lo scopo di beneficiare di minori imposte. A differenza dell'evasione, l'elusione non si presenta come illegale; essa infatti formalmente rispetta le leggi vigenti, ma le aggira nel loro aspetto sostanziale frustrando il motivo per il quale sono state approvate. Ad esempio, se le imposte sulla vendita di un immobile sono del 35% e quelle sulla vendita di azioni del 20%, il possessore dell'immobile pu\u00f2 conferirlo in una societ\u00e0 per azioni al solo scopo di vendere poi le azioni della societ\u00e0 proprietaria dell'immobile con fortissimo risparmio fiscale. Qui l'elusione sta nell'uso dello strumento societ\u00e0 per azioni non per svolgere un'attivit\u00e0 d'impresa, ma solo per trasferire la propriet\u00e0 sostanziale dell'immobile, infatti in questo caso l'acquirente delle azioni in realt\u00e0 ha acquistato l'immobile, ma in questo modo il venditore ha beneficiato di un'aliquota impositiva fortemente ridotta.\nSottrazione.\nLa sottrazione consiste nel sottrarre l'imponibile dalla tassazione eliminandolo o spostandolo. \u00c8 l'effetto di cui gli economisti della \"supply side economics\" (cio\u00e8 politica dell'offerta) pi\u00f9 si preoccupavano. L'offerta \u00e8 composta dalla produzione delle imprese, il reddito derivante dall'allocazione di tale produzione \u00e8 soggetto a imposta. Per sottrarre l'imponibile \u00e8 necessario non produrre pi\u00f9 questo reddito, o produrlo altrove. In entrambi i casi l'effetto \u00e8 un calo della produzione complessiva e cio\u00e8 della crescita del paese in questione.\nNel mondo.\nNegli Stati Uniti d'America.\nGli USA si trovavano nel 1980, secondo Laffer e secondo gli economisti della supply side economics, a destra di tale punto, e pertanto una riduzione delle aliquote avrebbe prodotto un aumento dell'attivit\u00e0 economica e quindi delle entrate fiscali.\nReaganomics.\nUna prima evidenza empirica avvenne durante la presidenza Reagan, quando il tetto massimo dell'aliquota fiscale scese dal 70% al 31%, mentre le entrate continuarono ad aumentare ogni anno dal 1980 (8.858 miliardi di dollari) al 1990 (1,93 trilioni di dollari). Secondo i dati storici forniti dall'Ufficio di bilancio del Congresso (CBO, Congressional Budget Office) le entrate governative in percentuale sul PIL aumentarono dal 31,8% nel 1980 al 33,2% nel 1989.\nConferma empirica.\nAltri economisti sono scettici e sostengono che questa teoria non abbia avuto nessuna conferma empirica. Anzi si \u00e8 dimostrato che per far scattare l'effetto Laffer il tasso minimo delle imposte sul reddito doveva raggiungere almeno il 70% negli USA: solo in questo caso la sua diminuzione avrebbe procurato gli effetti previsti, ma gi\u00e0 oggi il tasso delle imposte sul reddito, negli USA, \u00e8 di circa tre volte meno alto.\nCritiche.\nSi dice, ironicamente, che una delle maggiori qualit\u00e0 della Curva di Laffer \u00e8 che pu\u00f2 essere spiegata a un membro del Congresso americano in mezz'ora e questo ne pu\u00f2 parlare per sei mesi. Il premio Nobel per l'economia Joseph E. Stiglitz l'ha definita, nel suo libro \"I ruggenti anni Novanta\", \"una teoria scarabocchiata su un foglio di carta\".\nIn Italia.\nSecondo diversi commentatori, l'aumento delle tasse in Italia, di cinque punti superiore alla media europea avrebbe portato ad una diminuzione dei consumi e una corrispondente diminuzione dell'introito fiscale, il consumo dei carburanti sarebbe diminuito e lo Stato avrebbe perso 1 miliardo di euro di mancato introito fiscale; lo stesso processo sarebbe accaduto (ma per ragioni diverse) con la vendita di sigarette, l'aumento del 30% in 16 mesi di tasse sugli alcolici avrebbe fatto diminuire i consumi e il relativo introito fiscale."}
{"id": "59675", "revid": "116498206", "url": "https://it.wikipedia.org/wiki?curid=59675", "title": "Deficit pubblico", "text": "Nella contabilit\u00e0 di Stato il deficit pubblico, o disavanzo pubblico, \u00e8 la situazione contabile dello Stato che si verifica quando, nel corso di un esercizio finanziario, le uscite superano le entrate ovvero il bilancio dello Stato \u00e8 negativo.\nDescrizione.\nDefinizione.\nLa differenza tra entrate (gettito fiscale) e uscite (spesa pubblica) \u00e8 detta \"saldo pubblico\": se tale saldo \u00e8 negativo, si parla di \"deficit\" (\"o disavanzo\"); se \u00e8 positivo, si parla di \"avanzo\"; se, infine, \u00e8 pari a zero, si parla di \"pareggio del bilancio\". \nSi dice invece \"saldo primario\" la differenza tra entrate e uscite al netto degli interessi, ossia quando sono escluse dal computo delle uscite le spese per interessi sul debito pubblico.\nCause.\nLa spesa pubblica \u00e8 costituita dagli acquisti di beni e servizi da parte del settore governativo/statale e dai trasferimenti alle amministrazioni locali, alle imprese e ai singoli (sotto forma di retribuzioni, pensioni e altri tipi di sussidi, come quelli di disoccupazione). A fronte di tali uscite lo Stato incassa un cosiddetto gettito fiscale dalle imposte di sua competenza, quali le imposte \"dirette\" come quelle sul reddito e \"indirette\", come quelle che colpiscono i beni. Il saldo negativo tra entrate ed uscite rappresenta dunque il deficit o disavanzo. \nIl deficit statale pu\u00f2 essere il risultato voluto dal governo di politiche di bilancio (manovre finanziarie o strategie economico-finanziarie di lungo periodo) di tipo \"espansivo\" a sostegno della domanda aggregata e quindi della crescita economica grazie all'aumento della spesa statale o dei trasferimenti e/o riduzione delle imposte. Viceversa manovre \"restrittive\", con riduzione della spesa statale o dei trasferimenti, e/o in un aumento delle imposte, hanno effetto di riduzione del deficit statale, pareggio di bilancio o generazione di avanzo statale ottenendo dunque un saldo positivo nei \"conti dello Stato\" grazie a \"politiche di rigore\" deflazionistiche.\nLa presenza di un disavanzo si potrebbe dunque attribuire ad un \"incremento di spesa\" (causata da eventi come una guerra o una catastrofe naturale, da scelte di politiche economiche di sostegno ad un decremento della domanda generato da aumento del tasso di disoccupazione e da stagnazione o recessione economica all'interno del settore privato-non governativo) e/o a \"diminuzione delle entrate\" (ad esempio politiche fiscali di sostegno alla domanda, alta evasione fiscale, bassa crescita economica che genera diminuzione nel gettito fiscale).\nConcorre alla generazione di deficit pubblico indesiderato il fenomeno dell'evasione fiscale e/o una diminuzione del PIL con diminuzione delle entrate dovuta a minor introiti da tassazione sui redditi.\nMisurazione.\nAnche se il deficit statale viene misurato in termini assoluti, indicando il suo ammontare in euro o nella moneta in cui \u00e8 espresso, gli economisti preferiscono valutarne le dimensioni relative, rapportando il deficit al Prodotto interno lordo del paese. Tale rapporto costituisce, peraltro, il parametro essenziale con cui sono valutati gli Stati Membri dell'Unione europea, che rientrano nell'eurozona, per il rispetto del Patto di stabilit\u00e0 e crescita.\nUn deficit contabilizzato nei conti dello Stato, anche se voluto da politiche \"espansive\" di crescita economica, pone allora la questione cruciale della sua copertura finanziaria. Stati a moneta privata (negli USA, sovrana invece in Giappone, Cina, etc.) sono sempre solvibili, ma dalla dinamica inflattiva innescata da politiche di monetizzazione del debito consegue l'impossibilit\u00e0 di ricorrere al credito nelle valuta locale e pertanto questo vantaggio \u00e8 di breve durata, quindi anche i monopolisti della moneta hanno bisogno del prelievo fiscale per la loro spesa in deficit . Gli stati, che utilizzino o meno una moneta sovrana, hanno il problema di reperire le risorse finanziarie per la propria spesa a deficit. Questa avviene solitamente con l'emissione di titoli di stato come BOT e CCT, che vanno dunque a costituire, in aggregato, il cosiddetto debito statale. Lo Stato emittente paga necessariamente degli interessi che contribuiscono a loro volta ad un ulteriore quota delle uscite statali.\nIn quanto originate dal disavanzo tra entrate e uscite, le politiche \"restrittive\" di colmamento/riduzione di tale deficit statale presente e futuro possono ottenersi necessariamente attraverso attuazione di una o pi\u00f9 delle seguenti misure:\nTrattazione matematica.\nLa seguente equazione alle differenze relativa al rapporto deficit/PIL mostra come il deficit pubblico al tempo \"t\" \u00e8 uguale agli interessi sul valore nominale del debito pubblico dell'anno precedente con \"i\" tasso di interesse nominale dei titoli di stato pi\u00f9 il disavanzo primario (pari alla differenza tra le uscite e le entrate statali):\nDividendo l'equazione per il PIL e ponendo che l'incremento del PIL dal tempo \"t-1\" al tempo \"t\" sia pari a \"1+n\" (essendo \"n\" il tasso di crescita del PIL nominale) si ha :\ncon formula_3 rapporto debito/PIL al tempo t-1 e d rapporto disavanzo primario/PIL considerato costante nel tempo.\nIn base alla Trattazione matematica del rapporto debito/PIL risulta :\nPertanto si ha :\nSemplificando l'equazione e imponendo che risulti uguale al 3% si ha:\nRicavando d dall'equazione si ottiene :\nImponendo ad esempio le condizioni : formula_8 \nsi pu\u00f2 ricavare d che risulta uguale a :\nInoltre essendo :\nallora il PIL attuale risulta:\ne quindi:\nPertanto il disavanzo primario necessario per mantenere il rapporto deficit/PIL al 3% \u00e8 :\nMa gli interessi sul debito risultano pari a :\nPertanto per ottenere un rapporto deficit/PIL inferiore al 3% nelle condizioni in esempio occorre che l'avanzo primario cio\u00e8 la differenza tra le entrare e le uscite a meno della spesa per interessi risulti maggiore di 27,98 miliardi di euro.\nIn tal caso il deficit risulter\u00e0 minore di 77,96-27,98=49.97 miliardi di euro.\nDeficit, politica economica e crescita economica.\nUna divisione tradizionale delle posizioni in materia di deficit e politica economica tra forze politiche conservatrici e progressiste attribuisce alle prime la volont\u00e0 di ridurre quanto pi\u00f9 possibile il deficit dello stato o addirittura di chiudere in pareggio di bilancio i conti pubblici allo scopo di mantenere ordine nei conti, di contenere la spesa pubblica e di preservare il ruolo di controllo dello stato nell'economia, mentre alle seconde verrebbe attribuito il desiderio di accettare deficit pubblici strutturali purch\u00e9 finalizzati a sostenere la domanda e in consumi o a preservare le fasce sociali pi\u00f9 deboli.\nIn particolare le posizioni che si rifanno alle idee keynesiane attribuiscono allo stato il compito di sostenere, quando necessario, la domanda di beni e servizi ricorrendo alla spesa pubblica anche in condizioni di deficit stimolando la crescita economica, che di per s\u00e9 in linea teorica sarebbe anche in grado di aumentare/sostenere le entrate statali nel medio-lungo periodo per tassazione sui maggiori profitti di aziende e lavoratori."}
{"id": "59676", "revid": "547034", "url": "https://it.wikipedia.org/wiki?curid=59676", "title": "Rendering", "text": "Nella computer grafica, il rendering (lett. \"restituzione grafica\") identifica il processo di resa, ovvero di generazione di un'immagine a partire da una descrizione matematica di una scena tridimensionale, interpretata da algoritmi che definiscono il colore di ogni punto dell'immagine digitale.\nIn senso esteso (nel disegno), indica un'operazione atta a produrre una rappresentazione di qualit\u00e0 di un oggetto o di una architettura (progettata o rilevata).\nDescrizione.\n\u00c8 uno dei temi pi\u00f9 importanti della grafica computerizzata tridimensionale e in pratica \u00e8 sempre in relazione con tutti gli altri. Nell'ambito del processo di generazione grafica \u00e8 l'ultimo importante stadio e fornisce l'aspetto finale al modello e all'animazione.\nCon il crescente perfezionamento della grafica computerizzata dal 1970 in avanti \u00e8 diventato oggetto di studi e ricerche sempre pi\u00f9 specifici.\n\u00c8 usato per: montaggio video, giochi per computer, simulatori, effetti visuali per film e serie TV, visualizzazione di progetti. Ciascuno con una differente combinazione di caratteristiche e tecniche.\nSono disponibili in commercio un gran numero di motori di render, alcuni dei quali integrati nei pi\u00f9 diffusi pacchetti di modellazione e animazione tridimensionale, alcuni altri indipendenti, altri ancora distribuiti come progetti open source.\nUn renderizzatore \u00e8 un programma basato su una combinazione selezionata di metodi relativi a: ottica, percezione visiva, matematica e ingegneria del software.\nNel caso della grafica tridimensionale, il rendering \u00e8 un processo lento e richiede un gran numero di elaborazioni da parte della CPU, oppure \u00e8 assistito in tempo reale dagli acceleratori 3D delle schede grafiche (per i giochi tridimensionali).\nFenomeni.\nLe immagini possono essere analizzate in termini di una serie di fenomeni visibili. Le ricerche e i progressi nel campo del rendering sono state in gran parte motivate dal tentativo di simularli in modo accurato ed efficiente.\nTecniche.\nLe principali tipologie di algoritmi per risolvere il problema sono:\nQuesti approcci possono essere particolarmente intensi dal punto di vista computazionale, perch\u00e9 entrambi creano una struttura abbastanza completa per la gestione delle equazione di rendering.\nPer le applicazione \"sistema real-time\", non \u00e8 pensabile di eseguire una elaborazione completa. In genere si semplifica il problema con una delle seguenti approssimazioni:\nAlcuni dei principali algoritmi, sono:\nChi deve eseguire il rendering di grandi quantit\u00e0 di immagini (per esempio quelle di una sequenza cinematografica) usa una rete di computer connessi tra loro, detta render farm.\nL'attuale stato dell'arte per la costruzione di scene in 3D per la creazione di film \u00e8 il linguaggio di descrizione delle scene RenderMan creato dalla Pixar. (da confrontare con formati pi\u00f9 semplici per la descrizione di un ambiente 3D come VRML o API come DirectX o OpenGL che sfruttano l'accelerazione hardware delle moderne schede grafiche).\naltri popolari e potenti motori di render:\nUso.\nQuando l'elaborazione preliminare della scena (una rappresentazione wireframe solitamente) \u00e8 completa, inizia la fase di rendering che aggiunge texture bitmap o texture procedurali, luci, bump mapping, e posizioni relative agli altri oggetti. Il risultato \u00e8 un'immagine completa che \u00e8 possibile vedere.\nNel caso di animazioni per pellicole cinematografiche, molte immagini (fotogrammi) devono essere disegnate e assemblate in un programma capace di creare un'animazione di questo tipo. La maggior parte dei programmi di elaborazione 3D sono in grado di elaborare queste immagini.\nBase accademica.\nMolti ambienti di sviluppo hanno come scopo la creazione di immagini \"fotorealistiche\", cio\u00e8 il pi\u00f9 possibile vicine alla riproduzione fotografica\nL'implementazione di renderizzatori realistici ha sempre per base la simulazione della fisica che sta alla base del comportamento della luce.\nIl termine basato sulla fisica indica l'utilizzo di modelli e approssimazioni che sono molto generali e ampiamente diffuse fuori dall'ambiente del rendering. Un insieme particolare di tecniche sono gradualmente diventate pratica comune tra i grafici.\nIl concetto di base \u00e8 abbastanza facile da capire, ma non trattabile attraverso mera computazione; un singolo ed elegante algoritmo non esiste (al momento). Al fine di incontrare la domanda di robustezza, accuratezza e praticit\u00e0, ogni implementazione utilizza in maniera diversa un insieme di tecniche.\nLe equazioni alla base del rendering.\nSignificato: in una particolare posizione e direzione, la luce uscente (Lo) \u00e8 la somma della luce emessa (Le) e della luce riflessa. La luce riflessa \u00e8 ottenuta moltiplicando: Li (la luce che arriva da tutte le direzioni), per il coefficiente di riflessione (fr), e per l'angolo di arrivo.\nQuesta \u00e8 la chiave del concetto accademico-teorico del rendering. \u00c8 l'espressione pi\u00f9 astratta e formale del problema del rendering. Tutti gli algoritmi pi\u00f9 completi possono essere visti come una soluzione particolare della formulazione presente in questa equazione.\nLa BRDF.\nLa BRDF (bidirectional reflectance distribution function) \u00e8 un modello che esprime l'interazione della luce con una superficie tramite questa semplice espressione:\nformula_2\nL'interazione con la luce \u00e8 molto spesso approssimata con modelli ancora pi\u00f9 semplici: riflessione diffusa e speculare, anche se tutte e due possono seguire questa formulazione.\nOttica geometrica.\nLo studio della propagazione di onde elettromagnetiche per mezzo del concetto di \"raggio\" che si propaga rettilinearmente, ignorando ogni possibile effetto di diffrazione e quindi la natura ondulatoria della luce stessa. Ci\u00f2 permette di utilizzare un modello relativamente semplice per lo studio di lenti, specchi piani, concavi e convessi.\nPercezione visiva.\nLa matematica usata nel rendering include: algebra lineare, calcolo numerico, analisi numerica, analisi digitale di segnali, metodo Montecarlo\nCronologica delle idee pubblicate.\nNel web.\nAll'interno di un browser web c'\u00e8 un software che interpreta cosa visualizzare in base alle informazioni che riceve (HTML, CSS, JS...) chiamato motore di rendering. Ogni browser ha il proprio e molti sono diversi fra loro, ad esempio Firefox ha come motore di rendering Gecko e Chrome ha Webkit. Per questo non \u00e8 detto che una pagina web sia visualizzata nello stesso modo da tutti i browser. Questa differenza di visualizzazione delle pagine si \u00e8 notata molto in diverse occasioni nella storia del web:\nWeb 3D.\nWeb 3D \u00e8 un termine usato per indicare i contenuti 3D interattivi inseriti in una pagina HTML, visualizzabili da un comune browser attraverso un particolare Web 3D viewer. Si utilizza il concetto di Web 3D anche per indicare una possibile evoluzione del Web in cui viene abbandonata l'idea di pagina e ci si immerge in uno spazio tridimensionale interattivo. Anche in questo caso i browser utilizzano il proprio motore di rendering per interpretare ricostruzioni 3D (anche interattive)."}
{"id": "59689", "revid": "104458", "url": "https://it.wikipedia.org/wiki?curid=59689", "title": "Ole Kristian Furuseth", "text": "Originario di Jessheim e soprannominato \"Furumyra\", Furuseth fu uno dei primi esponenti dell'emergente squadra norvegese di sci alpino, che inizi\u00f2 ad affermarsi con continuit\u00e0 nei primi anni 1990. Prima di allora la Norvegia, nazione con grandissime tradizioni negli sport invernali, nello sci alpino aveva ottenuto risultati di rilievo soltanto saltuariamente. Nella sua lunga carriera agonistica, chiusa il 9 marzo 2002 dopo sedici stagioni in Coppa del Mondo, ottenne 9 vittorie e 32 podi nel massimo circuito internazionale.\nBiografia.\nCarriera sciistica.\nStagioni 1985-1991.\nFuruseth debutt\u00f2 in campo internazionale ai Mondiali juniores di Jasn\u00e1 1985; in Coppa del Mondo ottenne in slalom gigante il primo piazzamento di rilievo, il 16 dicembre 1986 sulla 3-Tre di Madonna di Campiglio (10\u00ba), e il primo podio, il 17 gennaio 1989 sulla Chuenisb\u00e4rgli di Adelboden (2\u00ba). Nel 1989 esord\u00ec ai Campionati mondiali, classificandosi 12\u00ba nel supergigante, 8\u00ba nello slalom gigante e 6\u00ba nello slalom speciale della rassegna iridata di Vail, e vinse la sua prima gara in Coppa del Mondo, il 5 marzo a Furano in slalom speciale. A fine stagione, con cinque podi complessivi e due vittorie, risult\u00f2 vincitore della sua prima Coppa del Mondo di slalom gigante (a pari merito con lo svizzero Pirmin Zurbriggen) e 4\u00ba nella classifica generale.\nLa stagione 1989-1990 fu la migliore di Furuseth in Coppa del Mondo: ottenne una sola vittoria ma sei podi complessivi, vinse nuovamente la coppa di cristallo di slalom gigante (ancora a pari merito, questa volta con l'austriaco G\u00fcnther Mader) e si classific\u00f2 2\u00ba sia nella classifica generale, a 123 punti da Zurbriggen, sia in quella di slalom speciale, a 55 punti da Armin Bittner. Nel 1991 ai Mondiali di Saalbach-Hinterglemm vinse la medaglia di bronzo nello slalom speciale e si classific\u00f2 4\u00ba sia nel supergigante sia nello slalom gigante; in Coppa del Mondo fu ancora 2\u00ba nella classifica di slalom speciale (con 8 punti in meno di Marc Girardelli) e 5\u00ba in quella generale, con cinque podi (due le vittorie, colte sui prestigiosi tracciati 3-Tre di Madonna di Campiglio e Podkoren di Kranjska Gora).\nStagioni 1992-2002.\nNel 1992 vinse lo slalom gigante della Chuenisb\u00e4rgli di Adelboden (il 22 gennaio) ed esord\u00ec ai Giochi olimpici invernali: ad fu 4\u00ba nel supergigante, 5\u00ba nello slalom gigante, 7\u00ba nella combinata e non concluse lo slalom speciale. L'anno dopo ai Mondiali di Morioka si classific\u00f2 10\u00ba nello slalom gigante e 14\u00ba nello slalom speciale, mentre ai XVII Giochi olimpici invernali di non port\u00f2 a termine n\u00e9 lo slalom gigante n\u00e9 lo slalom speciale. Specializzatosi nello slalom speciale, gareggi\u00f2 sia ai Mondiali della Sierra Nevada del 1996, sia a quelli di Sestriere del 1997, classificandosi rispettivamente al 7\u00ba e al 4\u00ba posto; nella stessa specialit\u00e0 ai XVIII Giochi olimpici invernali di vinse la medaglia d'argento, dietro al compagno di squadra Hans Petter Buraas.\nIl 19 marzo 2000 colse a Bormio in slalom speciale la sua ultima vittoria, nonch\u00e9 ultimo podio, in Coppa del Mondo; in quella stagione torn\u00f2 ai vertici del circuito, con cinque podi complessivi e il secondo posto nella classifica di specialit\u00e0 (a 44 punti da Kjetil Andr\u00e9 Aamodt). In seguito prese ancora parte a una rassegna iridata, Sankt Anton am Arlberg 2001 (11\u00ba nello slalom speciale), e a una olimpica, (9\u00ba nello slalom speciale) e si ritir\u00f2 al termine della stagione 2001-2002; la sua ultima gara in carriera fu lo slalom speciale di Coppa del Mondo disputato il 9 marzo 2002 a Flachau e chiuso da Furuseth al 16\u00ba posto.\nAltre attivit\u00e0.\nRitiratosi dalle competizioni, Furuseth lavora nel settore immobiliare e turistico.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "59690", "revid": "399", "url": "https://it.wikipedia.org/wiki?curid=59690", "title": "Spettroscopio", "text": "Lo spettroscopio \u00e8 uno strumento usato in fisica e chimica per l'osservazione e l'analisi della radiazione elettromagnetica emessa da una sorgente. Pu\u00f2 essere a \"prisma\", se utilizza un prisma ottico, o a \"reticolo\", se viene usato un reticolo di diffrazione.\nCaratteristiche.\nLo spettroscopio \u00e8 costituito da un collimatore, un cannocchiale, un piattino, una piattaforma e due noni. Il collimatore \u00e8 un tubo metallico fisso al cui interno sono disposte in maniera opportuna lenti convergenti. \u00c8 regolabile in lunghezza e inclinabile mediante viti, e termina da un lato con una fessura di larghezza regolabile. L'altro termine si affaccia sul piattino dove si trova il reticolo o il prisma. Anche il piattino \u00e8 regolabile in inclinazione mediante due viti e in altezza allungando o accorciando l'asta che lo sorregge, ed \u00e8 libero di ruotare. Sotto l'asta che sorregge il piattino si trova un goniometro con i due noni. Il cannocchiale \u00e8 simile al collimatore ma \u00e8 libero di ruotare ed \u00e8 provvisto di oculare per l'individuazione del raggio deviato. Il cannocchiale pu\u00f2 essere fissato con delle viti per renderlo pi\u00f9 stabile ai movimenti accidentali, e pu\u00f2 essere regolato con regolamento fine da una manopola di metallo.\nL'occhio distingue le lunghezze d'onda della luce tramite quella diversificazione della sensazione che si chiama colore. Se giungono sulla retina, sommate insieme, radiazioni di lunghezze d'onda diverse, il meccanismo psicofisico della visione non consente di distinguere le singole radiazioni componenti: la sensazione \u00e8 quella di un colore risultante, come avviene per la miriade di colori che vediamo attorno a noi. La separazione della luce nelle varie componenti di lunghezza d'onda diversa avviene in natura in varie circostanze, come nelle superfici dette iridescenti e nell'arcobaleno. Artificialmente questa separazione tecnicamente detta dispersione, si ottiene con un mezzo fisico -il dispersore- che \u00e8 per lo pi\u00f9 un prisma di vetro o un reticolo.\nLe immagini monocromatiche col semplice uso di un prisma o di un reticolo non sono generalmente ben separate l'una dall'altra e si sormontano parzialmente. Per riuscire a separare lunghezze d'onda molto vicine tra loro si deve ricorrere ad opportuni accorgimenti che vengono realizzati con lo strumento detto spettroscopio, se serve solo per guardare lo spettro ad occhio, o spettrografo se serve per fotografare lo spettro. In tali strumenti, condizione essenziale per ottenere un'elevata capacit\u00e0 di separazione, cio\u00e8, come si dice in linguaggio tecnico, un elevato potere risolutivo, \u00e8 la presenza di una stretta fenditura d'ingresso che isola uno stretto fascio della luce da esaminarsi: le righe spettrali non sono che altrettante immagini monocromatiche della fenditura.\nIl cuore dello spettroscopio e dello spettrografo \u00e8 il dispersore, che pu\u00f2 essere sia un prisma che un reticolo. Ognuna delle due alternative presenta vantaggi e svantaggi che vanno valutati in funzione delle applicazioni cui lo strumento \u00e8 destinato. Occorre inoltre una lente che raccolga la luce dalla fenditura e con questa illumini il dispersore e poi una lente che raccolga i fasci di luce dispersa e formi le immagini monocromatiche sul piano della lastra fotografica. In astronomia lo spettrografo viene applicato al telescopio in modo che la fenditura d'ingresso coincida col fuoco dell'obiettivo. Si ottiene cos\u00ec lo spettro della stella la cui immagine si forma nel fuoco."}
{"id": "59691", "revid": "834", "url": "https://it.wikipedia.org/wiki?curid=59691", "title": "Ole Christian Furuseth", "text": ""}
{"id": "59696", "revid": "1652635", "url": "https://it.wikipedia.org/wiki?curid=59696", "title": "Richard Wagner", "text": "Citato a volte nei testi in lingua italiana come Riccardo Wagner, \u00e8 riconosciuto come uno dei pi\u00f9 importanti musicisti di ogni epoca e, in particolare, come tra i massimi esponenti del romanticismo. Wagner \u00e8 soprattutto noto per la riforma del teatro musicale. Diversamente dalla maggioranza degli altri compositori di opera lirica, Wagner, autodidatta, scrisse sempre da s\u00e9 il libretto e la sceneggiatura per i suoi lavori. Le composizioni di Wagner, in particolare quelle del suo ultimo periodo, sono rilevanti per la loro tessitura contrappuntistica, il ricco cromatismo, le armonie, l'orchestrazione e per l'uso della tecnica del \"Leitmotiv\": temi musicali associati a persone, luoghi o sentimenti. Inoltre fu il principale precursore del linguaggio musicale moderno: l'esasperato cromatismo del \"Tristano\" avr\u00e0 infatti un effetto fondamentale nello sviluppo della musica classica. Egli trasform\u00f2 il pensiero musicale attraverso la sua idea di \"Gesamtkunstwerk\" (opera d\u2019arte totale), sintesi delle arti poetiche, visuali, musicali e drammatiche. Questo concetto trova la sua realizzazione nel Festspielhaus di Bayreuth, il teatro da lui costruito per la rappresentazione dei suoi drammi, dove tuttora si svolge il Festival di Bayreuth, dedicato completamente al compositore di Lipsia.\nLa sua arte rivoluzionaria, su cui sono presenti, dal punto di vista dei libretti, influenze della tradizione della mitologia norrena, germanica e dei poemi cavallereschi, nonch\u00e9 quelle della filosofia di Arthur Schopenhauer, e dal punto di vista musicale influssi dell'intera storia della musica classica, scaten\u00f2 reazioni contrastanti nel mondo artistico e divise critici e appassionati in \"wagneriani\" (Richard Strauss, Anton Bruckner e Gustav Mahler) e \"antiwagneriani\" (tra i secondi, Brahms o Robert e Clara Schumann): fu anche per questo che il compositore conobbe il successo solo negli ultimi anni della sua vita.\nIl filosofo Friedrich Nietzsche, durante il periodo di amicizia con il compositore, consider\u00f2 la musica delle sue opere fino alla tetralogia \"L'anello del Nibelungo\" come la rinascita dell'arte tragica in Europa, rappresentando il massimo esempio dello spirito dionisiaco nella storia della musica stessa, ossia il suo aspetto istintuale. In seguito, dopo una rottura umana e intellettuale che proseguir\u00e0 anche dopo la morte di Wagner, lo stesso Nietzsche ritratt\u00f2 le proprie idee definendo, al contrario, l'opera wagneriana come espressione di una civilt\u00e0 decadente. Paradossalmente le argomentazioni del filosofo, nei due periodi contrastanti, sono fra le pi\u00f9 citate sia dagli ammiratori che dai critici del compositore tedesco.\nBiografia.\nInfanzia e giovinezza.\nWagner nacque il 22 maggio 1813 a Lipsia, nono figlio del giurista e attore dilettante Carl Friedrich Wagner (1770 \u2013 1813) e di Johanna Rosine Wagner (1774 \u2013 1848), nata a P\u00e4tz.\nSei mesi dopo la sua nascita, suo padre mor\u00ec di tifo. La madre spos\u00f2 allora l'attore e poeta Ludwig Geyer, secondo alcuni gi\u00e0 suo amante e forse vero padre di Wagner, che si era occupato della famiglia dopo la morte di Carl Friedrich. Dopo la morte del padre, anche se tristemente, la famiglia si era trasferita a Dresda.\nNel 1828 Wagner torn\u00f2 a Lipsia e complet\u00f2 le scuole superiori, ma tuttavia non si distinse per una particolare dedizione. Era sempre incerto se intraprendere una carriera di pittore, letterato, saggista, scultore o architetto e la musica era ancora una sorta di sogno lontano. Il giovane Wagner era di temperamento molto esuberante, si entusiasmava facilmente anche per le piccole cose futili e sentiva ardere dentro di s\u00e9 lo \"spirito\" della rivoluzione. A 16 anni assistette a una rappresentazione del \"Fidelio\" di Beethoven e da quel momento decise di diventare compositore. Inizialmente si form\u00f2 da autodidatta e si ciment\u00f2 con delle piccole composizioni molto rudimentali: le prime sonate, un quartetto d'archi e un precoce tentativo mai completato di opera teatrale: \"Le nozze\". Dal 1831 prese per soli sei mesi lezioni di composizione presso Christian Theodor Weinlig (direttore di un importante coro di Lipsia, il \"Thomanerchor\"), al quale dedic\u00f2 la sua prima composizione, una \"sonata per pianoforte\" in si bemolle maggiore (\"Klaviersonate in B-Dur\"). Dopodich\u00e9 sospese gli studi e si dedic\u00f2 unicamente alla composizione.\nNel 1833 cominci\u00f2 a comporre \"Die Feen\" (\"Le fate\"), strettamente legata alla tradizione musicale tedesca e seguita negli anni successivi da \"Il divieto d'amare\" (1835-1837) e dal \"Rienzi\" (1837-1840). Svolgendo l'attivit\u00e0 di direttore musicale del piccolo teatro di Magdeburgo conobbe la cantante Minna Planer, che spos\u00f2 nel 1836. In 'Mein Leben', Wagner ricorda che verso la \"graziosa signorina Minna Planer\" non nutr\u00ec mai un vero sentimento amoroso, ma il suo affetto e il suo senso pratico della vita costituivano per lui un rifugio sicuro dove frenare gli eccessivi voli di fantasia. Il temperamento ribelle e dissoluto di Wagner aveva infatti bisogno di un piccolo mondo affettivo in cui rifugiarsi tra le tante battaglie di un'esistenza incompresa. Tuttavia, tali differenze di carattere, oltre alla mancanza di figli e al generale senso di irresponsabilit\u00e0 da parte dell'artista, costituirono ben presto motivo di crisi matrimoniale.\nDal 1837 divenne direttore d'orchestra a K\u00f6nigsberg (l'attuale Kaliningrad). Poco dopo il teatro fu costretto a chiudere per eccesso d'indebitamento. Wagner venne licenziato, ma riusc\u00ec ad ottenere un posto di direttore a Riga. Qui cominci\u00f2 a comporre \"Rienzi\".\nNel 1839 perse il posto anche a Riga. Per sfuggire ai creditori fugg\u00ec in modo rocambolesco, varcando di nascosto il confine fra Russia e Prussia, e si imbarc\u00f2 con Minna su un piccolo veliero alla volta di Londra. Mentre assisteva ad una tempesta sul mare durante il viaggio, gli venne l'ispirazione per comporre \"L'olandese volante\", che rappresenta il primo capolavoro autenticamente wagneriano, sebbene ancora compreso nel periodo giovanile che si protrarr\u00e0 fino al \"Lohengrin\".\nTrascorse gli anni dal 1839 al 1842 in condizioni di grande povert\u00e0 a Parigi. Per sopravvivere dovette rassegnarsi a impegnare le fedi matrimoniali al monte di piet\u00e0 e scrivere delle trascrizioni di pezzi per banda, portando a termine \"Rienzi\" e continuando nel contempo la stesura de \"L'olandese volante\". \u00c8 di questi anni l'incontro con Ludwig Feuerbach, la sua filosofia dell'ateismo e le teorie socialiste di Pierre-Joseph Proudhon, che influenzarono le prime versioni della \"Tetralogia\" (\"L'anello del Nibelungo\"). Tuttavia, lo stile \"Grand-Op\u00e9ra\" francese del \"Rienzi\" riscosse un grande successo che gli permise di ottenere il posto di direttore d'orchestra dell'Opera di Dresda, avvenimento che per la moglie Minna costitu\u00ec l'inizio di una brillante carriera. Fiducioso che questa posizione avrebbe favorito il rapporto del pubblico nei confronti della sua nuova arte, Wagner si aspettava un altro trionfo con \"L'olandese volante\", rappresentato a Dresda il 2 gennaio 1843, ma lo strano impianto del dramma, che aboliva i pezzi a forma chiusa e tratteggiava i personaggi con una sensualit\u00e0 profonda fino ad allora sconosciuta, disorient\u00f2 il pubblico del teatro. Un esito ancor pi\u00f9 tiepido riscosse la prima del \"Tannh\u00e4user\" (a Dresda, nel 1845), scritto \u2013 a detta dell'autore \u2013 in uno stato di eccitazione febbrile. In realt\u00e0, il giovane Wagner si sentiva prigioniero di un mondo che odiava, specchio di un'arte legata al conformismo dell'epoca, nonostante il compenso annuo di talleri che facevano la gioia di Minna e della sua pacifica vita borghese. Questa situazione, unita alla freddezza del pubblico nei riguardi dei suoi lavori, lo port\u00f2 alla creazione di \"Lohengrin\", personaggio in cui Wagner rivide se stesso nel vano desiderio di essere accettato, in un momento di debolezza della sua vita di uomo e di artista. \"Mi sentii spinto a chiedere: da dove vieni, perch\u00e9? E per lungo tempo la mia arte spar\u00ec davanti a queste domande\".\nNacquero intanto le sue grandi amicizie: Franz Liszt, gi\u00e0 conosciuto in un albergo di Berlino nel 1842, e Hans von B\u00fclow, il futuro direttore d'orchestra, entrambi ferventi ammiratori della sua musica.\nLa rivoluzione del 1848.\nI sei anni che separarono la composizione del \"Lohengrin\" (terminato nel '48) e l'inizio de \"L'oro del Reno\" furono radicali per il processo di evoluzione stilistica del compositore. Questo periodo d'inattivit\u00e0 musicale fu segnato dalla stesura di numerosi libri teorici, in cui Wagner spieg\u00f2 la sua nuova concezione artistica e politica del mondo: \"Opera e dramma\", \"Opera d'arte dell'avvenire\", \"L'arte e la rivoluzione\". In essi si legge: \"Il bisogno pi\u00f9 urgente e pi\u00f9 forte dell'uomo perfetto e artista \u00e8 di comunicare se stesso \u2013 in tutta la pienezza della sua natura \u2013 all'intera comunit\u00e0. E non pu\u00f2 arrivare a tanto se non nel dramma\".\n\u00abIl popolo \u00e8 l'insieme di tutti coloro che provano una necessit\u00e0 comune. Dove non esiste necessit\u00e0 non esiste vero bisogno. Dove non esiste vero bisogno pullulano tutti i vizi, tutti i delitti contro la natura, ossia il bisogno immaginario. Ora, la soddisfazione di tale fittizio bisogno \u00e8 il \"lusso\". Il lusso non pu\u00f2 mai essere soddisfatto perch\u00e9, essendo qualcosa di falso, non esiste per esso un contrario vero e reale in grado di soddisfarlo e assorbirlo. Esso consuma, tortura, prostra la vita di milioni di poveri, costringe un intero mondo nelle ferree catene del dispotismo, senza riuscire a spezzare le catene d'oro del tiranno. \u00c8 l'anima dell'industria che uccide l'uomo per usarlo come una macchina.\u00bb.\nL'opera d'arte fu vista come una sorta di sublimazione di un mondo affrancato dall'ipocrisia e dal potere del ricco sul povero. Si trattava di una teoria positivistica ancora precaria, pre-schopenhaueriana, ma affine allo spirito della rivoluzione che in quel periodo ardeva un po' in tutta Europa. E proprio la rivoluzione del 1848 vide Wagner impegnato a erigere barricate al fianco di Bakunin. Ovviamente perse il posto di direttore a Dresda con grande disappunto di Minna. Il 3 maggio Wagner accompagn\u00f2 la moglie a Chemnitz, lontana dalla guerra, per tornare a Dresda con Bakunin e Hubner, membro del governo provvisorio. Ma quando i due vennero arrestati dalla polizia reale, Wagner decise di lasciare la Sassonia per evitare guai (il mandato d'arresto lo raggiunge il 16 maggio) e ripar\u00f2 precipitosamente a Weimar, sotto la protezione di Franz Liszt. Pur aiutandolo, l'amico critic\u00f2 le sue velleit\u00e0 politiche incitandolo a dedicarsi esclusivamente all'arte, come lo stesso Liszt scrisse in una lettera seguente: \"Basta con la politica e con le chiacchiere socialiste. Occorre rimettersi al lavoro con ardore, il che non sar\u00e0 difficile, col vulcano che Ella ha nel cervello\".\nGli don\u00f2 quindi 300 franchi per il viaggio che lo avrebbe condotto in esilio a Zurigo e a Parigi. Minna gli scrisse che sarebbe tornata da lui solo quando sarebbe stato in grado di mantenerla con un lavoro sicuro, sebbene continuassero a vedersi e a scriversi di frequente. Di lei, Wagner scrisse a Liszt: \u00abSempre c'erano state tra noi scene di appassionati litigi senza che vi fosse mai un ravvedimento da parte sua. Resomi conto delle nostre differenze di carattere e di cultura intellettuale, toccava sempre a me essere ragionevole e addolcirla col mio pentimento.\u00bb.\nDel resto, cominciarono a manifestarsi le prime simpatie femminili che costelleranno per sempre la vita dell'artista, facilmente preda di fugaci relazioni amorose: la signora Ritter gli mand\u00f2 500 talleri e una pensione annuale che gli assicur\u00f2 momentaneamente la vita, e \"madame\" Laussot (Jessie) \u2013 innamorata della sua arte \u2013 lo invit\u00f2 a Bordeaux, presso di lei. Rattristato dalla notizia della condanna a morte di Bakunin, Wagner medit\u00f2 un favoloso viaggio in Medio Oriente, \"lontano da questa ristretta esistenza di libri\" (\"Mein Leben\"). La giovane Jessie avrebbe voluto seguirlo ma, dopo una serie ripetuta di visite culminate con le proteste di Minna e del marito di Jessie, la polizia lo allontan\u00f2 anche da Bordeaux. A salvarlo ci pens\u00f2 ancora Liszt, che aveva appena diretto con successo la prima assoluta del \"Lohengrin\" a Weimar (1850). La notizia dell'evento richiam\u00f2 l'attenzione e la fiducia di Wagner che, stabilitosi a Zurigo con Minna, da questo momento si dedicher\u00e0 incessantemente alla composizione della \"Tetralogia\".\n1850-1859: \"Tristano e Isotta\", Matilde Wesendonck e Venezia.\nA Zurigo incominci\u00f2 una vita relativamente stabile per Wagner, appoggiato dagli amici di Bakunin \u2013 molti dei quali esuli in Svizzera \u2013 e dalla celebrit\u00e0 che gli derivava dall'esecuzione delle sue musiche. Per quanto osteggiato, il genio del musicista sembrava ormai indiscutibile. Grazie a Liszt, il \"Tannh\u00e4user\" venne rappresentato in molti teatri tedeschi, mentre \"L'olandese volante\" venne diretto a Zurigo dall'autore stesso. Nel 1852, dopo il primo viaggio in Italia che lo port\u00f2 sulle rive del lago Maggiore, Wagner termin\u00f2 il testo de \"L'anello del Nibelungo\". \n&lt;br&gt;Proprio in Italia trov\u00f2 ispirazione per il preludio musicale de \"L'oro del Reno\" \u2013 prologo della \"Tetralogia\" \u2013 poco dopo lo sbarco dalla nave che da Genova lo port\u00f2 a La Spezia.\nAppassionato anche di montagna (la quale ricorre spesso \u2013 insieme al mare \u2013 nell'ambientazione dei suoi drammi), intraprese avventurose passeggiate sui monti della Svizzera centrale. Tuttavia, accanto al tema della natura, l'evento che segn\u00f2 una svolta nella sua vita fu l'incontro con la filosofia di Schopenhauer, che ebbe l'effetto di modificare i passati ideali della rivoluzione. Leggendo \"Il mondo come volont\u00e0 e rappresentazione\", Wagner trov\u00f2 la conferma di ci\u00f2 ch'egli stesso andava lentamente maturando. Le significative frasi finali de \"L'anello del Nibelungo\" furono pi\u00f9 volte modificate e improntate a queste nuove teorie, che tratteggiavano gi\u00e0 i drammi di \"Parsifal\" e di \"Tristano\". \"Tristano\", per la cui concezione fu fondamentale un altro evento di assoluta importanza nella vita del compositore: l'amicizia con la famiglia Wesendonck. Otto Wesendonck era socio in affari di un'industria tessile di New York e conobbe il musicista durante un concerto di musiche di Beethoven. Sua moglie Matilde, poetessa dilettante, sembrava fatta apposta per condividere il genio dell'artista. Del resto, erano anni di fervente attivit\u00e0 creativa. Entro il 1856, \"L'oro del Reno\" e \"Die Walk\u00fcre\" furono terminati. \"Sigfrido\" segu\u00ec d'appresso, cos\u00ec che l'immenso lavoro della \"Tetralogia\" sembr\u00f2 quasi concluso; s'interruppe per\u00f2 a met\u00e0 del secondo atto del \"Sigfrido\", quando i rapporti tra Richard e Matilde divennero sempre pi\u00f9 intimi. Otto aveva infatti affittato all'amico un'ala della sua villa di Zurigo, il cosiddetto \"asilo\", un'oasi di pace dove vivere in tutta tranquillit\u00e0. Richard vi si stabil\u00ec con Minna, i cani e i pappagalli. La moglie non tard\u00f2 ad accorgersi di questo nuovo amore che cresceva mese dopo mese, una passione travolgente che interruppe la stesura dell'\"anello\" per intraprendere \"Tristano\". A Matilde si devono inoltre le cinque poesie dei \"Wesendonck-Lieder\", che Wagner music\u00f2 nell'intimit\u00e0 della loro relazione, rarissimi saggi del Maestro al di fuori dell'orbita del dramma.\n\u00abUn anno fa, oggi, terminai il poema del Tristano e ti portai l'ultimo atto. Tu mi abbracciasti e mi dicesti: ora non ho pi\u00f9 desideri! In quel momento, io rinacqui una seconda volta. Mi ero andato sempre pi\u00f9 staccando dal mondo con dolore. Tutto in me era diventato negazione, rifiuto e desiderio di opporre un'affermazione. Una donna dolce si \u00e8 gettata in un mare di sofferenze per offrirmi quell'istante adorabile e per dirmi che mi ama\u2026\u00bb.\nA questo punto lo scandalo esplose all'improvviso: Minna mostr\u00f2 a Otto Wesendonck le lettere del marito a Matilde, a cui seguirono interminabili scenate di gelosia. Otto fu conciliante, ma Wagner dovette lasciare \"l'asilo\". Ripar\u00f2 quindi a Venezia, dove trascorse sette mesi di assoluto isolamento. Alloggi\u00f2 all'albergo Danieli e a palazzo Giustinian, dove port\u00f2 avanti la stesura del \"Tristano\". \nProtetto dal passaporto svizzero che le autorit\u00e0 austriache rispettarono seriamente (contro i tentativi dei ministri di Sassonia di espellerlo dal Lombardo-Veneto), Wagner rimase a Venezia fino al marzo del 1859, \"lontano dalla polvere delle strade e dallo spettacolo dei cavalli maltrattati\". Raggiunse quindi Milano, poi Lucerna, dove port\u00f2 a termine \"Tristano\". A corto di denaro, propose a Otto Wesendonck l'acquisto dei diritti de \"L'anello del nibelungo\", che l'industriale accett\u00f2 per la somma di 24.000 franchi (6.000 per ciascuno dei quattro drammi): Wagner intendeva utilizzarli per tentare la sua ennesima illusione: la conquista dell'Op\u00e9ra di Parigi.\n1861: il \"Tannh\u00e4user\" a Parigi.\nPer la seconda volta Wagner tent\u00f2 la fortuna nella citt\u00e0 che odiava, simbolo di un'arte \"viziata e corrotta\", ma indispensabile per aggiudicarsi la vittoria sul mondo. Nel 1860, senza troppa fortuna, vi aveva gi\u00e0 portato \"L'olandese volante\" in forma di concerto (modificato con l'aggiunta del tema finale della \"Redenzione\"), mentre l'anno seguente vi port\u00f2 il \"Tannh\u00e4user\", pure modificato e memore delle innovazioni stilistiche post-tristaniane. Di tutti i suoi drammi, \"Tannh\u00e4user\" gli sembr\u00f2 il pi\u00f9 appropriato a sostenere quest'atto di prostituzione che identificava il successo artistico col successo finanziario. Il denaro di Wesendonck era infatti gi\u00e0 svanito nel pagamento anticipato di tre anni di pigione in un appartamento di lusso vicino all'Arco di Trionfo. Minna lo raggiunse poco dopo, ancora una volta, momentaneamente riappacificata: sala da pranzo in comune, camere da letto separate. Da parte sua, Napoleone III concesse le rappresentazioni pensando ad un evento artistico come un altro, ma quel che in realt\u00e0 avvenne super\u00f2 qualsiasi immaginazione. Venne accolto come un genio esuberante, invasato e senza scrupoli, che osava stravolgere il gusto francese per la musica tutta arie e balletti, sostituendola con una concezione assolutamente nuova. Mentre il direttore dirigeva l'orchestra secondo la sua interpretazione, Wagner batteva un altro tempo con le mani e coi piedi, facendo un gran fracasso e abbandonandosi a violenti alterchi con gli orchestrali, esprimendosi oltretutto in un pessimo francese. In particolare, il divieto d'introdurre il tradizionale balletto nel secondo atto \u2013 previsto dalla moda del teatro parigino \u2013 colp\u00ec l'orgoglio dei membri del \"Jockey Club\", che usavano presentarsi in platea non prima del secondo atto.\n\u00abAi ripetuti timori espressi sulla lunghezza del lavoro, replicai che non comprendevo tale inquietudine. Non era possibile, infatti, annoiare un pubblico abituato a divertirsi nell'ascoltare la Semiramide di Rossini. Tuttavia, io dimenticavo che in queste rappresentazioni il pubblico non si cura n\u00e9 dell'azione n\u00e9 della musica, e che la sua attenzione si rivolge solo ai virtuosismi dei cantanti. Ora, il Tannh\u00e4user non era stato composto per le esibizioni dei cantanti\u2026\u00bb.\nSi disse che mai musica e mai autore furono pi\u00f9 impopolari di Wagner e del \"Tannh\u00e4user\", la sera del 13 marzo 1861. Urla, fischi e risate condannarono l'esecuzione di un capolavoro che era costato la bellezza di 164 prove. Wagner ritir\u00f2 l'opera dopo la terza recita, ma il tumulto lo rese celebre. Charles Baudelaire gli manifest\u00f2 tutta la sua ammirazione, mentre la critica giornalistica non parlava d'altro.\n\u00abFossi lontano da questa Parigi che non m'ha portato che sventure! Dovr\u00f2 andarmene per forza, alla met\u00e0 di questo mese. Ma dove? Come? Voto la mia vita alle peregrinazioni e ho sempre l'impressione di essere giunto alla fine\u2026\u00bb.\n1861-1864: Mosca, Vienna e Stoccarda.\nWagner lasci\u00f2 Parigi il 15 aprile. Tenne un festino d'addio, in un caff\u00e8 di rue Laffitte \u2013 presenti Baudelaire e Gustave Dor\u00e9 \u2013 salut\u00f2 e part\u00ec. Avanti a s\u00e9 aveva un futuro sempre pi\u00f9 incerto. Il mandato d'arresto che gl'imponeva l'esilio dalla Germania era stato revocato, ma non sapeva dove andare. Come dice Aldo Oberdorfer nella sua eccellente biografia, si trattava di una \"pezzenteria grandiosa, di un accattonaggio magnifico che abitava nei palazzi e negli alberghi di lusso\". Questo Wagner ormai cinquantenne, senza fissa dimora, agitato da eccessi d'entusiasmo e crisi di depressione, osteggiato ma anche vezzeggiato da nobildonne sedotte dalla sua musica, ricominci\u00f2 a chiedere prestiti a destra e a sinistra. Per esempio, all'amico comune Hornstein: \u00abSento che lei \u00e8 diventato ricco\u2026 Per tirarmi fuori dai guai mi occorre un anticipo di 10.000 franchi. Il suo aiuto la render\u00e0 a me molto caro. In questo caso dovrebbe gradire di accogliermi l'estate prossima per circa tre mesi in uno dei suoi poderi, possibilmente in riva al Reno\u00bb.\nLa signora Kalergis gli aveva gi\u00e0 prestato 10.050 franchi per coprire il buco dei concerti di Vantadour e ora contatt\u00f2 invano gli editori e i teatri di tutta Europa.\n\"Non ho nulla in vista e non sono atteso da nessuna parte. Sono libero come un uomo fuori dalla legge. Tutto \u00e8 fondato sul caso\".\nQuesta situazione fu interrotta da Hans von B\u00fclow, che riusc\u00ec ad accordarsi per la prima rappresentazione del \"Tristano\", a Vienna. Dopo incertezze di vario genere, Wagner part\u00ec in treno per l'Austria e durante il viaggio abbozz\u00f2 l'\"ouverture\" de \"I maestri cantori di Norimberga\", la grande commedia di cui aveva gi\u00e0 scritto il testo. Tuttavia, le recite del \"Tristano\" incontrarono difficolt\u00e0 enormi: l'opera fu ritenuta indecifrabile, difficile, astrusa e le prove vennero ben presto sospese. Wagner si stabil\u00ec momentaneamente a Biebrich sul Reno, quindi a Magonza, dove era necessaria una visita all'editore Schott, che era un uomo d'affari e che non ritenne sufficiente la vaga promessa di completare \"I maestri cantori\" entro breve tempo. Wagner gli cedette allora i diritti dei \"Wesendonk-Lieder\", ovvero la profanazione della sua vita privata sull'altare della sopravvivenza. A Matilde scriveva lettere blande, gli ultimi strascichi di un amore ormai passato, mentre con Minna \u2013 rientrata definitivamente a Dresda \u2013 il ciclo era gi\u00e0 concluso. Di certo le due donne avevano giocato un ruolo importante nella sua arte: Minna aveva impersonato Fricka, che nella \"Walk\u00fcre\" rimprovera a Wotan la sua irresponsabilit\u00e0 e la dura realt\u00e0 del mondo; Matilde era stata la sua Isotta. Adesso la nuova amica Matilde Maier gli appariva sotto le banali sembianze di \"una libera unione che escludesse gli obblighi della convivenza\" (la strada pi\u00f9 comoda che era sempre solito ricercare) e non influ\u00ec per nulla sulla sua attivit\u00e0 creativa. Anzi, la composizione de \"I maestri cantori\" era ferma del tutto. Il cane Leo l'aveva morso alla mano destra e per alcuni mesi non gli fu possibile scrivere una sola nota. Riprese allora la peregrinazione dei concerti, che culminarono con la fortunata \"tourn\u00e9e\" russa di Mosca e di Pietroburgo, ai primi giorni del 1863. Col denaro finalmente guadagnato pot\u00e9 stabilirsi a Vienna, la citt\u00e0 che in quel momento gli sembrava meno ostile: gli organetti per le strade suonavano i motivi del \"Tannh\u00e4user\" e l'insegna di un negozio aveva la scritta \"Al Lohengrin\". Tuttavia, i talleri finirono nell'arredo principesco della nuova casa, firmando cambiali ancor prima di sapere se i russi gli avrebbero accordato una seconda \"tourn\u00e9e\" (che non vi fu): sete, velluti, tappeti, tendaggi, ghirlande e barocchismi, che forse tentavano di riempire un senso di vuoto sempre pi\u00f9 profondo. In questa casa ebbe luogo la fastosa festa di Natale del 1863, organizzata per gli amici che l'avevano sostenuto tra doni e prestiti mai ripagati. Ricorda Peter Cornelius, alla sorella: \u00abQuel pazzo di Wagner ha acceso un grande albero e vi ha messo sotto un tavolo pieno di doni per me, addirittura regale! Pensa: un magnifico cappotto, un'elegante veste da camera grigia, un accendisigari, sei fazzoletti di seta, bottoni d'oro, belle cravatte e un bocchino di spuma. Tutto ci\u00f2 che pu\u00f2 immaginare una fantasia orientale\u00bb.\nEra l'assurdo che preludeva al periodo pi\u00f9 nero, dove non c'era pi\u00f9 posto per alcuna attivit\u00e0 creativa. In effetti, Wagner era stanco, inaridito di fronte ai tronconi della \"Tetralogia\" e de \"I maestri cantori\", che non aveva pi\u00f9 ripreso. Era solo di fronte alla fuga degli amici, come un mago che aveva perduto i suoi poteri.\nNon gli rimase che la fuga in Svizzera, per evitare l'arresto per indebitamento. Per calmare i creditori, lo zio di Liszt \u2013 noto avvocato \u2013 vendette i mobili della casa di Vienna a sua insaputa, cos\u00ec che si ritrov\u00f2 di colpo senza alloggio. Scrisse a Wesendonck sperando che lo accogliesse ancora a Zurigo, ma ricevette risposta negativa. Si present\u00f2 allora a casa di un amico di Marafield, disperato e senza essere atteso, ma poco dopo fu invitato a ripartire. Erano i primi mesi del 1864: Ludovico II era appena salito sul trono di Baviera. Di passaggio a Monaco Wagner osserv\u00f2 in un ritratto il volto del sovrano, mentre correva a Stoccarda per convincere il direttore d'orchestra Eckert a rappresentargli il \"Tristano\": era il suo capolavoro che ammuffiva nel cassetto da cinque anni. Stavano dunque decidendo la questione quando, la sera del 3 maggio, il segretario del re di Baviera si present\u00f2 chiedendo di parlare con Wagner; questi, credendosi ricercato dalla polizia, fece rispondere di non essere in casa. L'indomani mattina, il misterioso personaggio raggiunse il musicista in albergo, dove gli consegn\u00f2 un anello e una foto del giovane re: Ludwig, follemente innamorato, lo chiamava a Monaco presso di s\u00e9.\nIl 5 ottobre 1864 avviene la prima assoluta di \"Huldigungsmarsch\" al Teatro Cuvilli\u00e9s di Monaco.\nGli anni dal 1864 al 1883.\nSotto la protezione del sovrano, ebbe finalmente luogo la rappresentazione del \"Tristano\" (1865) e de \"I maestri cantori di Norimberga\" (1868, direttore Hans von B\u00fclow), l'unica commedia composta da Wagner, in cui viene esaltato il significato della nuova arte tedesca. Alla fine della prima del \"Tristano\", Ludovico II usc\u00ec dal teatro, sal\u00ec sul suo treno per tornare al palazzo, ma lo fece fermare in aperta campagna e in preda ad una fortissima emozione, cavalc\u00f2 da solo nei boschi per tutta la notte, rientrando alle prime luci dell'alba. Costretto ad allontanarsi anche da Monaco, a seguito dell'antipatia dimostrata dai monacensi e dagli stessi cortigiani, Wagner si stabil\u00ec sul lago di Lucerna, dove port\u00f2 a termine il lavoro della \"Tetralogia\" e dove conobbe il filosofo Friedrich Nietzsche. Nel 1866 muore la moglie Minna. La sua seconda moglie fu Cosima Liszt, figlia del pianista, sposata nel 1870. Wagner la strapp\u00f2 dal matrimonio con Hans von B\u00fclow, che da quel momento ruppe l'amicizia col compositore. Da lei ebbe tre figli: Isolde (1865 \u2013 1919), Eva (1867 \u2013 1942, che spos\u00f2 un filosofo precursore del nazismo, Houston Stewart Chamberlain) e Siegfried (1869 \u2013 1930).\nIl Festival di Bayreuth.\nTuttavia, il re non aveva troncato i rapporti col suo amico e per anni finanzi\u00f2 con una cospicua rendita lo stile di vita dispendioso del compositore e support\u00f2 la realizzazione del Festival di Bayreuth, inaugurato con la prima rappresentazione de \"L'anello del Nibelungo\" nel 1876. Nonostante il successo artistico delle recite, fu ancora il re che salv\u00f2 il festival dal fallimento. Durante una rappresentazione della \"Tetralogia\", la testa di cartapesta del drago F\u00e0fnir del \"Sigfrido\" fu spedita per errore a Beirut, nell'attuale Libano, anzich\u00e9 a Bayreuth. Torn\u00f2 indietro appena in tempo per la recita.\nWagner si stabil\u00ec definitivamente a Bayreuth, godendo solo in tarda et\u00e0 del successo e della fama dalla sua nuova arte. Per problemi di salute soggiorn\u00f2 a lungo nel sud Italia, in Sicilia, a Palermo, e a Napoli, tra il novembre 1881 e il marzo 1882, dove termin\u00f2 l'orchestrazione del \"Parsifal\", opera che caus\u00f2 la rottura dei rapporti di Wagner con Nietzsche. I luoghi e le circostanze che hanno dato luogo a quest'opera tanto straordinaria quanto dibattuta hanno ispirato numerosi scrittori e registi cinematografici. \nDa allora, anche se continu\u00f2 ad avere alcuni rapporti con Cosima (per cui provava molta ammirazione), il filosofo comincer\u00e0, e continuer\u00e0 dopo la morte di Wagner, ad attaccare quella che secondo lui era la decadenza della musica del compositore. Per molti anni, a causa del carattere religioso del dramma, era consuetudine non applaudire al termine della rappresentazione. Ancora oggi il pubblico spesso non applaude alla fine del primo atto (scena della comunione). Durante una delle prime rappresentazioni a Bayreuth, Wagner si lev\u00f2 in piedi per zittire un applauso; ma quando, alla fine del secondo atto, egli stesso si alz\u00f2 per applaudire, venne zittito dal pubblico.\nNel 1882 la famiglia si trasfer\u00ec a Venezia. Il 13 febbraio 1883 Wagner mor\u00ec in seguito a un attacco cardiaco nella citt\u00e0 lagunare, mentre era intento a scrivere un saggio, \"Sull'elemento femminile nella specie umana\". La notte prima di morire, Wagner suon\u00f2 per l'ultima volta, al pianoforte, il tema della scena IV de \"L'oro del Reno\", il lamento delle ondine. Dopo il trasporto da Ca' Vendramin Calergi ai binari del treno, il corpo fu portato in Baviera, dov'\u00e8 sepolto. La tomba di Wagner si trova a Bayreuth nel giardino della sua villa, Haus Wahnfried, non lontano dal teatro a lui dedicato e costruito per la rappresentazione delle sue opere. La scena dei funerali veneziani di Wagner \u00e8 descritta da Gabriele D'Annunzio nel romanzo \"Il fuoco\", in cui il suo \"alter ego\" letterario \u00e8 uno dei portatori della bara del musicista: in realt\u00e0 \u00e8 quasi certo che questo ruolo non fu ricoperto dal giovane ventenne D'Annunzio, che non si trovava neanche a Venezia in quei giorni.\nIl teatro della Festspielhaus divenne la sede fissa dell'annuale Festival di Bayreuth, diretto dalla famiglia Wagner. Alla fine della seconda guerra mondiale, l'esercito americano occup\u00f2 provocatoriamente il teatro, parzialmente danneggiato, di Bayreuth organizzandovi \"music-hall\" e concerti di musica afroamericana, portando via, in spregio alla Germania e al teatro amato da Hitler (in cui, paradossalmente, durante il nazismo, vi furono le uniche esibizioni di cantanti di origine ebraica), i particolari e lunghi corni da caccia del \"Crepuscolo\", che furono poi sostituiti da nuovi, vent'anni dopo (quando Georg Solti diresse il \"G\u00f6tterd\u00e4mmerung\", ultima parte della prima incisione discografica completa in assoluto de \"L'Anello del Nibelungo\"), e altri oggetti di scena, utilizzati come \"ricordo\" dai militari; essi per\u00f2 non distrussero, come spesso \u00e8 stato detto, le campane che Wagner stesso aveva fatto fondere per le rappresentazioni del \"Parsifal\", ancora presenti. Poco tempo prima, il generale Patton fece urinare proprio nel Reno un intero battaglione, come gesto provocatorio verso il fiume della mitologia wagneriana. Questi atti vandalici e iconoclasti, nonch\u00e9 i danni bellici, per\u00f2 nulla hanno tolto al mito di Bayreuth; infatti esistono in commercio le registrazioni precedenti che ci permettono di godere del suono originale del teatro e di apprezzarne la peculiarit\u00e0.\nVita privata di Wagner.\nWagner adorava i cani e tutti gli altri animali, ma una volta dovette restare due mesi senza comporre \"I maestri cantori\" a causa di un morso alla mano destra: questo fu causato dal cane Leo, che Wagner stava accuratamente lavando e pettinando. In quanto grande amante degli animali, insorse pubblicamente contro la vivisezione e sostenne i diritti degli animali.\nAveva un fisico allenato: a cinquantasette anni era ancora capace di arrampicarsi agilmente fino al primo piano di una casa aggrappandosi agli sporti, con grande paura di sua moglie Cosima. Wagner notoriamente soffriva di insonnia e di malinconia notturna, nonch\u00e9 di erisipela facciale. Secondo Giovanni Cassano, direttore del dipartimento di psichiatria dell'universit\u00e0 di Pisa, Wagner soffriva di un disturbo bipolare e sostiene che ci\u00f2 sia rilevabile, oltre che dalla biografia, anche confrontando le musiche cupe del \"Tristano e Isotta\" con la sfavillanza de \"I maestri cantori di Norimberga\".\nIl compositore amava molto l'Italia: in diverse citt\u00e0 trov\u00f2 ispirazione e pace per comporre. A Venezia (dove morir\u00e0) scrisse parte del \"Tristano\", a La Spezia ebbe in sogno l'ispirazione per il preludio della \"Tetralogia\", a Ravello e nel Duomo di Siena immagin\u00f2 la scena del \"Parsifal\", che port\u00f2 a termine a Palermo. Nel 1859 simpatizz\u00f2 per il Piemonte contro l'Austria, in vista della seconda guerra d'indipendenza. Cosima era nata a Como, da cui il nome \"Cosima\".\nIl 1\u00ba novembre 1871 viene eseguita la prima del \"Lohengrin\" al Teatro Comunale di Bologna, prima rappresentazione in assoluto di un'opera di Wagner in Italia. L'arrivo a Bologna dell'opera del compositore tedesco \u00e8 frutto dell'interessamento del sindaco Camillo Casarini e avviene su pressione della stampa cittadina, dominata dalla figura del giovane assessore Enrico Panzacchi. Le \"stramberie della musica dell'avvenire\" trovano opposizione tra gli influenti soci della Societ\u00e0 Felsinea, che considerano Wagner \"incomprensibile come un geroglifico egiziano\", tra i liberali moderati e soprattutto tra i clericali, che si scagliano con aspri articoli contro il \"framassone\" Wagner. Sotto la guida del maestro Angelo Mariani, cantano il tenore Italo Campanini (Lohengrin), Bianca Blume (Elsa), Maria L\u00f6we Destin (Ortruda), Elisa Stefanini Donzelli e Pietro Silenzi. Il Teatro Comunale \u00e8 gremito in ogni ordine e accoglie i pi\u00f9 bei nomi dell'aristocrazia bolognese, fra cui Enrico Panzacchi e Alfredo Oriani. Il successo \u00e8 fin dalla prima straordinario: gli artisti e il direttore vengono pi\u00f9 volte richiamati alla ribalta. A una delle quattordici repliche presenzier\u00e0 anche Giuseppe Verdi, accompagnato da Arrigo Boito. Il 31 maggio 1872 il Consiglio municipale assegner\u00e0 a Wagner la cittadinanza onoraria. Il Teatro Comunale diverr\u00e0 il tempio del culto wagneriano in Italia: a Bologna si terranno anche le prime italiane di \"Tannh\u00e4user\" (1872), \"L'olandese volante\" (1877), \"Tristano e Isotta\" (1888) e \"Parsifal\" (1914, prima assoluta europea, fino ad allora esclusiva di Bayreuth). Al \"Lohengrin\" sar\u00e0 intitolato anche un profumo: un doppio \"estratto olezzante\", che un avviso a pagamento definir\u00e0 indispensabile a \"chiunque aspiri all'eleganza\".\nComposizioni.\nDrammi musicali.\nWagner riteneva solo le seguenti dieci opere meritorie di essere rappresentate a Bayreuth:\nAltre composizioni.\nOltre alle opere, Wagner compose un esiguo numero di brani per via della riluttanza a concepire musiche che non appartenessero alla sacralit\u00e0 del dramma musicale, fondamentale espressione del suo pensiero. Le uniche celebri composizioni eseguite al di fuori dei \"musik-dramen\" sono due, entrambi di carattere privato: l'\"Idillio di Sigfrido\" \u2013 un brano per piccola orchestra scritto in occasione del compleanno della moglie Cosima e di suo figlio Siegfried \u2013 e i \"Wesendonck-Lieder\", cinque poesie scritte da Mathilde Wesendonck e musicate da Wagner contemporaneamente alla stesura del \"Tristano\".\nPer il resto, a diciannove anni compose una prima opera sinfonica: la Sinfonia in do maggiore; successivamente una sinfonia denominata \"Faust\" della quale complet\u00f2 solo il primo movimento, che divenne successivamente la \"Faust Ouverture\"; poi ancora alcune \"ouverture\" e una riorchestrazione dell'\"Ifigenia in Aulide\" di Gluck. Da ricordare anche una \"Marcia per il centenario americano\", composta nel 1876 su commissione della citt\u00e0 di Filadelfia, oggi pressoch\u00e9 sconosciuta. Dopo il completamento del \"Parsifal\", Wagner si propose di riprendere a scrivere sinfonie, ma non scrisse pi\u00f9 nulla di importante.\nLe 113 composizioni di Wagner sono catalogate con la sigla WWV (acronimo di \"Wagner Werke Verzeichnis\", ossia \"Catalogo delle opere di Wagner\"); l'elenco comprende anche testi senza parte strumentale. Wagner non scrisse composizioni per organo e i brani per tale strumento sono trascrizioni di terze parti la cui esecuzione, tuttavia, mantiene una notevole solennit\u00e0.\nBrani celebri.\nLe \"ouverture\" e i passaggi orchestrali delle opere di Wagner sono spesso eseguite come brani a s\u00e9 da eseguirsi in concerto: per la maggior parte di questi Wagner scrisse personalmente dei finali che permettessero una conclusione compiuta. Due esempi sono dati dal preludio del \"Parsifal\" e dalla marcia funebre di \"Sigfrido\". I finali di Wagner non sempre per\u00f2 migliorano l'esecuzione concertistica: il preludio del \"Tristano\" viene infatti pi\u00f9 spesso eseguito nella sua versione originale (direttamente tratta dall'opera) che nella versione da concerto.\nDa sottolineare che vi sono brani composti da Wagner talmente famosi che sono noti anche a chi non ha familiarit\u00e0 con la musica classica; per citarne solo i pi\u00f9 celebri: l'\"Ouverture\" e il \"Coro delle filatrici\" da \"L'olandese volante\", la \"Musica del monte di Venere\", l'\"Entrata degli ospiti\" e il \"Coro dei Pellegrini\" dal \"Tannh\u00e4user\", il Preludio al 1\u00ba e al 3\u00ba Atto e il \"Coro nuziale\" dal \"Lohengrin\", il Preludio al 1\u00ba Atto e il \"Coro delle figlie del Reno\" da \"L'oro del Reno\", la \"Cavalcata delle Valchirie\" e l'\"Incantesimo del fuoco\" da \"La Valchiria\", il Preludio al 1\u00ba e al 3\u00ba Atto e la \"Morte e Trasfigurazione di Isotta\" dal \"Tristano e Isotta\", l'\"Ouverture\" e il \"Coro della Corporazione\" da \"I maestri cantori di Norimberga\", la \"Forgiatura della spada Notung\" e il \"Mormorio della foresta\" dal \"Sigfrido\", il \"Viaggio di Sigfrido sul Reno\", la \"Marcia funebre\" e l'\"Immolazione degli Dei\" dal \"Crepuscolo degli Dei\", il Preludio al 1\u00ba e al 3\u00ba Atto e l'\"Incantesimo del venerd\u00ec Santo\" dal \"Parsifal\", figurano tra i motivi e i temi musicali pi\u00f9 popolari al mondo.\nScritti.\nOpere in prosa.\nDi Wagner \u00e8 stato detto che ha scritto pi\u00f9 libri che musica, tant'\u00e8 che la sua produzione letteraria \u00e8 imponente e spazia dagli articoli di giornali alla novellistica, dagli scritti autobiografici (fra cui spicca \"Mein Leben\", tuttora reperibile in qualsiasi biblioteca) ai saggi, dalle opere teoriche pi\u00f9 impegnative a interventi su temi pratici come la direzione d'orchestra o la proposta di riforma della cappella reale di Dresda e la politica.\nFamoso \u00e8 il saggio \"Il giudaismo nella musica\" (\"Das Judentum in der Musik\"), libello antisemita concepito come un attacco a Giacomo Meyerbeer e Felix Mendelssohn e pubblicato con lo pseudonimo di \"K. Freigedanken\" (\"libero pensiero\") nella rivista \"Neue Zeitschrift f\u00fcr Musik\" nel 1850 e ristampato in una versione ampliata con il suo nome nel 1869.\nLista delle opere principali:\nLa concezione wagneriana.\nCaratteristica fondamentale di Wagner \u00e8 la rappresentazione del \"dramma\" come elemento di introspezione. Le opere di Wagner non possono essere considerate opere liriche o spettacoli musicali nel senso tradizionale del termine, bens\u00ec sono grandiose architetture in cui musica, canto, poesia, recitazione e psicologia si fondono secondo la logica del \"Wort-Ton-Drama\" (l'opera d'arte totale). Egli stesso definiva le sue opere \"azioni\" o anche \"gesta della musica divenute visibili\". Queste \"azioni\" pretendono un'attenzione quasi religiosa, a cui lo spettatore deve assistere senza la minima distrazione. Nel teatro di Bayreuth per la prima volta le luci venivano spente e l'orchestra era totalmente nascosta sotto il palcoscenico, come se la musica sorgesse magicamente dall'immaginazione dello spettatore. Il termine \"immaginazione\" non \u00e8 casuale, tant'\u00e8 che la musica di questi drammi \u00e8 composta da un mosaico di temi conduttori (\"Leitmotiv\") che delineano un'attivit\u00e0 psichica in continuo rinnovamento. Scrive Giulio Confalonieri nella sua monumentale \"Storia della musica\": \nDi conseguenza nessun pezzo a forma chiusa, nessuna aria ostacola il libero fluire della narrazione, che scorre senza soluzione di continuit\u00e0 dall'inizio alla fine di ogni atto, sottoponendo il canto al commento di un'orchestra smisurata per numero di strumenti e ampiezza sonora. Rilevante in Wagner \u00e8 l'uso del cromatismo, quell'onda incessante di spirali cromatiche che, specie nel \"Tristano\", si esaspera al punto da abbandonare la struttura tonale. Tali prerogative, unite alla spropositata lunghezza delle partiture, portarono Wagner ad essere accusato di oscurit\u00e0 e pesantezza, un giudizio che si trascina fino ad oggi tra gli ammiratori dell'opera di stampo convenzionale. Osserva ancora Confalonieri: \nDi Wagner si distinguono tre periodi: il primo, ancora legato alla tradizione ereditata da Bach, Mozart, Beethoven e Bellini, comprendente le prime opere giovanili: \"Le fate\", \"Il divieto d'amare\" e \"Rienzi\". Il secondo, il momento di transizione, che riguarda \"L'olandese volante\", \"Tannh\u00e4user\" e \"Lohengrin\". Il terzo, il periodo che coincide con l'autentico wagnerismo: la \"Tetralogia\" (ossia \"L'anello del Nibelungo\", comprendente \"L'oro del Reno\", \"La Valchiria\", \"Sigfrido\" e \"Il crepuscolo degli dei\"), \"Tristano e Isotta\", \"I maestri cantori di Norimberga\" e \"Parsifal\". I soggetti di questi drammi sono tratti dall'antica mitologia nordica e l'idea centrale \u00e8 impostata sulla nostalgia romantica di un mondo remoto in cui trovare la felicit\u00e0, felicit\u00e0 che si esprime attraverso il mito della redenzione e dell'eterno femminino. Vi ruota intorno un complesso apparato ideologico che nel corso dei decenni \u00e8 stato oggetto di molteplici interpretazioni, caricandolo di significati talvolta contraddittori e oltrepassando le intenzioni dell'autore stesso. Lo scrive anche Confalonieri nel capitolo dedicato alla \"Tetralogia\": \nWagner, la psicoanalisi e le tematiche politiche.\n\u00c8 ormai unanimemente riconosciuto che il 2\u00ba atto del \"Parsifal\" e il 3\u00ba atto del \"Sigfrido\" abbiano inciso sullo sviluppo della psicoanalisi da parte di Sigmund Freud e Carl Gustav Jung, quando Parsifal e Sigfrido credono di scorgere rispettivamente in Kundry e Brunnhilde la loro madre. \u00c8 soprattutto al campo della politica che Wagner dedica i suoi pensieri, cambiandone continuamente il senso a seconda della teoria che pi\u00f9 lo influenza: Feuerbach, Marx, Schopenhauer. In \"Opera d'arte dell'avvenire\" \u2013 il pi\u00f9 importante dei suoi libri teorici, scritto durante la rivoluzione che lo vide fisicamente al fianco di Bakunin \u2013 a proposito del comunismo si legge: \nQueste parole trovano il loro corrispettivo artistico ne \"L'oro del Reno\", quando il malvagio Alberich schiavizza il popolo dei Nibelunghi dopo essersi forgiato l'anello fatato che lo rende il signore del mondo. Analogamente, nel testo del \"Tristano\", dopo che il filtro magico ha rivelato ai due amanti la verit\u00e0 del loro amore, si legge: \nFigura emblematica per eccellenza \u00e8 l'eroe Sigfrido, nel cui omonimo dramma \u00e8 stata vista la vittoria del positivismo secondo gli ideali filosofici di Feuerbach. Osserva il critico Lichtenberger: \nAnche il personaggio di Wotan, inizialmente, viene visto nella medesima ottica. Uno degli esegeti di Feuerbach, L\u00e9vy, annota: \nTuttavia, tale visione \u00e8 solo apparente: nella \"Tetralogia\", a causa del desiderio di potenza anelato da gran parte dei personaggi, anche un animo nobile come Wotan dovr\u00e0 morire nel grande incendio del Walhalla, mentre Sigfrido ne resta coinvolto perch\u00e9 vittima della propria stessa innocenza. La \"Tetralogia\", che si chiude con la distruzione del mondo e il ritorno cosmico alla natura, pur condannando radicalmente il capitalismo, non determina nemmeno la vittoria del comunismo: anzi, essa esprime il fallimento dell'idea positivista che Wagner nel 1849 aveva esaltato in \"Opera d'arte dell'avvenire\" e alla quale aveva inizialmente pensato di dedicare il suo lavoro, lasciando posto ad una diversa interpretazione di stampo Schopenhaueriano. Tale pessimismo \u2013 abbracciato a partire dal 1854 \u2013 caratterizza il personaggio di Wotan quando, nel 2\u00ba atto della \"Valchiria\", egli esprime la cessazione della volont\u00e0 di vivere: \nCon questa diversa decisione si lasciano aperte altre strade. Sempre in \"Opera d'arte dell'avvenire\", il musicista spiega come la distinzione del singolo pu\u00f2 avere senso solo se vista in funzione del popolo e che \"l'egoismo non pu\u00f2 soddisfarsi pienamente che nel comunismo\". In altre parole, solo la comunit\u00e0 pu\u00f2 dare senso all'individuo e \"solo in relazione alla comunit\u00e0 il diverso pu\u00f2 definirsi come tale\".\nWagner non condanna le singole doti individuali e il loro distinguersi dalla massa, ma le sostiene se queste hanno come fine l'amore e l'accrescimento spirituale del popolo. Egli parla di uno spirito artistico, dove l'arte \u00e8 il fine supremo a cui tutto dovrebbe mirare. Secondo il critico Nattiez, l'enigmatico tema della redenzione d'amore che chiude la \"Tetralogia\" (che Wagner per\u00f2 chiamava tema della \"Glorificazione di Brunilde\") simboleggia la redenzione del mondo attraverso la musica, incarnata dal mito dell'eterno femminino. Nel saggio su Beethoven, quando Wagner cita Goethe, si legge: \nIn questo modo si pu\u00f2 parlare di una \"terza\" \"Tetralogia\", che dopo quella di Feuerbach e di Schopenhauer aggiunge un ideale di speranza essenzialmente nella musica. Scrive l'autore all'amico Roeckel: \nWagner e l'antisemitismo.\nLa critica non ha per\u00f2 ancora chiarito che cosa Wagner intendesse per redenzione del mondo, se cio\u00e8 simboleggiasse la fratellanza universale o, piuttosto, la fratellanza esclusiva del popolo tedesco.\nWagner contribu\u00ec allo sviluppo del razzismo diffondendo le opere e le idee del filosofo francese Joseph Arthur de Gobineau, che fu accolto nel suo circolo di Bayreuth. Il musicista fond\u00f2 in onore di detto filosofo la Societ\u00e0 Gobineau. Il filosofo britannico razzista Houston Stewart Chamberlain, seguace di Gobineau, frequentava la famiglia e nel 1908 spos\u00f2 la figlia Eva von B\u00fclow-Wagner.\nGiulio Confalonieri parl\u00f2 di \"richiamo dell'amore patriottico e desiderio di rispondervi in termini universali\", un ambizioso sogno di redimere l'umanit\u00e0 sotto la sacra fiamma dello spirito germanico.\nLa miccia di tale ambizione, storicamente parlando, si sarebbe incendiata dopo l'avvilente sconfitta della Germania durante la prima guerra mondiale e la fortissima bramosia di rivalsa nutrita da tutte le categorie sociali del popolo, contro il giudaismo, contro il comunismo e contro la tirannia del capitalismo (la cosiddetta \"demoplutocrazia\"). Il mito, fino a quel momento rinchiuso nel pacifico mondo dell'arte, si sarebbe realizzato proprio in funzione di tale desiderio. Confalonieri nota anche come Wagner, \"offrendo materia ad eccessivi entusiasmi, divent\u00f2 anche materia di eccessivi sospetti\".\nNon c'\u00e8 dubbio che Wagner fosse un antisemita e un antigiudaico (anche dal punto di vista religioso, specie dopo il riavvicinamento alla fede cristiana luterana avvenuto negli ultimi anni di vita): i suoi scritti, specie il \"pamphlet\" \"Il giudaismo nella musica\" (diretto in generale contro gli ebrei e particolarmente contro la musica \"ebraica\" rappresentata dal suo rivale Felix Mendelssohn) sono espliciti. Ancora il 12 febbraio 1883, il giorno prima della morte, Cosima annot\u00f2 nel suo diario un'affermazione del marito: \nNel suo libello antisemita scrisse: \nIn pubblico Wagner diede il suo appoggio a posizioni anti-ebraiche: defin\u00ec \u00abla razza giudaica\u00bb come \u00abnemica, sin dalla nascita, dell'intera umanit\u00e0 e di tutto ci\u00f2 che vi \u00e8 di nobile in essa\u00bb. Afferm\u00f2 anche \u00abci stanno umiliando, noi tedeschi, e forse sono io l'ultimo tedesco che sa tenere la schiena dritta davanti al giudaismo, che gi\u00e0 domina ogni cosa\u00bb.\nTuttavia, egli non voleva l'eliminazione fisica degli ebrei o una segregazione permanente e non aderiva in maniera completa al razzismo scientifico (per cui l'ebreo che abbandonasse la sua cultura poteva anche essere integrato nel popolo tedesco), ma aveva delle idee che saranno quasi le stesse di Theodor Herzl, il fondatore del sionismo, pur partendo Wagner da una posizione di disprezzo: i giudei avrebbero dovuto scegliere tra emigrare in Palestina, oppure fondersi con l'etnia maggioritaria e dissolvere gran parte della loro cultura con quella dei Paesi che li ospitavano, ossia l'assimilazione (la prima teoria adottata da Herzl); difatti parlava dell'\"Untergang\", l'immersione: \u00abC'\u00e8 un solo modo per sfuggire alla maledizione che vi pesa addosso: il giudeo errante trover\u00e0 la sua salvezza \u2013 immergendosi!\u00bb. In un commento rivolto alla moglie Cosima, negli ultimi anni, espresse un parziale ripensamento sulla pubblicazione del testo antigiudaico: \u00abSe dovessi scrivere di nuovo sui giudei, direi che non ho nulla contro di loro. \u00c8 solo che ci sono piombati addosso, tra noi tedeschi, troppo in fretta, e non eravamo ancora pronti ad assorbirli\u00bb.\nLo storico ebreo George L. Mosse fa notare come Wagner non fu per\u00f2 affatto coerente col mondo israelita: talvolta accolse nel circolo di Bayreuth personaggi di origine ebrea come Anton Rubinstein o Karl Tausig o ancora, come Hermann Levi, scelto come direttore del \"Parsifal\", il quale fu uno dei direttori d'orchestra da lui preferiti. L'utilit\u00e0 di una persona di famiglia giudaica poteva talvolta placare la sua intolleranza: si pu\u00f2 dire che l'antisemitismo del compositore finiva laddove cominciava l'adesione alla sua arte.\nA causa delle idee dell'autore, la musica di Wagner subisce ancora un duro ostracismo da parte del pubblico israeliano: il primo concerto ufficiale con musica di Wagner in Israele \u00e8 avvenuto solo nel 2001 per opera del direttore d'orchestra argentino-israeliano Daniel Barenboim, ebreo e wagneriano, che \u00e8 stato direttore al festival di Bayreuth. Queste concezioni razziste \u2013 sempre per via del tutto ipotetica \u2013 dovrebbero ritrovarsi ne \"L'anello del Nibelungo\", dove l'amore incestuoso tra Siegmund e Sieglinde rappresenterebbe la nascita di una razza superiore (i figli del dio Wotan) e dove lo stesso fallimento della \"grande idea\" di Wotan rappresenterebbe il supremo sacrificio dello spirito germanico di fronte all'avversit\u00e0 del mondo; e poi: \"I maestri cantori di Norimberga\", dove esplicito \u00e8 il riferimento alla nuova arte tedesca (la nuova Germania) e magniloquente \u00e8 la grande parata popolare del 3\u00ba atto; e poi ancora: \"Tristano e Isotta\", in cui la forza del filtro magico rivela ai protagonisti la vera natura del loro inconsapevole amore, fino ad allora confuso dalla falsit\u00e0 del mondo esteriore (dove per \"natura dell'inconsapevole amore\" si dovrebbe intendere la purezza della loro anima, la purezza dello spirito tedesco in opposizione alla menzogna di tutto ci\u00f2 che \u00e8 straniero); infine \"Parsifal\", il dramma sacro per eccellenza, che Adolf Hitler stesso \u2013 grande ammiratore di Wagner \u2013 considerava come uno dei fondamenti dell'ideologia nazista: la casta confraternita dei custodi del Santo Graal incarnerebbe il popolo ariano, minacciato dalla corruzione e dal desiderio impuro (il regno arabeggiante di Klingsor).\nNaturalmente si tratta unicamente di supposizioni, poich\u00e9 riguardo al \"Parsifal\" andrebbe ricordata la frase: \"Durch Mitleid wissend, der reine Tor\" (\"Il puro folle si fa sapiente attraverso la compassione\"), come specificato da Gurnemanz proprio nell'\"Incantesimo del venerd\u00ec santo\". Gi\u00e0 il sacrificio di Brunnhilde assume una valenza universale e redentrice. In altre parole, il panismo del \"Waldweben\" (\"Sigfrido\", atto secondo) viene in \"Parsifal\" proiettato in un'ottica metafisica proprio col gi\u00e0 citato \"Incantesimo\" (\"Karfreitagszauber\"). Dal canto loro, Tristano e Isotta, pur richiudendosi nel loro indubbio egoismo, abiurano ogni ambizione di gloria e di potenza, mentre la \"grande idea\" di Wotan potrebbe essere benissimo scaricata da ogni allusione alla Germania e ribaltata in chiave universale, laddove egli dice, a Fricka: \"Solo la tradizione riesci a comprendere. Il mio pensiero mira a tutto ci\u00f2 che ancora non \u00e8 avvenuto\". A questo proposito, cos\u00ec si legge nel libro di Thomas Mann \"Dolore e grandezza di Richard Wagner\", in cui lo scrittore, wagneriano e antinazista, riporta ci\u00f2 che ammise nella sua conferenza \"Richard Wagner und Der Ring des Nibelungen\" tenuta a Zurigo il 16 novembre 1937, ovvero che il nazionalsocialismo sarebbe una sua naturale derivazione: \u00abIl ritorno al mondo romantico e leggendario si lega alla conquista di elementi puramente umani. Questo rivolgersi al passato significa il distacco dal mondo borghese di una corrotta cultura, dominata dal capitalismo, per far ritorno al popolo come forza etnica, elemento redentore e purificatore. Oggi, nell'esperimento politico che si tenta in Germania, non \u00e8 difficile trovare tali impronte, ma le fiabe, nel campo della politica, diventano altre cose e prendono altro nome: menzogne. L'autore della \"Tetralogia\", con la sua arte ebbra di passato e di futuro, non si stacc\u00f2 dalla cultura borghese per scambiarla con uno stato totalitario che annulla lo spirito. Lo spirito tedesco era per lui tutto, lo stato tedesco nulla, come egli scrive nel testo dei \"Maestri Cantori\": \"Se anche andasse in polvere il Sacro Romano Impero, ci resterebbe la Sacra Arte Tedesca!\u00bb.\nWagner, Nietzsche e altre interpretazioni.\nSono le stesse parole che Friedrich Nietzsche fa dire a Zarathustra a proposito del superuomo, con Wagner additato spesso a precursore del Nazismo, che separano l'ideologia wagneriana e nietzschiana dal nazismo e dalla concezione dello stato totalitario: \nNe \"Il crepuscolo degli idoli\" si legge: \nI capovolgimenti di fronte confermano l'ambiguit\u00e0 dell'opera wagneriana, che basandosi principalmente sull'arte destabilizza il senso della filosofia. Si pu\u00f2 anche dire che il compositore \"mette bocca in tutto\", attingendo ovunque con la disinvoltura del genio. Per questo motivo il nome di Wagner \u00e8 stato sempre sbandierato dalle pi\u00f9 opposte ideologie: anarchia, comunismo e nazismo. Andrebbe cos\u00ec condannato l'eccessivo fervore nutrito da alcuni wagneriani (i cosiddetti \"bidelli del Walhalla\") che nel loro desiderio di immortalare le orme del maestro ne trasformano il genio in un monolite. \u00c8 stato osservato che \u2013 come prevedeva il critico Hanslick \u2013 i \"Beckmesser adoranti\" e inchiodati alla meccanica dei \"Leitmotiv\" non riescono pi\u00f9 ad apprezzare la rivoluzione e il geniale disordine dell'artista. Perfino Hitler apr\u00ec al rinnovamento il teatro di Bayreuth contro il duro conservatorismo della famiglia Wagner, che Cosima difese strenuamente fin nei minimi particolari (si tratt\u00f2 di rinnovare il materiale scenico che per 50 anni era rimasto lo stesso).\nForse, a costo di suscitare sorprese, l'ambiguit\u00e0 del senso filosofico \u00e8 data dalla caratteristica fondamentale del suo autore, ossia la sensualit\u00e0: \u00abLa caratteristica del pensiero wagneriano \u00e8 la sensualit\u00e0. I problemi politici e sociali lo appassionavano solo quando offrivano qualche rapporto con l'avvenire dell'arte. Due soli filosofi esercitarono un'influenza su di lui: Feuerbach e Schopenhauer, e tutti e due perch\u00e9 abbandonarono il dominio della filosofia pura, cio\u00e8 di una teoria logica e matematica del mondo. Wagner ci dice: \"Ci\u00f2 che mi attir\u00f2 verso Feuerbach fu che questo scrittore rinnega la filosofia e d\u00e0 della natura umana una spiegazione nella quale credetti di riconoscere l'uomo artista come io lo intendevo\"\u00bb.\nIn \"Opera e dramma\", un altro dei libri teorici di Wagner, si legge: \nOsserva ancora Giulio Confalonieri: \u00abIn Wagner il desiderio conobbe la sua meta: la libert\u00e0 assoluta di essere ancora pi\u00f9 importante che non la libert\u00e0 di risolversi. \u00c8 questo desiderio continuo che frantuma i ritmi e le frasi melodiche, librandosi al di sopra di ogni soggezione, e che poi li ricompone, li distrugge di nuovo, li rievoca, attraverso un'ebbrezza inesausta di provarsi. \u00c8 questo desiderio che pu\u00f2 farci eliminare nella natura, come avviene a Sigfrido nella scena del bosco, o che pu\u00f2 toglierci da ogni circostanza come avviene a Tristano e Isotta nell'ora della morte. Per Wagner la natura \u00e8 l'ultima logica, l'ultima cattura, l'ultimo e pi\u00f9 dolce assorbimento cui l'uomo possa aspirare. I boschi di Schumann, le pianure di Fryderyk Chopin sono abitati da loro, come sono, o come il desiderio vorrebbe che fossero. Ma le foreste di Wagner, i dirupi e il mare di Wagner non ammettono di venire n\u00e9 abitati n\u00e9 posseduti, perch\u00e9 essi sono la matrice degli uomini e gli uomini ancor portano, dopo averli generati, come una placenta ineliminabile\u00bb.\nWagner come sintesi della musica precedente.\nSecondo alcuni critici, da un punto di vista puramente musicale, il wagnerismo si configura come la grandiosa sintesi dell'esperienza di quattro secoli di musica: da Palestrina \u2013 il cui stile corale polifonico riecheggia in \"Parsifal\" \u2013 a Claudio Monteverdi \u2013 il cui cromatismo armonico \u00e8 ravvisabile nel \"Tristano e Isotta\" \u2013 da Bach \u2013 il cui magistero contrappuntistico \u00e8 avvertibile ne \"I maestri cantori di Norimberga\" \u2013 a Mozart \u2013 per la raffinatezza dello strumentale e l'estrema perfezione formale \u2013 da Luigi Cherubini \u2013 la cui concezione drammaturgica \u00e8 presente nel \"Wort Ton Drama\" wagneriano \u2013 a Beethoven \u2013 per la tecnica di elaborazione e sviluppo dei \"Leitmotiv\" e la variazione del materiale tematico, oltre che per il \"titanismo\" e il sentimento eroico di cui \u00e8 intrisa l'intera produzione wagneriana \u2013 da Mendelssohn \u2013 per la ricca tavolozza orchestrale e timbrica \u2013 a Hector Berlioz \u2013 delle cui conquiste e innovazioni nel campo dell'orchestrazione e della strumentazione si avvale l'opera wagneriana \u2013 da Bizet \u2013 per la profonda e acuta introspezione psicologica che scandaglia l'animo umano \u2013 a Liszt \u2013 per la sconcertante audacia e arditezza degli accordi.\nInfluenza sulla musica leggera e sul rock.\nUn'altra influenza \u00e8 presente nel cosiddetto \"rock wagneriano\", il cui maggior esponente \u00e8 Jim Steinman.\nInfluenza sulla musica metal.\nSecondo Joey DeMaio, bassista della \"band heavy metal/epic metal\" Manowar, Wagner \u00e8 il maggior ispiratore della musica metal, in particolare dell'\"epic metal\". Wagner \u00e8 anche uno dei molti musicisti romantici che ispirarono il metal neoclassico."}
{"id": "59697", "revid": "1226", "url": "https://it.wikipedia.org/wiki?curid=59697", "title": "Commercio equosolidale", "text": ""}
{"id": "59707", "revid": "709565", "url": "https://it.wikipedia.org/wiki?curid=59707", "title": "Olio", "text": "Il termine olio (dal latino \"ol\u0115um\", a sua volta dal greco \u1f14\u03bb\u03b1\u03b9\u03bf\u03bd, \"\u00e9laion\") \u00e8 utilizzato per indicare un liquido organico ad alta viscosit\u00e0, lipofilo (cio\u00e8 miscibile con altri oli) e idrofobo (cio\u00e8 immiscibile con acqua).\nIn origine il termine si riferiva unicamente all'olio di oliva, ricavato dalla spremitura dei frutti dell'olivo. In seguito questo nome \u00e8 stato esteso a tutti i lipidi che si trovano allo stato liquido a temperatura ambiente e anche ad altri liquidi che presentano propriet\u00e0 simili ma composizione differente (ad esempio oli minerali).\nSono utilizzati a scopo alimentare, come combustibili, lubrificanti e nella produzione di vernici, materie plastiche e altri materiali. Sono inoltre utilizzati in cerimonie religiose come veicolo di purificazione.\nPropriet\u00e0 chimico-fisiche.\nGli oli di origine biologica sono costituiti principalmente da gliceridi e in secondo luogo da altri componenti secondari, quali: acidi grassi liberi, fosfolipidi, steroli, idrocarburi, pigmenti, cere e vitamine.\nTutti gli oli, sebbene abbiano una composizione chimica differente tra di loro, presentano delle caratteristiche che li accomunano, che sono:\nClassificazione.\nGli oli (anche detti oli grassi o lipidici), a seconda da dove vengono estratti, possono essere divisi in:\nOli modificati.\nA partire dagli oli animali, vegetali, minerali ed essenziali, si possono ottenere i cosiddetti oli modificati, che sono stati trasformati in maniera da renderli pi\u00f9 adatti ad una particolare applicazione.\nIn base al loro impiego, gli oli modificati possono essere suddivisi in:"}
{"id": "59708", "revid": "1226", "url": "https://it.wikipedia.org/wiki?curid=59708", "title": "Scientifiction", "text": ""}
{"id": "59715", "revid": "767487", "url": "https://it.wikipedia.org/wiki?curid=59715", "title": "Antischism", "text": "Gli Antischism erano un gruppo crust punk/anarcho punk statunitense, proveniente dalla Carolina del Sud. I componenti del gruppo dopo lo scioglimento hanno costituito i gruppi Initial State e .Fuckingcom."}
{"id": "59721", "revid": "16073", "url": "https://it.wikipedia.org/wiki?curid=59721", "title": "Shinto", "text": ""}
{"id": "59726", "revid": "76963", "url": "https://it.wikipedia.org/wiki?curid=59726", "title": "Reika Hashimoto", "text": "Suo padre \u00e8 statunitense e i suoi nonni sono spagnoli."}
{"id": "59728", "revid": "1305772", "url": "https://it.wikipedia.org/wiki?curid=59728", "title": "Hendrik Petrus Berlage", "text": "Biografia.\nSi forma al ETH di Zurigo, tra il 1875 e il 1878, dove studia sotto i discepoli diretti di Gottfried Semper, dai quali riceve un'educazione estremamente razionale e tipologica. Poi completa la sua formazione con un viaggio in Germania, Austria e in Italia dove passer\u00e0 due anni. Al suo ritorno ad Amsterdam nel 1881, lavora con Petrus Cuypers, di circa trent'anni pi\u00f9 anziano, gi\u00e0 discepolo e corrispondente di Eug\u00e8ne Viollet-le-Duc.\nNel 1883 partecipa al concorso per la \"Borsa di Amsterdam\" con un progetto realizzato in stile neogotico fiammingo ma anche derivato dall'architettura romanica, per la sua torre e i suoi elementi da struttura ecclesiastica. Nel 1895, bench\u00e9 arrivato quarto, riceve l'incarico e comincia a rimaneggiare il progetto che conoscer\u00e0 quattro versioni. L'edificio verr\u00e0 inaugurato nel 1903. \nNel 1901 riceve l'incarico di redigere un piano urbanistico per \"Amsterdam Sud\". \nElabora un modello per una societ\u00e0 urbana ideale, che verr\u00e0 esposto per la prima volta nel 1910 nel suo libro \"Kunst en Maatschappi\" (\"Arte e societ\u00e0\"). Nel 1913 comincia a lavorare per la famiglia Kr\u00f6ller M\u00fcller e si trasferisce a L'Aia. Vi realizzer\u00e0 una casa per la sua famiglia, la villa Berlage. Nello stesso periodo Ludwig Mies van der Rohe vive a L'Aia e i due diventano amici. Il museo municipale dell'Aia sar\u00e0 il suo ultimo progetto ma non lo vedr\u00e0 mai completato poich\u00e9 il museo viene inaugurato nel 1935, un anno dopo la sua morte. Il progetto, pur confermando le esperienze precedenti e uno spiccato gusto per la simmetria, evidenzia l'influenza della scuola di Amsterdam avente la tendenza ad una irrequietezza delle forme."}
{"id": "59731", "revid": "1226", "url": "https://it.wikipedia.org/wiki?curid=59731", "title": "Neo-paganesimo", "text": ""}
{"id": "59736", "revid": "1534172", "url": "https://it.wikipedia.org/wiki?curid=59736", "title": "Ecosistema", "text": "Un ecosistema \u00e8 un insieme naturale formato da una comunit\u00e0 di organismi viventi e dall'ambiente fisico in cui essa vive. \u00c8 costituito da due componenti in stretta relazione: la prima rappresentata dagli organismi viventi (comunit\u00e0 biologica o biocenosi) e l'altra dall'ambiente fisico (componete abiotica) in cui essi vivono. Come tale l'ecosistema \u00e8 una porzione dell'ecosfera e quindi della biosfera.\nDescrizione.\nIl lemma \"ecosistema\" \u00e8 stato coniato nel 1935.\nOgni ecosistema \u00e8 costituito da una o pi\u00f9 comunit\u00e0 di organismi viventi (biotici) e da elementi non viventi (abiotici) che interagiscono tra loro; una comunit\u00e0 \u00e8 a sua volta l'insieme di pi\u00f9 popolazioni, costituite ognuna da organismi della stessa specie. L'insieme delle popolazioni, cio\u00e8 la comunit\u00e0, interagisce dunque con la componente abiotica formando l'ecosistema, nel quale si vengono a creare delle interazioni reciproche in un equilibrio dinamico controllato da uno o pi\u00f9 meccanismi fisico-chimici di retroazione (detti anche \"feedback\"). Un ecosistema \u00e8 un \"sistema aperto\", con strutture e funzioni caratteristiche e specifiche, determinate da:\nGli ecosistemi presentano quattro caratteristiche comuni: \nLa componente abiotica \u00e8 costituita dagli elementi non viventi, dai componenti organici e inorganici e da fattori climatici.\nLa componente biotica \u00e8 costituita da organismi animali e vegetali che si possono considerare come appartenenti a tre diverse categorie: i produttori primari, i consumatori e i decompositori.\nIl flusso dell'energia.\nNella quasi totalit\u00e0 degli ecosistemi terrestri il flusso di energia si origina dalla radiazione solare che, a differenza della materia, non \u00e8 riciclabile, ma viene mandata in modo costante dal Sole.\nUna volta raggiunta la Terra, solo una piccola parte di questa energia viene catturata ed utilizzata dagli organismi autotrofi fotosintetici per la trasformazione della sostanza inorganica in sostanza organica.\nLa reazione chimica che permette di immagazzinare l'energia luminosa solare \u00e8 la fotosintesi clorofilliana, che avviene nelle parti verdi delle piante acquatiche e terrestri, microscopiche come le alghe unicellulari o enormi come la sequoia. In questo modo si ottengono i tre tipi fondamentali di composti organici: carboidrati, grassi e proteine.\nLa catena alimentare.\nAttraverso la catena alimentare o, pi\u00f9 correttamente, la rete alimentare, la materia organica viene poi utilizzata come fonte di energia dagli organismi eterotrofi, entrando cos\u00ec in circolo nell'ecosistema.\nLa catena alimentare \u00e8 una semplificazione del rapporto che esiste tra gli organismi viventi, e prende in esame uno solo dei possibili percorsi che la materia compie nell'ecosistema. \u00c8 preferibile parlare di rete alimentare perch\u00e9 i rapporti tra i viventi sono estremamente complessi, specialmente negli ecosistemi evoluti, come il climax.\nIn sintesi parte delle sostanze chimiche inorganiche presenti nel terreno (cio\u00e8 acqua e sali minerali) e nell'aria (anidride carbonica) vengono trasformate in sostanze organiche, che costituiscono prima di tutto i tessuti degli organismi vegetali, le piante cio\u00e8, che sono il primo anello della catena alimentare, e vengono definite \"produttori\".\nI \"consumatori primari\", cio\u00e8 gli erbivori (insetti ed animali superiori), se ne nutrono, e sfruttano l'energia chimica immagazzinata nelle sostanze organiche prodotte dai produttori. A loro volta questi \"consumatori primari\" sono preda dei \"consumatori secondari\", cio\u00e8 dei carnivori, predatori (ad esempio grandi felini, rapaci, invertebrati predatori come ragni e scorpioni, pesci, e cos\u00ec via).\nA volte \u00e8 difficile stabilire in modo preciso i vari rapporti che si formano tra prede e predatori, con i consumatori che possono essere primari, cio\u00e8 di primo livello, secondari, cio\u00e8 di secondo livello, e cos\u00ec via, sino ad arrivare ai predatori apicali, che di solito, in un ecosistema sono sempre poco numerosi. Tra i consumatori apicali o finali ci sono i grandi rapaci, come l'aquila, oppure, tra i mammiferi, il lupo, la volpe, o la tigre e il leone, a seconda dell'ambiente geografico.\nQuando \"produttori\" e \"consumatori\" muoiono e non vengono utilizzati da altri membri della catena, i \"decompositori\" (batteri, funghi) \"smontano\" le sostanze organiche in elementi e composti inorganici che concimeranno il terreno ed entreranno di nuovo nel ciclo.\nUn ecosistema \u00e8 in equilibrio quando la catena del ciclo alimentare si chiude e quando le innumerevoli e multiformi relazioni fra gli organismi viventi (come il parassitismo, simbiosi, commensalismo) funzionano in modo da regolare il delicato meccanismo di un ecosistema all'interno dell'ecoregione.\nTipologia degli ecosistemi.\nVi sono, nella classificazione antropologica, due classi di ecosistemi:\nDa un altro punto di vista, si distinguono:\nGli ecosistemi naturali sono importanti in particolar modo per le leggi fisiche che li caratterizzano nel tempo rispettando la nota legge di potenza, applicabile ai pi\u00f9 svariati campi. Gli ecosistemi possono essere rappresentati come reti in due principali tipi:\nUn ecosistema si definisce fragile o poco resiliente se ha un basso livello di biodiversit\u00e0 (animale, vegetale, ecc.) perch\u00e9 pi\u00f9 debole nei casi di stress ambientali (intossicazione, introduzione di specie diverse pi\u00f9 aggressive, ecc.) rispetto ad uno a pi\u00f9 elevato livello di biodiversit\u00e0, pi\u00f9 resiliente, il quale \u00e8 favorito per la sua sopravvivenza e per la quantit\u00e0 di biomassa (vegetale, animale ecc.) che ne costituisce l'habitat."}
{"id": "59740", "revid": "729019", "url": "https://it.wikipedia.org/wiki?curid=59740", "title": "Apparato uro-genitale", "text": "L'apparato uro-genitale (o apparato genito-urinario) \u00e8 formato da due ulteriori apparati: l'apparato urinario e l'apparato genitale. I due apparati vengono spesso raggruppati insieme a causa della loro vicinanza, la loro comune origine embriologica e per l'utilizzo di strutture comuni, come l'uretra maschile. Inoltre, a causa della loro vicinanza, in caso di disturbi, i due sistemi vengono ripresi insieme attraverso le tecniche radiologiche.\nSviluppo.\nGli organi urinari e riproduttivi vengono sviluppati dal mesoderma intermedio. Gli organi permanenti dell'adulto sono preceduti da strutture puramente embrionali che, ad eccezione dei dotti, scompaiono quasi completamente prima della fine della vita fetale. Le strutture embrionali sono il pronefro, il mesonefro, il metanefro del rene, i dotti di Wolff e i condotti di Muller. Il pronefro scompare molto presto; gli elementi strutturali del mesonefro degenerano, facendo sviluppare al loro posto le gonadi, dove il con il quale il dotto Wolffiano viene mantenuto nei maschi, e il M\u00fclleriano nelle femmine. Alcuni dei tubuli del mesonefro formano poi parte del rene permanente.\nApparato urinario.\nL'apparato urinario \u00e8 l'insieme di organi e di strutture finalizzati all'escrezione dell'urina o di altri prodotti del catabolismo. La funzione principale dell'apparato urinario \u00e8 l'eliminazione dei rifiuti metabolici, principalmente dei composti azotati.\nNell'essere umano, l'apparato \u00e8 rappresentato da i reni, i canali escretori (ureteri), la vescica e l'uretra.\nApparato genitale.\nL'apparato genitale \u00e8 l'insieme degli organi fisiologici preposti alla riproduzione. A differenza della maggior parte degli apparati, vi sono significative differenze tra i sessi, almeno per quanto riguarda le specie differenziate.\nIl sistema riproduttivo umano prevede la fecondazione interna tramite rapporti sessuali, ed \u00e8 composto dalle gonadi, rappresentate dai testicoli nei maschi e dalle ovaie nelle femmine; gli organi genitali esterni; i gonodotti.\nPatologia.\nLe malattie del sistema genito-urinario comprendono una serie di disturbi, sia asintomatici che sintomatici. Le cause di questi disturbi includono anomalie congenite, malattie infettive, traumi o condizioni che coinvolgono le strutture urinarie solo secondariamente. I microrganismi patogeni possono penetrare le membrane mucose che rivestono il tratto genitourinario.\nTra le malformazioni urogenitali ricordiamo: "}
{"id": "59743", "revid": "5", "url": "https://it.wikipedia.org/wiki?curid=59743", "title": "Apparato genito-urinario", "text": ""}
{"id": "59753", "revid": "122708625", "url": "https://it.wikipedia.org/wiki?curid=59753", "title": "Antoine-Fran\u00e7ois de Fourcroy", "text": "Biografia.\nFiglio di un farmacista al servizio del duca di Orl\u00e9ans, inizi\u00f2 gli studi in medicina su consiglio dell'anatomista Felix Vicq d'Azyr (1748 - 1794) e nel 1780, dopo molte difficolt\u00e0 dovute alla carenza di mezzi economici, riusc\u00ec a ottenere la laurea. Durante gli studi la sua attenzione fu rivolta in special modo alla chimica anche grazie all'influenza di J.B.M. Bucquet (1746 - 1780), il professore di chimica alla Scuola di Medicina di Parigi.\nEsercit\u00f2 la professione di medico per alcuni anni, finch\u00e9 nel 1784 venne scelto per succedere a P.J. Macquer (1718 - 1784) come assistente di chimica nella scuola del \"Jardin du roi\", uno tra i pi\u00f9 grandi centri di ricerca biologica dell'epoca, dove le sue lezioni divennero sempre pi\u00f9 popolari. Nel 1785 venne anche nominato socio dell\"Acad\u00e9mie des Sciences\" di Parigi.\nConquistato dalle teorie del Lavoisier, che aiut\u00f2 a diffondere grazie a suoi voluminosi scritti, collabor\u00f2 dal 1787 con Guyton de Morveau e Claude-Louis Berthollet alla realizzazione di un sistema razionale di nomenclatura chimica, la \"Methode de nomenclature chimique\" (1787).\nLeg\u00f2 il suo nome ad un gran numero di trattati di chimica, ma anche di fisiologia e di patologia. Seppe essere di volta in volta un attento insegnante, un abile coordinatore e un originale ricercatore. Si occup\u00f2, infatti, anche di ricerca sperimentale, collaborando soprattutto con Louis Nicolas Vauquelin, studiando la chimica di alcuni processi fisiologici.\nScrittore limpido ed elegante, nel 1792 pubblic\u00f2 la sua opera pi\u00f9 conosciuta, la \"Philosophie chimique\", considerata in modo unanime una delle sintesi pi\u00f9 brillanti della teoria chimica lavoisieriana, tradotta in ben undici lingue.\nDurante la Rivoluzione francese fece parte del Club dei Giacobini (che riuniva i rappresentanti della borghesia e democratici, come il Robespierre e Desmoulins) e, nel 1793 partecip\u00f2 alla Convenzione nazionale.\nMembro del \"Comit\u00e9 de istruction public\" e del \"Comit\u00e9 de Salut public\" e in seguito, durante la dominazione di Napoleone Bonaparte, direttore generale dell'istruzione, contribu\u00ec significativamente alla creazione di scuole per l'istruzione primaria e secondaria (l\"\u00c9cole centrale des Travaux publics\"), occupandosi specialmente degli studi scientifici.\nFourcroy mor\u00ec a Parigi il 16 dicembre 1809, lo stesso giorno nel quale veniva insignito del titolo di conte dell'impero francese.\nA causa della sua partecipazione alla Convenzione egli venne accusato di aver contribuito all'uccisione di Lavoisier (ghigliottinato dai rivoluzionari a Parigi nel 1794). Georges Cuvier, nel suo \"Eloge historique\" di Fourcroy, respinge tale accusa, ma, bench\u00e9 non sia possibile provare una sua partecipazione attiva alla condanna, \u00e8 quasi impossibile assolverlo dall'accusa di un'opportunistica indifferenza.\nIl \"Catalogue of Scientific Papers\" della Royal Society attribuisce a Fourcroy 59 trattati, mentre altri 58 risultano scritti in collaborazione con altri studiosi.\nIpse dixit....\n\"La divisione [...] in chimica teorica e chimica pratica, che \u00e8 stata ammessa da diversi autori, \u00e8 falsa e dannosa. Non vi \u00e8 autentica chimica senza la riunione delle due. \u00c8 impossibile trovare una teoria chimica senza fare delle esperienze, cos\u00ec come \u00e8 impossibile fare della pratica chimica senza trarne dei risultati, l'insieme dei quali costituisce autenticamente la teoria\" (Chimie, 1795)."}
{"id": "59754", "revid": "1305772", "url": "https://it.wikipedia.org/wiki?curid=59754", "title": "TV (disambigua)", "text": ""}
{"id": "59756", "revid": "2056951", "url": "https://it.wikipedia.org/wiki?curid=59756", "title": "Stirling (disambigua)", "text": "Stirling \u00e8 una citt\u00e0 del Regno Unito, in Scozia.\nIl nome Stirling pu\u00f2 riferirsi anche a:"}
{"id": "59760", "revid": "290948", "url": "https://it.wikipedia.org/wiki?curid=59760", "title": "Vapore", "text": "Il vapore \u00e8 uno stato fisico della materia, definibile come stato aeriforme a temperatura inferiore alla propria temperatura critica. Nel linguaggio comune, \"vapore\" \u00e8 utilizzato come sinonimo di vapore acqueo, anche detto \"vapore d'acqua\".\nDal punto di vista fisico gas e vapore si distinguono perch\u00e9 il gas non pu\u00f2 in alcun modo essere condensato (cio\u00e8 ridotto allo stato liquido) se non dopo essere stato portato a temperatura inferiore a quella critica. Ad esempio l'aria pu\u00f2 essere compressa sino a migliaia di atmosfere di pressione rimanendo gas; per renderla liquida \u00e8 necessario che la sua temperatura sia minore di circa -150 \u00b0C. \nUn vapore pu\u00f2 trovarsi in equilibrio con la fase liquida (ossia alla temperatura di ebollizione della sostanza alle condizioni di pressione date): si parla in tal caso di vapore saturo. Se la temperatura del vapore \u00e8 superiore a quella di ebollizione, si parla di vapore surriscaldato. \nVapore acqueo.\nTemperatura del vapore acqueo.\nLa temperatura del vapore acqueo varia in base al variare della pressione del vapore stesso e, in condizione di vapore saturo, assume i seguenti valori:\nLa forza motrice del vapore acqueo.\nLa forza motrice del vapore \u00e8 stata utilizzata nei due secoli scorsi per il funzionamento di alcune macchine, chiamate appunto macchine a vapore, inventate durante la Rivoluzione Industriale.\nOra il vapore \u00e8 utilizzato soprattutto nelle centrali termoelettriche e termonucleari per far girare le turbine che produrranno energia elettrica."}
{"id": "59762", "revid": "767487", "url": "https://it.wikipedia.org/wiki?curid=59762", "title": "Melezio", "text": "Origine e diffusione.\nNome caduto pressoch\u00e9 in disuso in Italia, riprende l'antico greco \u039c\u03b5\u03bb\u03ad\u03c4\u03b9\u03bf\u03c2 (\"Meletios\"), che venne portato da alcuni Patriarchi di Costantinopoli. Secondo alcune fonti, si basa sul verbo \"melein\" (\"stare a cuore\"), col possibile significato di \"diligente\", \"premuroso\", mentre altre lo riconducono a \"melenos\" (\"aggiustato\").\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "59764", "revid": "6923", "url": "https://it.wikipedia.org/wiki?curid=59764", "title": "Lea-Francis", "text": "La Lea-Francis \u00e8 stata una casa automobilistica britannica attiva dal 1895 al 1963.\nLa storia.\nLa societ\u00e0 fu costituita a Coventry nel 1895 da Richard H. Lea e Graham I. Francis come produttore di biciclette.\nNel 1904 inizi\u00f2 la produzione di autovetture con la tre cilindri 15 hp costruita su licenza. Nel 1925 inizi\u00f2 la produzione di modelli sportivi come la \"Ace of Spades\" e la \"Hyper\".\nNel dopoguerra la produzione riprese riproponendo modelli concepiti prima del conflitto.\nTra il 1952 e il 1954 forn\u00ec motori alla squadra di Formula 1 Connaught.\nLa produzione cess\u00f2 nel 1954 ma fu ripresa nel 1960 con tre prototipi del modello Lynx.\nL'ultimo prototipo, con motore 8 cilindri a V, fu prodotto nel 1963."}
{"id": "59767", "revid": "767487", "url": "https://it.wikipedia.org/wiki?curid=59767", "title": "Atollo", "text": "Un atollo \u00e8 una scogliera madreporica circolare che racchiude una laguna interna, collegata al mare da canali chiamati pass.\nGli atolli rappresentano il tipo pi\u00f9 complesso di scogliera corallina sia per la morfologia, sia per le origini. Si sviluppano in mare aperto soprattutto nella regione indopacifica (oceano Indiano e oceano Pacifico) nella fascia intertropicale, in corrispondenza di isole vulcaniche sommerse, spesso a grande distanza dalla piattaforma continentale e dalle grandi isole.\nEtimologia.\nIl nome \"atollo\" deriva, per mediazione della lingua inglese, dalla parola maldiviana \"atholhu\" (\u0787\u07a6\u078c\u07ae\u0785\u07aa, ), che significa \"isola-laguna\".\nFormazione e struttura degli atolli.\nUna prima teoria sulla formazione degli atolli sostiene che essi si possono formare quando un'isola vulcanica presenta eruzioni di tipo esplosivo particolarmente violente che portano alla distruzione totale o parziale del cono vulcanico; infatti \u00e8 possibile che rimanga sopra la superficie marina una parte delle pareti rocciose del vulcano mentre lo spazio interno viene invaso dall'acqua, formando cos\u00ec una laguna. Intorno all'isola, nel corso dei millenni si forma una barriera corallina, che in continua crescita affiora, permettendo lo sviluppo di bassi fondali all'interno e nelle sue immediate vicinanze, formati dai sedimenti detritici derivati dall'erosione costante che onde e vento operano ininterrottamente sulla formazione corallina pi\u00f9 superficiale. Da qui la particolare colorazione bianco-rosata della sabbia che \u00e8 costituita prevalentemente da carbonato di calcio. Si tratta sostanzialmente di un complesso bio-costruito del tipo definito piattaforma carbonatica, dotato di un rilievo topografico nei confronti delle aree adiacenti e caratterizzato da un'elevata produzione di carbonato di calcio derivante dalla proliferazione di organismi invertebrati con parti dure calcaree, come i coralli, diversi specie di alghe e alcune specie di molluschi bivalvi come la tridacna.\nCharles Darwin sostenne invece che gli atolli deriverebbero, per subsidenza, da scogliere coralline a frangia formatesi intorno a isole oceaniche che, a causa di un lento e progressivo infossamento delle isole, si sarebbero evolute in scogliere a barriera circolari, delimitanti una laguna interna relativamente profonda. In altre parole, mentre le isole sprofondavano lentamente in ragione di pochi centimetri all'anno, le scogliere a frangia che cingevano le isole si accrescevano, sviluppandosi verso l'alto e verso l'esterno e allontanandosi progressivamente dalla linea di riva, aumentando cos\u00ec l'ampiezza e la profondit\u00e0 della laguna. Si avrebbe cos\u00ec in un primo tempo la seguente situazione: isola, laguna interna e barriera corallina circolare mentre in un secondo tempo, quando l'isola sprofonda completamente e scompare, si avrebbe l'atollo vero e proprio, costituito dalla laguna interna circoscritta dalla barriera corallina circolare.\nBiodiversit\u00e0.\nLe scogliere madreporiche costituiscono l'ecosistema pi\u00f9 complesso e delicato di tutto l'ambiente marino. Solo le foreste pluviali (situate nella zona intertropicale) possono essere paragonate, in termini di organizzazione, differenziazione, fertilit\u00e0 e biomassa, a questo complesso ecosistema, infatti entrambi dipendono dalla luce.\nLe scogliere madreporiche presentano la loro massima distribuzione nelle acque calde e basse degli oceani tropicali della regione Indo-Pacifica e della regione dell'Atlantico occidentale (Mar dei Caraibi). Con il passare dei millenni i coralli hanno formato vere e proprie cattedrali di dimensioni chilometriche. Questa abbondanza di protezioni e di cibo (ricordiamo che intorno agli atolli la profondit\u00e0 marina pu\u00f2 superare abbondantemente qualche chilometro, si formano cos\u00ec correnti di risalita che apportano abbondanti nutrienti) ha attirato numerosissime variet\u00e0 di organismi viventi pesci, molluschi, crostacei, echinodermi, ecc. (uccelli e insetti nelle isole), tanto da poter dire che le scogliere madreporiche come le foreste pluviali, rappresentano l'ambiente dove esiste maggiore biodiversit\u00e0 sulla Terra."}
{"id": "59768", "revid": "1543377", "url": "https://it.wikipedia.org/wiki?curid=59768", "title": "Banco di San Giorgio", "text": "Il Banco di San Giorgio fu dal 1797 al 1805 la nuova denominazione dell'antica \"Casa delle compere e dei banchi di San Giorgio\" (in latino: \"Officium comperarum et bancorum Sancti Georgii\") fondata nel 1407 a Genova.\nStoria.\nCasa delle compere e dei banchi di San Giorgio.\nLe lontane origini del banco vanno ricercate nel primo prestito di stato contratto dalla Repubblica di Genova dopo la vittoriosa spedizione di Almeria e di Tortosa del 1147-48. Per pagare i noli dell'impresa, assunti a tutto carico del comune, i consoli del 1149 cedono per 15 anni l'introito di alcune gabelle, verso l'anticipo di 1300 lire genovesi, a una societ\u00e0 di 18 cittadini, ciascuno dei quali si quota per una parte. In questa operazione finanziaria di prestito detta \"compera\" lo Stato genovese impegna una parte dei redditi ordinari a pagamento del frutto annuo verso una societ\u00e0 di cittadini mutuanti detti \"comperisti\" che anticipano il capitale, obbligandosi a restituire il capitale entro il termine prestabilito. Visto il successo l'operazione venne periodicamente ripetuta negli anni successivi, venendo a crescere sul principio del XIV secolo.\nL'occasione storica della costituzione della \"Casa delle compere e dei banchi di San Giorgio\" fu il dissesto finanziario della \"Compagna Communis\" (cos\u00ec si chiamava il comune medievale di Genova prima di costituirsi in repubblica), dissesto causato dalle durissime guerre contro Venezia.\nL'ente fu fondato con provvedimento statale con decreto del 27 aprile 1407 dalla riunione di tutte le \"compere\" gi\u00e0 esistenti, che avevano fatto prestiti allo Stato, per gestire in modo unitario il debito pubblico della \"Compagna communis\".\nLa Casa, Ufficio e poi Banco di San Giorgio continu\u00f2 a concedere nuovi prestiti alla Repubblica di Genova. Conseguentemente il capitale dell'istituto aument\u00f2 gradualmente fino a raggiungere i 52 milioni di lire genovesi.\n\u00c8 stata una banca genovese che esercitava sia la funzione di gestione della fiscalit\u00e0 e del debito pubblico come le moderne Banche centrali, sia la raccolta del risparmio. In entrambi gli ambiti \u00e8 stata una delle prime banche di deposito, prestito e giro d'Europa, ma anche una delle prime \"banche pubbliche\" antenate delle moderne banche centrali. La Banca era abilitata ad emettere carta moneta. I biglietti di cartulario emessi dal Banco di San Giorgio, che circolarono dal 1625 circa, erano nominativi, pagabili a vista e trasferibili con girata.\nIl barone Montesquieu (1689-1755) ebbe a dire: \u00abSan Giorgio \u00e8 una specie di Monte di Piet\u00e0 che, avendo fatto prestiti alla Repubblica e avendo ricevuto in cambio fondi di garanzia, paga il 2,5% a coloro che lo hanno sovvenzionato\u00bb.\nBanco di San Giorgio.\nCon l'avvento al potere di Napoleone la banca fu spogliata di tutto il suo oro che fin\u00ec nelle casse di Parigi. Nel 1797 la neonata Repubblica Ligure revoc\u00f2 alla Casa la gestione delle imposte e del debito pubblico, la lasci\u00f2 tuttavia sussistere come banca centrale dello Stato. Perci\u00f2 l'istituzione fu ribattezzata Banco di San Giorgio, nome con cui sar\u00e0 in seguito conosciuta.\nCon l'annessione della Liguria all'Impero Francese nel 1805 il Banco fu definitivamente sciolto.\nLa liquidazione dell'ente termin\u00f2 nel 1856. \nDal 1881 l'archivio della Casa \u00e8 stato acquisito dall'Archivio di Stato di Genova.\nStruttura.\nLa Casa di San Giorgio era una persona giuridica, il cui capitale nominale corrispondeva all'ammontare dei prestiti concessi allo Stato. Questo capitale era diviso in quote dette \"luoghi\" (\"loca\"), del valore di 100 lire genovesi ciascuna. I titolari dei luoghi, che erano i creditori dello Stato e i soci della Casa, erano detti \"luogatari\".\nI luoghi erano nominativi, ma erano liberamente trasferibili ed ipotecabili: i trasferimenti e le iscrizioni avvenivano mediante annotamento nel registro della Casa. La Casa esercitava anche l'attivit\u00e0 di gestione fiduciaria dei luoghi secondo le istruzioni dei titolari.\nIl vertice esecutivo dell'Istituto era rappresentato dagli otto Protettori, accanto ai quali vi erano altre magistrature con compiti pi\u00f9 specifici.\nL'organo rappresentativo dei luogatari era invece il Gran Consiglio delle compere, composto di 480 membri: 20 di diritto (i Protettori, i Precedenti e i Sindacatori) e 460 scelti fra i luogatari, met\u00e0 per scrutinio e met\u00e0 per sorteggio.\nEsso deliberava sulle principali questioni, fra cui la concessione dei prestiti allo Stato.\nSotto questi organi amministrativi, vi erano i dipendenti, che erano pi\u00f9 di cinquecento.\nSede.\nDal 1443 la Casa ebbe sede in una stanza messa a disposizione dalla \"Compagna Communis\" nel \"Palazzo del mare\", edificato nel XIII secolo come prima sede del comune poi spostatosi nel Palazzo Ducale. Era ancora di propriet\u00e0 comunale, finch\u00e9 con atto solenne del 1451 l'intero edificio \u00e8 ceduto alla Casa assumendo il nome di Palazzo San Giorgio e divenendo definitivamente la sede del \"Banco di San Giorgio\".\nCompere.\nLa \"compera\" era un contratto tipico della piazza genovese, risalente almeno al 1141, con cui un gruppo di creditori prestava una somma alla \"Compagna Communis\" in cambio del diritto di riscuotere una certa imposta per un certo periodo (di cinque anni o pi\u00f9). Era la normale forma con cui lo Stato genovese contraeva il debito pubblico.\nSi chiamava \"compera\" anche la corrispondente associazione di creditori, che aveva personalit\u00e0 giuridica.\nPer ogni prestito concesso allo Stato si costituiva una diversa compera.\nCon l'unificazione delle diverse compere nella Casa di San Giorgio, le diverse associazioni di creditori confluirono in un unico soggetto giuridico, anche se la gestione di ogni prestito allo Stato rimaneva separata.\nLa Casa cercava a sua volta di appaltare la riscossione delle imposte a soggetti privati. Tuttavia alcune imposte non riusciva ad appaltarle, per mancanza di offerenti, e le gestiva direttamente.\nBanchi.\nLa Casa gestiva anche vari banchi di deposito e giro, alcuni dei quali erano in \"numerato\" ovvero in contanti, altri in monete specifiche (ad esempio uno in scudi d'argento, uno in reali, uno in zecchini, uno in doppie).\nOgni banco era costituito da un tavolo posto nel salone al primo piano di Palazzo san Giorgio. Vi erano addetti due notai, che tenevano le scritture contabili in partita doppia. Queste consistevano principalmente nel libro giornale (detto \"manuale\") e nel libro mastro (detto \"cartularium\") sui quali venivano annotate le operazioni. I libri contabili della Casa di San Giorgio furono tenuti in latino fino alla fine del Settecento. \nIn questo modo buona parte dei trasferimenti di denaro avvenivano in \"moneta di banco\", ovvero senza effettivo movimento di moneta metallica. In ogni modo la Casa non pot\u00e9 mai evitare completamente i flussi di denaro contante: la gestione della tesoreria era compito del cassiere della Casa (\"capserius comperarum\").\nFra i \"correntisti\" della casa di San Giorgio si possono annoverare Ferdinando II d'Aragona e Isabella di Castiglia, nonch\u00e9 Cristoforo Colombo.\nPossedimenti territoriali.\nLa Casa oltre a inglobare le compere che avevano fatto prestito alla \"Compagna Communis\" aveva incorporato anche delle compere che avevano concesso prestiti ad altre nazioni. Fra queste c'era la \"Maona di Cipro\", che aveva fatto prestito al re di Cipro: non potendo il sovrano restituire il debito, nel 1447 cedette in sovranit\u00e0 alla Casa di San Giorgio la citt\u00e0 di Famagosta. Tuttavia, il suo successore nel 1464 riconquist\u00f2 la citt\u00e0, facendo terminare il dominio di San Giorgio.\nSan Giorgio aveva assorbito anche la \"compera di Gazaria\" e pertanto gi\u00e0 gestiva le entrate fiscali di quel territorio. Dopo la caduta di Costantinopoli, nel 1453, la \"Compagna Communis\" cedette alla Casa la sovranit\u00e0 stessa sulla Gazaria. Questi domini furono tuttavia conquistati dall'Impero Ottomano nel 1474.\nNel 1453 pass\u00f2 a San Giorgio anche la sovranit\u00e0 sulla Corsica con il consenso della popolazione dell'isola.\nLa Casa ricevette, infine, dalla Repubblica la sovranit\u00e0 su alcuni paesi delle due Riviere: a Levante ebbe Lerici (1479), Sarzana (1484) e Levanto (1515); a Ponente Pieve di Teco (1512) e Ventimiglia (1514).\nPoich\u00e9, tuttavia, l'amministrazione dei possedimenti si rivel\u00f2 antieconomica, la Casa di San Giorgio restitu\u00ec alla Repubblica tutti i territori che le rimanevano in sovranit\u00e0 nel 1562.\nPrivative.\nFra le altre attivit\u00e0 che la Casa gestiva per incarico della Repubblica bisogna ricordare la privativa del sale, quella delle lotterie, e soprattutto la zecca dello Stato. In questi ambiti, tuttavia, l'attivit\u00e0 di san Giorgio subiva limitazioni ed imposizioni da parte dell'autorit\u00e0 statale."}
{"id": "59769", "revid": "23013", "url": "https://it.wikipedia.org/wiki?curid=59769", "title": "Metodo di bisezione", "text": ""}
{"id": "59770", "revid": "599", "url": "https://it.wikipedia.org/wiki?curid=59770", "title": "Metodo di Newton - Raphson", "text": ""}
{"id": "59771", "revid": "599", "url": "https://it.wikipedia.org/wiki?curid=59771", "title": "Metodo di Newton", "text": ""}
{"id": "59781", "revid": "125954796", "url": "https://it.wikipedia.org/wiki?curid=59781", "title": "Otto von Bismarck", "text": "Nel 1865 fu insignito del titolo di conte di Bismarck-Sch\u00f6nhausen, il 21 marzo 1871 di principe di Bismarck e nel 1890 di duca di Lauenburg.\nFu Primo ministro del Regno di Prussia dal 1862 al 1890. Nel 1867 divenne il capo del governo della Confederazione Tedesca del Nord. Nel 1871 fu l'artefice della nascita dell'Impero tedesco, divenendone il primo Cancelliere. Bench\u00e9 promotore di riforme in campo assistenziale, fu avversario dei socialisti.\nIn politica estera, dopo il 1878 cre\u00f2 un sistema di alleanze che, determinando un equilibrio di forze in Europa, riusc\u00ec a isolare la Francia e a contenere le dispute fra Austria e Russia, e fra Austria e Italia. Bismarck port\u00f2 inoltre la Germania a rivaleggiare con la Gran Bretagna in campo economico e a divenire la prima potenza militare del continente.\nLe origini e la giovent\u00f9.\nOtto von Bismarck nacque a Sch\u00f6nhausen, citt\u00e0 situata a est del fiume Elba, nell'antica marca di Brandeburgo. La famiglia, benestante, aveva alcune propriet\u00e0 a ovest di Berlino, nella provincia prussiana della Sassonia. Apparteneva per nascita agli \"Junker\", la nobilt\u00e0 agraria. Il padre, Karl Wilhelm Ferdinand von Bismarck (1771-1845), era un proprietario terriero e in passato era stato un ufficiale prussiano, bench\u00e9 a 23 anni avesse lasciato l'esercito evitando la sconfitta di Jena e la guerra di liberazione contro Napoleone. La madre, Wilhelmine Luise Mencken (1790-1839), proveniva invece da una famiglia appartenente all'apparato della burocrazia statale.\nAll'et\u00e0 di sette anni, Otto si trasfer\u00ec con la madre a Berlino, dove frequent\u00f2 ambienti altolocati e conobbe i giovani della casa regnante di Prussia, gli Hohenzollern. Successivamente, dal 1832 al 1833, studi\u00f2 giurisprudenza a Gottinga, dove fu membro dell'organizzazione studentesca \"Corps Hannovera G\u00f6ttingen\". Fra il 1833 e il 1835 frequent\u00f2 l'Universit\u00e0 di Berlino. Si laure\u00f2 con risultati poco brillanti, avendo dedicato pi\u00f9 tempo alle associazioni goliardiche (e ai duelli che allora ne erano la caratteristica) che ai libri. Il suo autore letterario preferito, tuttavia, era Walter Scott.\nNonostante sperasse di diventare un diplomatico, Bismarck cominci\u00f2 a fare pratica nell'amministrazione pubblica a Potsdam e, dal 1836, ad Aquisgrana, dove corteggi\u00f2 alcune ragazze inglesi: prima Laura Russell, nipote del duca di Cleveland, e poi Isabella Loraine-Smith, figlia di un ricco ecclesiastico. Non strinse un rapporto serio con nessuna delle due e compromise la sua carriera di piccolo funzionario statale a causa dei debiti che contraeva e per i lunghi periodi di congedo richiesti.\nBismarck prest\u00f2 servizio militare per un anno come ufficiale nella \"Landwehr\" prima di ritornare alle propriet\u00e0 familiari, dove si dedic\u00f2, dopo la morte della madre, alla tenuta presso Sch\u00f6nhausen. All'et\u00e0 di circa trent'anni, strinse una forte amicizia con Marie von Thadden (1822-1846), sposatasi con un suo amico. Sotto l'influenza di Marie, che apparteneva a un ambiente religioso pietista, si convert\u00ec alla sua fede. Nel 1847 spos\u00f2 una cugina di Marie, Johanna von Puttkamer (1824-1894), che frequentava lo stesso ambiente religioso. Da questo matrimonio nacquero tre figli: Marie (1848-1926), Herbert (1849-1904) e Wilhelm (1852-1901).\nGli inizi (1847-1862).\nIl re di Prussia dell'epoca, Federico Guglielmo IV, nel 1847 convoc\u00f2 a Berlino gli Stati provinciali in una \u201cDieta riunita\u201d. Bismarck non vi avrebbe potuto partecipare, perch\u00e9 non era stato eletto dagli \"Junker\" della sua provincia, ma un componente eletto si dimise e tocc\u00f2 a lui recarsi a Berlino. In questa occasione si fece notare per la prima volta e, quando a giugno la Dieta venne sciolta, si era conquistato una certa notoriet\u00e0 fra i conservatori reazionari, anche per la sua tagliente abilit\u00e0 oratoria.\nDurante e dopo la rivoluzione dell'anno successivo, Bismarck si spese in tentativi di controrivoluzione e complotti di corte che, alla fine, si rivelarono inconcludenti. Tuttavia, quando in autunno Federico Guglielmo IV rioccup\u00f2 con l'esercito Berlino e sciolse il parlamento radicale, Bismarck fu eletto nella nuova assemblea legislativa. I voti, ottenuti da un comitato di elettori, furono di 152 contro 144.\nDopo il ripristino della Confederazione germanica, nel 1850 la Prussia fu costretta ad accettare nello Stato federale un ruolo di secondo piano rispetto all'Austria. L'ingrato compito di rappresentare la Prussia alla Dieta di Francoforte fu affidato a Bismarck che era stato, fra gli uomini in vista, l'unico a manifestare fiducia nella collaborazione con Vienna. Per cui, bench\u00e9 non avesse alcuna formazione di tipo diplomatico, egli divenne, nel 1851, l'inviato prussiano presso il governo federale.\nObiettivo di Bismarck alla Dieta fu di separare almeno la Germania del Nord dall'Austria e ottenere ci\u00f2 grazie alle alleanze esterne. Il re di Prussia Federico Guglielmo IV si dimostr\u00f2 favorevole, ma nel 1858 fu colto da gravi problemi nervosi e fu sostituito dal fratello Guglielmo, che govern\u00f2 come principe reggente fino al 1861, anno in cui divenne re. Costui si dimostr\u00f2 di idee pi\u00f9 liberali, defin\u00ec Bismarck un reazionario accanito e all'inizio del 1859 lo allontan\u00f2, nominandolo ambasciatore a San Pietroburgo.\nBen presto, per\u00f2, Guglielmo I si dovette ricredere. Lui e il suo governo, infatti, ebbero uno scontro con i liberali e il parlamento sulla riorganizzazione dell'esercito, cosicch\u00e9 nel 1862 il Re pens\u00f2 a Bismarck come all'uomo che avrebbe potuto risolvere la questione. Contattato, Bismarck chiese praticamente carta bianca e Guglielmo I non se la sent\u00ec di nominarlo capo del governo. Pens\u00f2, tuttavia, a un avvicinamento per averlo pi\u00f9 a portata di mano in caso di crisi e nel maggio del 1862 lo nomin\u00f2 ambasciatore a Parigi.\nPrimo ministro prussiano (1862-1871).\nScoppiata la crisi politica dopo l'affermazione elettorale dei liberali, il 16 settembre 1862 Bismarck fu richiamato a Berlino. Il 22 incontr\u00f2 Guglielmo I nella residenza reale di Babelsberg (oggi a Potsdam) e alla fine dei colloqui torn\u00f2 nella capitale con l'incarico di capo del governo. Due settimane dopo assunse anche la guida degli affari esteri: avrebbe conservato il potere per quasi 28 anni.\nIl suo primo successo lo ottenne contro l'Austria, che nell'estate del 1863 aveva convocato a Francoforte i principi tedeschi per discutere la riforma della costituzione federale. Bismarck riusc\u00ec a convincere Guglielmo I a rifiutare l'invito e, senza la Prussia, la riunione non raggiunse alcun risultato. Da quel momento l'Austria, nell'ambito della Confederazione germanica, perse l'iniziativa politica.\nLa crisi dei ducati danesi.\nBismarck, incoraggiato dagli eventi, era deciso a sottrarre la Germania dall'influenza austriaca e il terreno di scontro decisivo fu la questione dei ducati danesi.\nIl nuovo re di Danimarca Cristiano IX nel 1863 eman\u00f2 una nuova costituzione che comprendeva fra i territori nazionali lo Schleswig-Holstein. Il trattato di Londra del 1852 aveva sancito invece che i ducati appartenessero in unione personale esclusivamente al vecchio re Federico VII, che era deceduto nel novembre 1863. Prussia e Austria decisero quindi di appoggiare la rivendicazione di un secondo pretendente, il Duca di Augustenburg.\nBismarck, per\u00f2, dichiar\u00f2 che la Prussia sarebbe entrata in guerra contro la Danimarca solo se avesse potuto annettere i ducati, spiazzando i liberali, che nella rivendicazione del duca avevano trovato una base per rilanciare l'idea di una unificazione della Germania del Nord su basi progressiste, idea appoggiata anche dall'imperatore d'Austria Francesco Giuseppe. Per evitare la pericolosa alleanza fra liberali tedeschi e corona austriaca, Bismarck promosse un'azione militare congiunta austro-prussiana contro la Danimarca e l'impegno dei due Paesi a decidere, solo dopo, la sorte dei ducati. L'accordo fu stipulato il 16 gennaio 1864.\nAll'inizio di agosto del 1864, dopo una breve guerra, i danesi conclusero la pace rinunciando ai due ducati, la cui sorte doveva essere ora stabilita da Austria e Prussia. Un primo passo era compiuto, ma la partita fra Bismarck e Vienna era ancora aperta.\nAlla fine del 1865 scadevano, intanto, i trattati dello \"Zollverein\", l'unione doganale fra la Prussia, l'Austria e gli altri Stati della Confederazione germanica. Bismarck non si oppose alla volont\u00e0 dei ministri prussiani di liberarsi degli impegni contratti con l'Austria: i dazi doganali che ne derivarono eressero una frontiera fra i due sistemi economici e le relazioni fra Berlino e Vienna subirono un notevole peggioramento.\nUn ritorno alla delicata questione danese avvenne nel febbraio 1865, quando Bismarck si offr\u00ec di riconoscere al duca Federico di Augustenburg la sovranit\u00e0 sullo Schleswig-Holstein a patto che la Prussia ne ottenesse il controllo militare. Federico invece reclam\u00f2 la piena autorit\u00e0 sui territori e trov\u00f2, in questo, un alleato nell'Austria. Bismarck, allora, incit\u00f2 re Guglielmo I a reclamare i ducati, ottenendone un rifiuto; finalmente, il 14 agosto 1865, la Convenzione di Gastein stabil\u00ec il destino dei territori: l'Holstein passava all'Austria e lo Schleswig alla Prussia. Guglielmo si ritenne soddisfatto, Bismarck meno.\nL'alleanza con l'Italia e la guerra contro l'Austria.\nFu l'atteggiamento di un terzo Paese, l'Italia, a dare il colpo decisivo alle relazioni austro-prussiane. L'8 aprile 1866, infatti, l'Italia, che aveva le stesse necessit\u00e0 della Prussia di liberarsi definitivamente dal controllo austriaco, spinta anche da Napoleone III di Francia, si impegn\u00f2 in un'alleanza con la Prussia. Il trattato prevedeva l'entrata in guerra dell'Italia contro l'Austria se quest'ultima fosse stata attaccata entro tre mesi dalla Prussia. In cambio Bismarck si impegnava a concludere la pace con l'Austria solo quando questa avesse ceduto all'Italia il Veneto.\nIl 1\u00ba giugno gli austriaci misero in discussione il destino degli ex ducati danesi e il 12 giugno si impegnarono, con un trattato segreto, a cedere il Veneto alla Francia se questa fosse rimasta neutrale nei loro confronti. Ottenuta la neutralit\u00e0 di Napoleone III, due giorni dopo Vienna invoc\u00f2 la mobilitazione federale tedesca contro Berlino. Bismarck allora dichiar\u00f2 sciolta la Confederazione germanica e invi\u00f2 un ultimatum agli Stati germanici che avevano accolto l'invito austriaco. Scoppi\u00f2 cos\u00ec la guerra austro-prussiana alla quale, come previsto, partecip\u00f2 anche l'Italia. La campagna militare della Prussia dur\u00f2 appena 15 giorni e si concluse il 3 luglio 1866 con la battaglia di Sadowa, nella quale l'esercito austriaco sub\u00ec una pesante sconfitta.\nBismarck, ansioso di porre fine alla guerra nel timore che Russia e Francia si sarebbero opposte a un riassetto dell'Europa centrale, propose all'Austria come condizioni di pace la supremazia prussiana a nord del fiume Meno e l'indipendenza degli Stati meridionali della Confederazione germanica.\nVienna, sconfitta, non fece troppe difficolt\u00e0, ma la Russia, che temeva una Prussia pi\u00f9 potente, protest\u00f2. Bismarck minacci\u00f2 allora di far scoppiare un'insurrezione nella Polonia russa e lo zar Alessandro II si persuase a cedere. Anche la Francia dovette rassegnarsi al nuovo assetto politico, non prima, per\u00f2, di aver ottenuto da Bismarck la conferma dell'indipendenza della Germania meridionale e la promessa di plebisciti nei territori tedeschi annessi dai prussiani.\nIl 24 luglio 1866, Guglielmo I si convinse della necessit\u00e0 di non eccedere con le richieste contro Vienna e due giorni dopo venne firmato un primo trattato con l'Austria. Quest'ultima si ritirava dalla Confederazione germanica (che di fatto scompariva) e accettava la nascita della Confederazione Tedesca del Nord a guida prussiana. Bismarck, da parte sua, mantenne l'impegno assunto con l'Italia che, nonostante la sconfitta di Custoza, ottenne il Veneto, ma nulla di pi\u00f9: cosicch\u00e9 Garibaldi dovette ritirarsi dal Trentino, in parte conquistato dalle sue truppe.\nDopo la guerra Guglielmo I volle compensare Bismarck con il grado di generale e talleri.\nLa Confederazione del Nord.\nLa Confederazione Tedesca del Nord esigeva una nuova costituzione e Bismarck, nel dicembre 1866, inizi\u00f2 a studiare la costituzione di Francoforte del 1846 e quella degli Stati Uniti. La bozza che ne deriv\u00f2 era molto simile alla carta della Confederazione germanica, tranne per il fatto che al re di Prussia spettava il pieno controllo dell'esercito.\nAi primi del 1867 i rappresentanti degli Stati federati approvarono la stesura di Bismarck, il quale, per venire incontro ai liberali dell'assemblea costituente, accett\u00f2 di includervi il voto a scrutinio segreto. Nella tarda estate dello stesso anno la costituzione entr\u00f2 in vigore.\nBismarck fece della Germania un Paese costituzionale: non solo il diritto di voto risultava pi\u00f9 esteso che altrove, ma fra tutti i Paesi europei solo in Germania esisteva realmente lo scrutinio segreto. Al parlamento spettavano le funzioni fondamentali e a capo dell'esecutivo era posto il re di Prussia.\nPerseguendo ora la linea politica della pace all'esterno per potersi concentrare sull'edificazione del nuovo sistema federale, Bismarck si trov\u00f2 di fronte al problema di una piccola parte della vecchia Confederazione germanica che, bench\u00e9 geograficamente rientrasse nel nuovo assetto a guida prussiana, non poteva essere inserita nella Confederazione del Nord. Si trattava del Lussemburgo, presidiato da truppe prussiane ma sottoposto alla sovranit\u00e0 del re dei Paesi Bassi Guglielmo III.\nBismarck ebbe l'idea di convocare una conferenza internazionale che si tenne a Londra e che l'11 maggio 1867 stabil\u00ec che il Lussemburgo sarebbe rimasto indipendente, la guarnigione prussiana ritirata e le fortificazioni distrutte. La soluzione fece svanire la speranza dell'opinione pubblica francese di acquisire il Lussemburgo come compensazione alla nascita della Confederazione del Nord e, vista la scomparsa del baluardo militare, i generali di Napoleone III iniziarono a progettare un'invasione della Prussia. Cos\u00ec che, sebbene equilibrata, la soluzione diplomatica del Lussemburgo distrusse i buoni rapporti tra Parigi e Berlino.\nLa crisi per la successione spagnola.\nDopo il voto contrario all'unificazione espresso dagli elettori tedeschi meridionali nel 1868, venne meno la speranza che la Germania unita potesse realizzarsi senza avvenimenti traumatici. Bismarck rifiutava l'idea di una guerra preventiva; pur tuttavia nel 1870 era convinto che un conflitto con la Francia avrebbe favorito l'unificazione della Germania. Occorreva quindi sfruttare la possibilit\u00e0 di una guerra quando questa si fosse offerta.\nQuesta possibilit\u00e0 si present\u00f2 nella primavera del 1870 quando il parlamento spagnolo offr\u00ec il trono vacante di Madrid a Leopoldo di Hohenzollern-Sigmaringen della linea cattolica degli Hohenzollern, la casata di Guglielmo I. I francesi temettero un accerchiamento da Sud (Spagna) e da Est (Prussia).\nNell'occasione Bismarck si dimostr\u00f2 cauto, rimanendo per buona parte della crisi nella localit\u00e0 di soggiorno di Varzin (oggi nel Distretto di S\u0142upsk, in Polonia), ma \u00e8 probabile che ci siano state pressioni segrete da parte sua per la candidatura di Leopoldo. Sicuramente Bismarck, a causa delle dichiarazioni di Napoleone III, era perfettamente conscio del rischio di una guerra e ne tenne conto. Ma il 12 luglio, su suggerimento di Guglielmo I, Leopoldo annunci\u00f2 la sua rinuncia al trono spagnolo.\nIl dispaccio di Ems.\nBismarck, tornato a Berlino, medit\u00f2 sul da farsi per recuperare la tensione. Togliendolo da ogni indecisione, la Francia avanz\u00f2, il 13 luglio 1870, richieste ultimative alla Prussia. Secondo il governo di Parigi, Guglielmo I doveva approvare ufficialmente la rinuncia di Leopoldo, scusarsi per aver appoggiato la candidatura e impegnarsi a non rilanciarla mai pi\u00f9. Il re di Prussia respinse le richieste francesi e lo stesso giorno telegraf\u00f2 dalla localit\u00e0 termale di Ems a Berlino del suo colloquio con l'ambasciatore francese.\nBismarck, cos\u00ec come racconta nelle sue memorie, si sent\u00ec con il capo di stato maggiore Moltke sull'eventualit\u00e0 di una guerra e, ricevutone l'assicurazione che una dilazione sarebbe stata svantaggiosa per la Prussia, pubblic\u00f2 la notizia del dispaccio di Ems. Nel farlo omise le frasi pi\u00f9 concilianti di Guglielmo e sottoline\u00f2 la rinuncia del Re a non impegnarsi per il futuro a candidare un Hohenzollern al trono di Spagna; puntualizz\u00f2 anche che Guglielmo aveva rifiutato di vedere nuovamente l'ambasciatore francese e che non aveva pi\u00f9 nulla da comunicargli.\nIl governo francese credette di aver subito una grave provocazione, ingestibile di fronte all'opinione pubblica, e imbocc\u00f2 la strada della guerra contro la Prussia, attorno alla quale si sarebbe per\u00f2 mobilitata tutta la Germania.\nLa guerra contro la Francia.\nCos\u00ec come in occasione della guerra austro-prussiana del 1866, Bismarck punt\u00f2 a una vittoria rapida, seguita dalla pace e dalla conciliazione. La vittoria fu raggiunta rapidamente: scoppiata a luglio del 1870, a settembre la guerra aveva gi\u00e0 con la sconfitta francese di Sedan segnato il suo destino. Ma la pace e la riconciliazione si rivelarono difficili a realizzarsi.\nDiversamente dalla guerra austro-prussiana, ora i generali non permisero a Bismarck di interferire nelle loro operazioni. N\u00e9 i francesi si dimostrarono favorevoli alla pace, tanto che Bismarck dovette rassegnarsi al fatto che, finch\u00e9 Parigi non fosse stata conquistata, l'armistizio sarebbe stato impossibile.\nLa nascita dell'Impero tedesco.\nCon l'esercito alle porte della capitale francese e una guerra che da difensiva era diventata offensiva, Bismarck si rese conto che gli alleati tedeschi del Sud non avrebbero accettato a lungo di proseguire le ostilit\u00e0 e si trov\u00f2 nella necessit\u00e0 di forzarli ad accettare di entrare nella Confederazione del Nord. Se fossero rimasti autonomi, infatti, avrebbero potuto concludere accordi di pace separata con la Francia. Bismarck, quindi, persegu\u00ec l'unit\u00e0 della Germania per poter continuare la guerra. Egli minacci\u00f2 i principi tedeschi, avvertendoli che, se si fossero ritirati, l'unit\u00e0 tedesca si sarebbe fatta contro di loro, ma se fossero rimasti al fianco della Prussia, ne sarebbero stati gli artefici.\nFece anche importanti concessioni allo Stato del sud pi\u00f9 esteso e importante: la Baviera. Il Paese mantenne infatti il diritto a dazi pi\u00f9 bassi sulla birra, a gestire una propria rete ferroviaria e anche, ma solo in tempo di pace, ad avere un proprio esercito. Inoltre, la politica interna bavarese sarebbe stata gestita nella pi\u00f9 completa autonomia. Al re Ludovico II Bismarck assicur\u00f2 anche un vitalizio segreto. In cambio il re di Baviera scrisse a Guglielmo I, sotto dettatura di Bismarck, una lettera in cui gli riconosceva la corona imperiale. Nel novembre 1870 furono conclusi anche i trattati con tutti gli altri Stati tedeschi meridionali.\nIl 18 gennaio 1871 Guglielmo I fu incoronato imperatore di Germania a Versailles e il 28 febbraio Parigi capitol\u00f2. Alle trattative di pace Bismarck era intenzionato a reclamare alla Francia Strasburgo, ma non Metz: \u00abNon mi piace l'idea che nel nostro Paese viva malvolentieri un cos\u00ec alto numero di francesi\u00bb. Egli, per\u00f2, non riusc\u00ec a far prevalere la sua linea. Moltke, infatti, e gli altri generali, insistettero per annettere Metz e Guglielmo I li appoggi\u00f2. Bismarck riusc\u00ec comunque ad andare incontro ad alcune richieste francesi. Ridusse l'indennit\u00e0 da 6 a 5 miliardi di franchi e, nonostante le proteste di Moltke, consent\u00ec alla Francia di conservare Belfort.\nCancelliere imperiale (1871-1890).\nIl 3 marzo 1871, in tutta la Germania venne eletto il primo parlamento tedesco. Il 21 marzo Bismarck fu nominato Cancelliere (conservando anche la carica di Primo ministro e ministro degli Esteri prussiano). Il 28 Guglielmo I lo nomin\u00f2 principe dell'Impero tedesco assegnandogli la gran croce di diamanti dell'Ordine di Hohenzollern. L'imperatore, inoltre, gli regal\u00f2 una propriet\u00e0 a Friedrichsruh (nell'attuale comune di Aum\u00fchle, ducato di Lauenburg) facendolo divenire uno dei pi\u00f9 grandi proprietari terrieri e di legname della Germania.\nI contrasti nella politica interna.\nIl \"Kulturkampf\".\nBismarck, realizzato il sogno dell'unit\u00e0 tedesca, si concentr\u00f2 su coloro che definiva i nemici interni della Germania.\nIl \"Kulturkampf\" (che tradotto dal tedesco significa \u201cBattaglia di civilt\u00e0\u201d) fu il tentativo del Cancelliere, protestante, di soffocare lo sviluppo del partito centrista (\"Deutsche Zentrumspartei\"). Questo movimento, che era all'opposizione, era formato principalmente da cattolici (una minoranza in Germania) e da antiunionisti. Bismarck definiva i seguaci del Centro \"Reichsfeinde\": \u201cNemici dell'impero\u201d. Contro di loro, nel maggio 1873 fece approvare delle leggi (\u201cLeggi di maggio\u201d) che disponevano che la formazione e la nomina degli ecclesiastici fossero sottoposte all'approvazione dello Stato.\nCos\u00ec come far\u00e0 in futuro in altre circostanze, Bismarck tent\u00f2 di sfruttare la lotta contro il Centro per montare una situazione di pericolo interno, per dividere i fronti parlamentari e consolidare il potere. Ulteriori leggi promulgate furono, nel 1874, il matrimonio civile obbligatorio, la \u201clegge di espatrio\u201d con la quale gli ecclesiastici disubbidienti furono minacciati del ritiro della cittadinanza, e la \u201clegge del paniere\u201d, con cui il clero doveva rinunciare ai servizi dello Stato.\nLa reazione dell'opinione pubblica, tuttavia, non fu quella sperata da Bismarck: alle elezioni generali del 1874 la sinistra del partito nazional-liberale si rafforz\u00f2, cos\u00ec come il partito del Centro che aument\u00f2 i suoi deputati da 61 a 95. Ad aggravare la situazione, il 13 luglio un giovane cattolico attent\u00f2 alla vita del Cancelliere che addoss\u00f2 tutta la responsabilit\u00e0 al Centro.\nDi fronte alle perplessit\u00e0 di Guglielmo I sulla politica di Bismarck, costui minacci\u00f2 le dimissioni e, di fatto sconfitto all'interno, si rivolse all'estero cercando di trattare con papa Pio IX proponendogli l'abrogazione delle \u201cleggi di maggio\u201d se il pontefice avesse convinto il Centro ad appoggiarlo. Ma non ottenne alcun risultato.\nI socialisti.\nAnalogamente ai cattolici e agli antiunionisti del partito del Centro, Bismarck riconosceva nei socialisti un pericolo per l'ordine interno e per il suo potere personale. Gi\u00e0 il 3 aprile 1873 deplor\u00f2 che la \u00abstampa socialdemocratica nutre continuamente l'eccitazione degli operai contro il governo e le classi dei proprietari. [\u2026] In questa battaglia il governo non deve restare passivo, ma \u00e8 anzi obbligato a difendere le necessarie fondamenta dell'ordinamento statale da agitazioni siffatte\u00bb.\nNel 1875 il Cancelliere propose una legge eccezionale contro la propaganda socialdemocratica, che non ebbe il favore della maggioranza. Tre anni dopo, tuttavia, gli si present\u00f2 un'occasione di rivincita: l'11 maggio 1878 un giovane squilibrato attent\u00f2, senza successo, alla vita di Guglielmo I. La risposta di Bismarck fu di presentare al parlamento le \u201cleggi eccezionali\u201d contro i socialisti che non era riuscito a far approvare nel 1875 e che neanche questa volta passarono (votarono a favore solo i conservatori). Qualche settimana dopo, il 2 giugno, un altro anarchico spar\u00f2 all'imperatore che in questo caso fu ferito gravemente. Bismarck allora sciolse il parlamento ripromettendosi, con il congresso internazionale di Berlino che stava per riunirsi, di ottenere uno strumento di propaganda per le successive elezioni.\nL'alleanza con il Centro e la politica estera.\nIl congresso di Berlino termin\u00f2 il 13 luglio 1878 con il successo di Bismarck che fece da arbitro nelle dispute sui Balcani e spinse l'Austria a riavvicinarsi alla Germania.\nIl 30 si tennero le elezioni, che ancora una volta delusero il Cancelliere. I socialisti persero solo 3 seggi su 12 e il Centro si rafforz\u00f2. Nonostante ci\u00f2 questo parlamento, probabilmente influenzato dal secondo attentato all'Imperatore, approv\u00f2 le leggi anti-socialiste che, a causa dei nazional-liberali, furono limitate a 3 anni. Bismarck allora cambi\u00f2 strategia e, sfruttando l'appoggio dei cattolici all'attuazione delle sue riforme economiche sul protezionismo, abbandon\u00f2 i nazional-liberali (fortemente indeboliti alle precedenti elezioni) e nel maggio 1879 si alle\u00f2 con il Centro, che accett\u00f2 nonostante le \u201cleggi di maggio\u201d fossero ancora in vigore.\nNell'estate del 1879, dopo tutte le difficolt\u00e0 incontrate, il cambiamento di rotta in politica interna era completo. Bismarck aveva comunque ottenuto le leggi anti-socialiste ed era stato instaurato il protezionismo fiscale. Allo stesso modo il Cancelliere concep\u00ec le alleanze internazionali, come un sistema di protezione dall'esterno.\nLa Duplice alleanza con l'Austria.\nAll'inizio del 1879 Bismarck decise di stipulare un'alleanza difensiva e conservatrice con l'Austria-Ungheria che non oppose difficolt\u00e0. Guglielmo I, invece, che era molto legato alla Russia, diffidava dell'Austria. Per vincere la resistenza del suo imperatore, Bismarck provoc\u00f2 la Russia di modo da dimostrare l'utilit\u00e0 dell'alleanza. In sostanza il Cancelliere pubblic\u00f2 un accordo con l'Austria sullo Schleswig del Nord del 13 aprile 1878, ma lo postdat\u00f2 all'11 ottobre 1878, cio\u00e8 a dopo il congresso di Berlino. Cos\u00ec facendo diede l'impressione di aver ricevuto una ricompensa da Vienna per i servigi a lei concessi al Congresso a danno della Russia.\nLo zar Alessandro II rispose scrivendo in tono arrogante a Guglielmo I, e Bismarck parl\u00f2 di una minaccia di guerra. Guglielmo, per\u00f2, forte di argomenti quali l'antica amicizia della Russia nei confronti degli Hohenzollern, recalcitrava e solo dopo le minacce di dimissioni di Bismarck cedette. La Duplice alleanza fra Austria e Germania fu conclusa il 7 ottobre 1879. Da quel momento l'imperatore di Germania non si sarebbe pi\u00f9 opposto al suo Cancelliere.\nLe intese con la Russia e con l'Italia.\nL'Alleanza dei tre imperatori, stipulata nel 1881, fu probabilmente il pi\u00f9 grande successo in politica estera di Bismarck, il quale convinse l'Austria a firmare un patto di neutralit\u00e0 con il suo naturale nemico, la Russia. Germania, Austria e Russia si impegnarono infatti a non attaccarsi nel caso una quarta potenza avesse aggredito una di loro. L'amicizia della Russia fu cos\u00ec riconquistata dopo la Duplice alleanza e un fronte continentale conservatore si form\u00f2 a sfavore della Francia e degli interessi britannici nel Vicino Oriente. Con questo trattato Bismarck ottenne la sicurezza dei confini della Germania, poich\u00e9 un attacco combinato di Francia e Russia diveniva impossibile.\nQuando per\u00f2 gli austriaci, a causa di dispute con la Russia nei Balcani, cominciarono a lamentarsi dell'Alleanza dei tre imperatori, Bismarck escogit\u00f2 un accordo che avrebbe evitato all'Austria, la cui scarsa salute di impero multietnico gli stava molto a cuore, di essere attaccata da sud. A questo scopo il Cancelliere venne incontro alle richieste di alleanza degli italiani, che erano isolati, e convinse l'Austria ad accettare nel 1882 un'alleanza difensiva a tre con l'Italia. Il prezzo, questa volta, lo pag\u00f2 Bismarck, che si impegn\u00f2 a difendere l'Italia nel caso fosse stata attaccata dalla Francia.\nL'impero coloniale.\nDopo un certo riavvicinamento della Germania alla Francia (Bismarck fece addirittura un tentativo, fallito, di riconciliazione completa fra il 1882 e il 1885) risult\u00f2 che la conseguenza dell'attivit\u00e0 diplomatica di Bismarck fu l'emarginazione della Gran Bretagna. Ci\u00f2 comport\u00f2 una certa libert\u00e0 di azione della Germania che form\u00f2 in pochissimi anni, dal nulla e sulla spinta dell'\u201det\u00e0 dell'imperialismo\u201d, un consistente impero coloniale. Questi nuovi possedimenti, anche nell'ottica del riavvicinamento alla Francia, minacciavano i domini inglesi. Per Bismarck, comunque, le colonie rappresentarono soprattutto una causa nazionale per la quale combattere e consolidare il potere. Dallo zelo di commercianti intraprendenti che poi si mettevano al riparo della bandiera imperiale, nacquero l'Africa tedesca del Sud-Ovest (1884), il Kamerun (1884), la Nuova Guinea tedesca e l'Africa Orientale tedesca (1885).\nVoluta da Bismarck, la conferenza di Berlino del 1884-1885 regol\u00f2 tutte la questioni coloniali in sospeso in Africa. In quella sede Francia e Germania fecero causa comune contro la Gran Bretagna e il Cancelliere, a seguito anche degli altri importanti successi ottenuti in quegli anni, tocc\u00f2 l'apice del prestigio internazionale. Il suo sistema continentale che comprendeva quasi tutta l'Europa era pi\u00f9 solido che mai e la Germania ne era l'arbitro. Tuttavia, presto, le cose sarebbero cambiate.\nLe riforme sociali.\nIspirato pi\u00f9 da convenienze politiche che da filantropia, Bismarck attu\u00f2 fra il 1881 e il 1889 il primo sistema previdenziale al mondo, che serv\u00ec da modello per tutti gli altri paesi. Nel 1883 istitu\u00ec l'assicurazione contro le malattie e nel 1884 quella contro gli infortuni. Nel 1889, infine, realizz\u00f2 un progetto di assicurazione per la vecchiaia. Si gettarono, quindi, nel continente europeo le fondamenta del moderno welfare state.\nLa crisi del sistema Bismarck e il riarmo.\nIn pochi mesi il sistema bismarckiano sub\u00ec quasi un tracollo: il 30 marzo 1885, il governo francese di Jules Ferry, favorevole alla politica della Germania, cadde e dopo qualche mese, nel gennaio 1886, divenne Primo ministro Charles de Freycinet, molto meno ben disposto nei confronti di Bismarck.\nLo stesso anno Austria e Russia arrivarono ai ferri corti per la crisi bulgara. Per soccorrere Vienna Bismarck spinse l'Austria a riconciliarsi almeno con la Gran Bretagna, vero avversario della Russia in Asia e, anche per il cambio di regime a Parigi che non gli consentiva pi\u00f9 una politica d'intesa antibritannica, abbandon\u00f2 ogni ambizione coloniale. Poco tempo dopo, a un esploratore tedesco che gli chiedeva del suo interesse per l'Africa, rispose: \u00abQui \u00e8 la Russia, qui \u00e8 la Francia e in mezzo c'\u00e8 la Germania. \u00c8 questa la mia mappa dell'Africa\u00bb.\nL'allontanamento dalla Francia consent\u00ec a Bismarck di sfruttare il pericolo di un'aggressione francese esagerandola a scopi interni. Nel novembre 1886 present\u00f2 infatti al \"Reichstag\", il parlamento tedesco, una legge di riorganizzazione militare. La proposta, nonostante un violento discorso del Cancelliere su una presunta congiura delle classi alte e sul pericolo di un'invasione, non pass\u00f2. Il parlamento allora fu immediatamente sciolto e alle successive elezioni Bismarck ottenne una vittoria schiacciante. All'inizio del 1887 fu approvata cos\u00ec la riforma dell'esercito e una legge relativa che sarebbe rimasta in vigore sette anni (invece dei tre abituali).\nLa vicenda, grazie a una lettera di papa Leone XIII che condannava coloro che avessero votato contro la legge di riorganizzazione militare, consent\u00ec a Bismarck anche di mettere fine al \"Kulturkampf\": nel marzo 1887 la maggior parte delle leggi anticlericali fu abrogata.\nIn campo internazionale, conseguenza della crisi bulgara, vi fu l'ultimo tentativo diplomatico di Bismarck di tenere in pace Austria e Russia: la firma del Trattato di controassicurazione. Con questo accordo, del giugno 1887, che sanciva la fine dell'Alleanza dei tre imperatori, la Germania si impegnava a non attaccare la Russia se non in caso di attacco russo all'Austria; e la Russia si impegnava a non attaccare la Germania se non in caso di attacco tedesco alla Francia.\nLo scontro con Guglielmo II.\nIl 9 marzo del 1888 l'imperatore Guglielmo I mor\u00ec lasciando il trono al figlio Federico III il quale a sua volta mor\u00ec solo tre mesi dopo l'incoronazione. Nuovo sovrano divenne quindi il figlio di Federico, Guglielmo II.\nBismarck credette di poter dominare il ventinovenne rampollo della dinastia Hohenzollern e mostr\u00f2 subito poco rispetto per le sue idee. Lo scontro personale avvenne all'inizio del 1890, quando il Cancelliere fece in modo di esasperare lo scontro sociale per ottenere poi una vittoria schiacciante e decisiva sui socialisti. Ma Guglielmo II non voleva iniziare il suo regno facendo sparare sui tedeschi e redasse un proprio programma di riforme sociali che fu promulgato il 4 febbraio 1890 senza la firma di Bismarck.\nIl 20 febbraio, con le elezioni politiche, i conservatori bismarckiani e i nazional-liberali persero pi\u00f9 della met\u00e0 dei loro seggi e i socialdemocratici raccolsero pi\u00f9 voti di tutti gli altri partiti, anche se il sistema elettorale non consent\u00ec loro una rappresentanza proporzionata al successo. Con quel parlamento, l'unica via d'uscita che Bismarck intravedeva era una politica repressiva, una guerra civile e un colpo di Stato: anche i ministri lo allontanarono.\nIl Cancelliere tent\u00f2 allora di formare una nuova coalizione cercando di coinvolgere il Centro cattolico di Ludwig Windthorst, ma fu un insuccesso: i conservatori si rifiutarono di accordarsi con i cattolici, mentre il Centro chiese che la Chiesa di Roma riconquistasse le posizioni di privilegio che vantava prima del 1872.\nGli ultimi anni (1890-1898).\nDi fronte alla incompatibilit\u00e0 delle sue idee con il parlamento e l'Imperatore, Bismarck si dimise dalla cancelleria il 20 marzo 1890. Venne ricompensato per i suoi servigi con la promozione a \"colonnello generale con la dignit\u00e0 di Maresciallo\" e fu nominato Duca di Lauenburg. Gli successe alla Cancelleria Leo von Caprivi.\nRitiratosi a Varzin in Pomerania (oggi Warcino, frazione di K\u0119pice), un mese dopo la morte della moglie (27 novembre 1894) si trasfer\u00ec a Friedrichsruh (oggi nel comune di Aum\u00fchle) dove si dedic\u00f2 alla stesura delle sue memorie (\"Gedanken und Erinnerungen\"). Mor\u00ec nel 1898 all'et\u00e0 di 83 anni e venne sepolto nel Mausoleo Bismarck; sulla cui lapide \u00e8 scritto: \u00abLeale servo tedesco del kaiser Guglielmo I\u00bb."}
{"id": "59782", "revid": "46291", "url": "https://it.wikipedia.org/wiki?curid=59782", "title": "Fregata", "text": "Con questa parola si possono indicare:"}
{"id": "59794", "revid": "125334430", "url": "https://it.wikipedia.org/wiki?curid=59794", "title": "Televisione digitale terrestre", "text": "La televisione digitale terrestre (abbreviato TDT o DTT spesso anche abbreviata in digitale terrestre) \u00e8 la televisione digitale che adotta un sistema di trasmissione terrestre del segnale digitale.\nDa un punto di vista tecnico infatti l'informazione televisiva \u00e8 un'informazione racchiusa in un segnale elettrico e in quanto tale pu\u00f2 essere rappresentata in forma analogica o in forma digitale. Anche la rappresentazione analogica \u00e8 utilizzata per la televisione terrestre. Tale televisione terrestre \u00e8 chiamata televisione analogica terrestre e, proprio per il tipo di rappresentazione utilizzata per l'informazione elettronica, si contrappone alla televisione digitale terrestre.\nStoria.\nGi\u00e0 dagli anni settanta negli Stati Uniti e in Regno Unito dal 1995 incominciarono le prime prove con le trasmissioni televisive digitali terrestri con alterne fortune.\nLa DGTVi ha siglato un accordo con numerose aziende elettroniche per incentivare l'uso del digitale terrestre; una di queste iniziative riguarda la diffusione delle cam per i servizi a pagamento. Hanno aderito al progetto Finlux, Innohit, Graetz, Panasonic, Samsung e Telefunken.\nConfronto con la televisione analogica terrestre.\nNel confronto tra la trasmissione analogica e quella digitale dei canali televisivi valgono le stesse considerazioni che possono essere effettuate in generale sul confronto fra tecnologie analogiche e digitali: i segnali analogici sono maggiormente soggetti a disturbi, in quanto il ricevitore non ha modo di distinguere una variazione di segnale dovuta a disturbo da un reale contenuto informativo; viceversa, il segnale digitale \u00e8 per sua natura immune ai disturbi fintantoch\u00e9 rimangono di lieve entit\u00e0. Tuttavia, mentre il segnale analogico degrada in modo continuo e, anche se fortemente disturbato, presenta comunque un contenuto almeno in parte comprensibile a un osservatore umano, il segnale digitale, invece, diventa indecifrabile oltre una certa soglia di disturbo e perde qualsiasi valore di informazione.\nVantaggi effettivi e teorici rispetto alla televisione analogica terrestre.\nI principali benefici derivanti dall'introduzione della TDT sono:\nPer le trasmissioni predisposte \u00e8 prevista una forma di interattivit\u00e0 pilotata dal telecomando.\nEfficienza spettrale e flessibilit\u00e0.\nI principali vantaggi della trasmissione digitale sono il miglioramento dell'efficienza spettrale e l'introduzione di flessibilit\u00e0 nell'uso della banda disponibile: grazie alla possibilit\u00e0 di impiegare algoritmi di compressione \u00e8 possibile trasmettere quattro/cinque canali digitali al posto di uno analogico dall'equivalente qualit\u00e0. Le emittenti televisive possono inoltre scegliere di utilizzare una certa quantit\u00e0 di banda per trasmettere pochi canali con un'elevata qualit\u00e0 oppure molti canali con una qualit\u00e0 pi\u00f9 bassa.\nAd esempio, se la banda a disposizione \u00e8 24\u00a0Mb/s si possono trasmettere quattro canali da 6\u00a0Mb/s l'uno, oppure dodici canali da 2\u00a0Mb/s; ovviamente nel secondo caso la qualit\u00e0 risulter\u00e0 minore. I canali possono essere anche trasmessi con caratteristiche differenti: sulla stessa frequenza \u00e8 possibile trasmettere contemporaneamente sia canali in alta definizione sia canali ottimizzati per i piccoli schermi dei cellulari.\nInterattivit\u00e0.\nLe persone abituate a usare servizi televideo sanno che assieme ai comuni programmi televisivi possono essere trasmessi dati aggiuntivi. L'occasione del passaggio al digitale terrestre pu\u00f2 essere usata per l'introduzione di nuovi standard che sfruttano la possibilit\u00e0 di ricevere dati aggiuntivi allo scopo di offrire servizi interattivi prima inesistenti come l'EPG, che sarebbe una apposita guida TV elettronica la quale consente, nella forma pi\u00f9 limitata, di sapere il programma attualmente in onda e quello successivo. Gi\u00e0 in passato lo spettatore aveva la possibilit\u00e0 di \"dialogare\" con le emittenti televisive, per esempio inviando voti con delle telefonate; i nuovi standard consentono un'interazione pi\u00f9 semplice e coinvolgente grazie al fatto che lo spettatore maneggia unicamente il suo telecomando e pu\u00f2 osservare i risultati delle sue azioni sullo schermo del proprio televisore.\n\u00c8 da notare che una vera e propria interazione richiederebbe che lo spettatore potesse trasmettere dei dati verso l'emittente televisiva, trasmissione che non pu\u00f2, per ragioni tecniche, avvenire con la stessa tecnologia e la stessa infrastruttura usata per la diffusione dei canali televisivi. \u00c8 quindi necessario un canale di ritorno, spesso utilizzando la linea telefonica, che comunque costituisce una spesa per lo spettatore.\nEsempi di standard per i servizi interattivi sono MHP (\"Multimedia Home Platform\", usato in Italia) e MHEG-5.\nIsofrequenza.\nIl segnale digitale pu\u00f2 essere trasmesso in isofrequenza, cosa impossibile da fare nelle trasmissioni televisive analogiche.\nQuesta tecnica consiste nell'inviare lo stesso segnale sulla medesima frequenza contemporaneamente da pi\u00f9 siti trasmittenti sincronizzate. In tal modo diverse antenne con aree di copertura parzialmente sovrapposte trasmettono lo stesso segnale sempre sulla stessa frequenza. Rispetto alla pi\u00f9 semplice tecnica di usare diverse frequenze per le aree di copertura parzialmente sovrapposte, l'isofrequenza ha per l'operatore il vantaggio di rendere disponibile un maggior numero di canali, se utilizzata su un territorio ampio che richiede numerose antenne. Consente anche, utilizzato su piccole aree, di installare un ripetitore che migliori il segnale in un'area di scarsa copertura senza che i ricevitori debbano risintonizzarsi su una nuova frequenza.\nLo svantaggio \u00e8 che, a meno che le trasmissioni siano perfettamente sincronizzate, nelle aree di sovrapposizione dei segnali provenienti da pi\u00f9 antenne gli utenti possono avere difficolt\u00e0 di ricezione.\nSituazione reale.\nIl digitale terrestre alla prova dei fatti ha dimostrato che sotto una soglia minima di potenza o qualit\u00e0 del segnale ricevuto, questo diventa quasi illeggibile, mentre un segnale analogico in analoghe condizioni continua a essere comprensibile, seppure molto disturbato, per questo motivo il digitale terrestre risulta meno usufruibile pur aumentando i canali a disposizione in quanto le immagini possono risultare sgranate, si possono avere trasmissioni interrotte o avere un blackout completo.\nPassaggio da televisione analogica terrestre a televisione digitale terrestre.\nLa televisione analogica terrestre \u00e8 sempre stata la forma di televisione pi\u00f9 diffusa al mondo, ricevibile attraverso le normali antenne terrestri.\nNella televisione satellitare la transizione da televisione analogica satellitare a televisione digitale satellitare \u00e8 ormai quasi del tutto completata, questo perch\u00e9 la televisione satellitare \u00e8 diffusa da pochi anni, solo dopo la televisione terrestre e la televisione via cavo. Inoltre la televisione satellitare \u00e8 sempre stata molto legata alla pay-tv; infatti essa permette di diffondere un numero di canali decisamente maggiore rispetto alla televisione terrestre e alla televisione via cavo, per questo \u00e8 sempre stata scelta dalle televisioni a pagamento. Inoltre, le televisioni a pagamento satellitari sono quasi sempre state fornite attraverso un ricevitore proprietario, spesso in comodato d'uso; di conseguenza, in caso di passaggio della televisione a pagamento da televisione analogica satellitare a televisione digitale satellitare, il ricevitore viene sostituito dalla societ\u00e0 che fornisce la pay-tv stessa, senza costi aggiuntivi per l'utente.\nLa televisione via cavo ha seguito una simile evoluzione, in quanto, anche se si \u00e8 diffusa molti anni prima della televisione satellitare, anch'essa \u00e8 sempre stata legata alla formula della televisione a pagamento.\nIl discorso \u00e8 invece completamente diverso per la televisione analogica terrestre. Prima tipologia di televisione a diffondersi nel mondo, \u00e8 sempre stata quella pi\u00f9 diffusa, legata soprattutto alla televisione gratuita, in particolare alla televisione pubblica. Nei Paesi dove la televisione pubblica ha un ruolo rilevante, il passaggio dall'analogico al digitale impone agli utenti di dotarsi di un nuovo apparecchio per poter continuare a fruire del servizio pubblico. Per questo la transizione da televisione analogica terrestre a televisione digitale terrestre sar\u00e0 inevitabilmente lenta, legata al normale ciclo di sostituzione degli apparecchi televisivi o comunque di acquisto dei decoder, anche se spesso vengono programmate dai governi degli Stati delle scadenze per tali transizioni.\nLegislazione.\nItalia.\nIn conformit\u00e0 con recenti normative europee, gli stati dell'Unione stanno convertendo o convertiranno le proprie infrastrutture per la diffusione dei canali televisivi, passando da sistemi analogici a sistemi digitali, secondo tempistiche decise autonomamente dalle autorit\u00e0 dei vari Paesi.\nL'attivazione della televisione digitale terrestre in Italia deriva dal processo di attuazione delle raccomandazioni comunitarie in merito al passaggio dalla tradizionale televisione analogica terrestre alla televisione digitale terrestre.\nNel 2004 venne emanata la legge Gasparri, legge di riordino del sistema televisivo italiano. Per l'Italia il termine ultimo previsto per la conversione da televisione analogica terrestre a televisione digitale terrestre (il cosiddetto \"switch-off\"), e quindi il termine ultimo per aggiornare gli impianti, era il 31 dicembre 2006, ma il Consiglio dei ministri nel dicembre 2005 ha rinviato la cessazione del servizio analogico alla fine del 2008. Il 15 luglio 2006, durante la seconda Conferenza Nazionale sul Digitale Terrestre svoltasi a Napoli, Rai, Mediaset e Telecom Italia Media hanno presentato Tiv\u00f9, la piattaforma unica per il digitale terrestre, un progetto con cui le tre aziende si impegnavano a promuovere il digitale terrestre in Italia e a fornirne i contenuti gratuitamente anche su piattaforma digitale satellitare. L'allora ministro delle comunicazioni Paolo Gentiloni (Governo Prodi II) aveva anche indicato, come data realistica per la chiusura della TV analogica, il secondo semestre 2012, data ultima imposta dall'Unione europea per il passaggio definitivo al digitale. A luglio 2012 \u00e8 stato infatti completato il passaggio al digitale terrestre su tutto il territorio italiano.\nCriticit\u00e0.\nProblemi legati alla transizione.\nNuovi apparecchi.\nPer il normale spettatore lo svantaggio principale del digitale terrestre \u00e8 dato dalla necessit\u00e0 di acquistare dei nuovi apparecchi atti alla sua ricezione. \u00c8 possibile sostituire i propri televisori con nuovi modelli in grado di ricevere autonomamente le trasmissioni digitali oppure affiancare ai televisori gi\u00e0 posseduti dei ricevitori esterni (\"decoder\"). Oltre che un costo in termini economici questo costituisce una difficolt\u00e0 pratica per le persone che, come molti anziani, non hanno dimestichezza con la tecnologia: l'uso di un nuovo televisore richiede un cambiamento di abitudini consolidate e l'uso di un decoder implica anche un telecomando in pi\u00f9.\nAnche se i televisori pi\u00f9 recenti integrano il sintonizzatore digitale terrestre, spesso si tratta di modelli base: non consentono di usufruire dei servizi a pagamento o lo consentono solo in seguito all'acquisto di un componente aggiuntivo (\"modulo CAM\"); tipicamente, inoltre, non supportano l'interattivit\u00e0. Ci\u00f2 significa che per sfruttare tutte le funzionalit\u00e0 del digitale terrestre pu\u00f2 essere necessario affiancare un decoder anche ai televisori recenti.\nOltre ai televisori, in generale qualunque apparecchio per la ricezione di canali televisivi, ad esempio videoregistratori e schede TV per computer, deve disporre di un decoder esterno o essere sostituito. Televisione e videoregistratore possono condividere un unico decoder, ma questo fa s\u00ec che non sia pi\u00f9 possibile registrare un programma mentre se ne guarda un altro sul televisore. Questo problema \u00e8 risolvibile utilizzando un secondo decoder dedicato al videoregistratore. In questo caso, i decoder vanno collegati in serie (il segnale dell'antenna non decodificato in uscita dal primo decoder - il \"rilancio\" - deve essere collegato come segnale in ingresso del secondo decoder). Tuttavia sono in ampia diffusione decoder PVR (Personal Video Recorder) zapper, che consentono la registrazione diretta del programma televisivo su un supporto USB, come una chiavetta USB o un hard disk esterno. In questo modo, oltre a una migliore qualit\u00e0 audio e video non ottenibile con le VHS, \u00e8 possibile anche rielaborare la registrazione con un software di video editing, senza dimenticare che la registrazione pu\u00f2 essere fatta anche in .\nAdeguamento degli impianti di antenna.\nL'impianto d'antenna richiesto dal digitale terrestre \u00e8 lo stesso gi\u00e0 usato per le trasmissioni analogiche e quindi gi\u00e0 presente in tutte le abitazioni; alcuni impianti, particolarmente i pi\u00f9 vecchi, possono per\u00f2 richiedere una revisione: l'Agcom ritiene infatti che per i sistemi centralizzati sia da prevedere la necessit\u00e0 di un intervento tecnico di adeguamento almeno nel 20/30% dei casi. I costi legati anche all'adeguamento degli impianti d'antenna sono quindi rilevanti, soprattutto per quanto riguarda gli impianti che in analogico \"pescavano\" segnali da molti trasmettitori, come quelli a filtri di canale per grandi condomini.\nInoltre, se ci si trova a una modesta distanza dal trasmettitore, non \u00e8 possibile ricevere la televisione digitale terrestre con antenne da interni che ricevono poco segnale come quelle \"telescopiche\" a forma di \"V\" date in omaggio con i televisori analogici o che venivano acquistate per pochi euro. Per ovviare, almeno in parte, al problema della mancanza di un impianto televisivo o all'inadeguatezza dello stesso, \u00e8 possibile acquistare un'antenna da interni amplificata (solitamente con un dipolo centrale a forma di \"8\" per la banda UHF e due antenne \"telescopiche\" orientabili per la banda VHF), che se puntate verso un ripetitore televisivo con una copertura a larga banda (ovvero con la maggior parte dei canali visibili senza necessariamente puntare due o pi\u00f9 postazioni) possono rivelarsi funzionali. Tuttavia l'antenna da interni deve essere collocata in modo da essere, almeno lontanamente, all'altezza dei trasmettitori, specie se ci sono ostacoli che ne possono diminuire la ricezione. In pi\u00f9, le antenne telescopiche usate per la ricezione VHF III Banda continuano a rivelarsi poco funzionali.\nMaggiori consumi di energia elettrica.\nL'utilizzo di decoder esterni porta a un aumento dei consumi di energia elettrica. Se un sintonizzatore televisivo \u00e8 integrato all'interno di un televisore, lo spegnimento del televisore implica anche lo spegnimento completo del sintonizzatore. Ci\u00f2 invece non accade se il sintonizzatore \u00e8 esterno, ovvero se si utilizza un decoder. \nNon solo pu\u00f2 essere facile dimenticare acceso il decoder, bisogna anche considerare che esso non si spegne completamente a meno di non staccare fisicamente la spina. Questo comportamento \u00e8 dettato da ragioni di comodit\u00e0: rimanendo cos\u00ec il decoder in uno stato di stand-by pu\u00f2 mantenere attivi alcuni componenti e permettere la riaccensione tramite telecomando; inoltre, in stand-by un decoder pu\u00f2 aggiornare il proprio firmware, o semplicemente la lista canali.\nSe \u00e8 vero che i consumi possono diminuire quando un decoder \u00e8 in stand-by, \u00e8 altrettanto vero che non si azzerano: mentre gli apparecchi pi\u00f9 virtuosi esibiscono consumi inferiori al watt, quelli pi\u00f9 economici possono consumare anche 5 o pi\u00f9 watt. Per un ipotetico nucleo familiare dotato di due decoder, questo si traduce in un consumo di 87,6\u00a0kWh/anno (circa 20\u00a0\u20ac/anno secondo le tariffe tipiche); tenendo poi presente l'elevato numero di persone che si sono dotate o si doteranno di decoder si ottiene che il quantitativo di corrente elettrica per la sola Italia \u00e8 dell'ordine del megawatt.\nQuesto problema andr\u00e0 a sparire man mano che l'obsolescenza tecnologica spinger\u00e0 gli utenti a sostituire i vecchi televisori con nuovi, dotati di decoder digitale integrato che quindi renderanno inutile la presenza del decoder esterno e che, non utilizzando la tecnologia analogica, avranno consumi ridotti.\nModem obsoleti.\nFra i decoder attuali, quelli che supportano l'interattivit\u00e0 si avvalgono di connessioni \"dial-up\" (\"56k\") per la creazione del canale di ritorno. Tali connessioni sono comunemente considerate obsolete e usate per l'accesso a Internet solo in assenza di alternative o in casi particolari: sono lente (meno di 5 KB/s in trasmissione), occupano la linea telefonica ed espongono al rischio di truffe \"da 899\". In principio anche tecnologie differenti dal \"56k\" potrebbero essere impiegate, ad esempio sfruttando connessioni ADSL tramite il collegamento via Ethernet a un router.\nScarsa copertura del territorio.\nEssendo l'infrastruttura per il digitale terrestre in fase di realizzazione, la copertura del territorio pu\u00f2 non essere completa e affidabile. In Italia per esempio essa \u00e8 tutt'altro che completa e molte zone sono soggette a temporanee perdite di segnale o ricezione corrotta, soprattutto in caso di pioggia. Queste problematiche di ricezione sono in teoria destinate a sparire con il tempo.\nCosti per le emittenti.\nBisogna inoltre considerare che i costi non sono destinati a essere sostenuti esclusivamente dai telespettatori, ma anche dalle emittenti televisive: la RAI nel 2008 ha chiesto un importante aumento del canone giustificato anche dai costi del passaggio alla tecnologia digitale.\nI costi sono relativi alla sostituzione degli impianti di trasmissione e ripetizione del segnale, che diversamente dalle antenne riceventi il segnale analogico non utilizzabili anche per quello digitale, il costo di aggiudicazione d'asta le licenze d'uso delle frequenze all'asta, ovvero l'\"affitto\" da corrispondere ai vincitori d'asta per l'utilizzo delle frequenze loro assegnate.\nLe frequenze per ogni regione sono aggiudicate all'asta dal Co.re.com, istituito presso il Ministero dello Sviluppo Economico. I criteri di aggiudicazione tengono conto della copertura del territorio, del patrimonio netto, longevit\u00e0 e numero di dipendenti dell'emittente, e un bonus per le piccole emittenti locali che si consorziano per condividere lo stesso mux di frequenze in regioni differenti. La norma vigente non considera un criterio di pluralismo dell'informazione, specialmente a tutela delle piccole emittenti locali, come il conferimento di un bonus alle emittenti che non sono gi\u00e0 aggiudicatarie di altre frequenze nel medesimo territorio; n\u00e9 considera un criterio conservativo, per il quale, in modo indipendente dal prezzo d'asta, le emittenti che gi\u00e0 esistevano al momento dello switching non potrebbero essere penalizzate da un cambio di tecnologia imposto per legge, e non dal mercato. Chi si aggiudica le frequenze non \u00e8 tenuto al loro effettivo utilizzo, ovvero pu\u00f2 non trasmettere nuovi canali o subaffittarle a canone libero a altri soggetti che non hanno vinto l'asta.\nCalendario mondiale del passaggio alla TV digitale terrestre.\nTransizione completata.\nDi seguito la lista in ordine cronologico dei singoli Stati che hanno completato il passaggio alla televisione digitale terrestre:\nTransizione in corso.\nL'Italia ha cominciato a trasmettere col digitale terrestre nel 2003 in Sardegna e in seguito in Valle d'Aosta. Dal 27 ottobre 2008 in Sardegna \u00e8 stata completata la transizione al digitale con spegnimento del segnale analogico. Dal 16 giugno 2009 \u00e8 incominciata la transizione per il Piemonte e per Roma, con l'eliminazione di Rai Due e Rete 4 dal sistema analogico. Nel settembre 2009 la Valle d'Aosta diventa full-digital. Dal 16 novembre 2009 anche a Roma \u00e8 stata completata la fase dello switch-off.\nNella notte tra il 14 e il 15 ottobre 2009 \u00e8 incominciata la fase dello switch-off in Campania, il 1\u00ba dicembre anche a Napoli \u00e8 stata spenta la TV analogica e nelle province di Napoli, Salerno e Caserta sono stati spenti gli impianti analogici di Rai Due e Rete 4. Nella prima settimana di dicembre \u00e8 stato attuato lo spegnimento totale di tutti i canali analogici in tutte le cinque province. Nell'autunno del 2009 sono passate integralmente alle trasmissioni in tecnica digitale le regioni del Lazio, della Campania, del Trentino-Alto Adige e del Piemonte occidentale (province di Torino e Cuneo). Il 18 maggio 2010 \u00e8 incominciata la fase di switch-off per le regioni della Lombardia (esclusa la provincia di Mantova), del Piemonte orientale (nelle province di Alessandria, Novara, Asti, Vercelli, Biella, Verbania) e nelle province di Parma e Piacenza. A fine del 2010 hanno attuato la completa transizione alla TV digitale le regioni del Veneto, dell'Emilia-Romagna, del Friuli Venezia Giulia, della Lombardia e del Piemonte orientale. Tutto il processo di transizione che ha portato alla conversione totale dal sistema analogico a quello digitale si \u00e8 completato entro il 2012: a novembre 2011 sono passate al digitale terrestre anche Liguria, Toscana e Umbria; le Marche a dicembre 2011.\nTra il 7 maggio e il 21 maggio 2012 \u00e8 stata la volta dell'Abruzzo e del Molise, pi\u00f9 la provincia di Foggia; tra il 24 maggio e il 7 giugno la Basilicata e il resto della Puglia, pi\u00f9 le province di Cosenza e Crotone; tra l'11 giugno e il 29 giugno la Sicilia e il resto della Calabria.\nLo switch-off \u00e8 stato completato il 4 luglio 2012.\nStandard.\nStandard trasmissivi.\nI principali standard usati per la trasmissione della televisione digitale terrestre sono:\nStandard interattivi.\nGli standard interattivi si aggiungono a quelli trasmissivi per fornire servizi aggiuntivi, i pi\u00f9 noti sono:\nL'implementazione di questi standard nei sintonizzatori \u00e8 opzionale: i modelli pi\u00f9 economici, proprio per ragioni di costi, spesso non li supportano, permettendo quindi di ricevere correttamente le trasmissioni televisive ma non consentendo l'uso di servizi interattivi. \u00c8 da notare che questi standard devono essere in primo luogo adottati dalle emittenti, altrimenti gli utenti non possono in ogni caso trarne beneficio.\nCodifiche video.\nNella maggior parte dei paesi la codifica video \u00e8 effettuata secondo lo standard MPEG-2, ma il pi\u00f9 efficiente standard H.264 (conosciuto anche come MPEG-4 AVC) ha cominciato a essere popolare ove il lancio della televisione digitale \u00e8 stato pi\u00f9 recente. Alcuni paesi adottano entrambi gli standard: in Gran Bretagna, per esempio, MPEG-2 \u00e8 usato per le trasmissioni gratuite mentre H.264 \u00e8 impiegato per trasmissioni a pagamento e in alta definizione.\nLiberazione di banda.\nIl passaggio al digitale terrestre ha consentito, grazie alla compressione dati operata dalla codifica di sorgente della trasmissione digitale, la liberazione di banda radio in parte dedicata all'utilizzo di nuovi canali radiotelevisivi (rapporto di 1 a 5 in termini di moltiplicazione di canali) e in parte (canali da 61 a 69 corrispondenti alle frequenze di circa 800\u00a0MHz) destinata a favore della tecnologia radiomobile cellulare LTE cio\u00e8 i sistemi pre-4G e di quarta generazione i cui bandi d'asta di assegnazione ai vari operatori in Italia sono partiti nel 2011.\nIl DVB-T/T2 si estende dalla frequenza di 470 a 790 Megahertz. La tecnologia LTE trasmette dai 791 agli 862 Megahertz. La direttiva europea prevede che le frequenze adiacenti al digitale siano quelle di LTE per il downlink e una banda di transizione (detta anche banda di guardia) fra le due di solamente 1 MHz (frequenze da 790 a 791).\nIn commercio esistono antenne TV da esterni con filtro bloccante del GSM, pi\u00f9 difficilmente reperibile nel mercato europeo anche come componente di antennistica separato, alimentato dal cavo coassiale.\nNel mondo.\nMolti Stati del mondo hanno regolamentato a livello nazionale la transizione dalle trasmissioni analogiche a quelle digitali, la tabella seguente riassume le varie tempistiche (per semplicit\u00e0 sono indicati solo gli anni).\nLegenda:\nIn aggiunta sono indicati anche gli standard correntemente adottati:\nCollegamenti esterni.\n---- "}
{"id": "59841", "revid": "1982", "url": "https://it.wikipedia.org/wiki?curid=59841", "title": "Plastica", "text": ""}
{"id": "59844", "revid": "125687672", "url": "https://it.wikipedia.org/wiki?curid=59844", "title": "Lynx lynx", "text": "La lince europea o lince eurasiatica (Lynx lynx ) \u00e8 uno dei maggiori predatori delle foreste europee e siberiane. Presenta un colore giallo-scuro con macchie nere. Una volta questo felino era presente in tutta Europa. A partire dalla fine del XIX secolo, in seguito alle campagne di sterminio perpetuate in molti Paesi e alla riduzione del suo habitat, si \u00e8 estinto in molti Paesi dell'Europa centrale e dell'Europa occidentale, ma sono stati attuati numerosi progetti di reintroduzione.\nCaratteristiche.\nLa lince europea \u00e8 la pi\u00f9 grossa specie di lince esistente. \u00c8 pi\u00f9 grande di un gatto selvatico e le sue dimensioni coincidono pressappoco con quelle di un cane di taglia media come il pastore belga. Il suo peso \u00e8 distribuito in modo tale da permetterle movimenti agili e veloci, indispensabili per la cattura delle sue prede. Pesa dai 18 ai 26\u00a0kg, sebbene siano stati registrati esemplari di particolare grandezza che hanno sfiorato i 40\u00a0kg. Ha un'altezza che si aggira tra i 50/60\u00a0cm al garrese, ed \u00e8 lunga circa 90/130\u00a0cm, coda esclusa. La colorazione del mantello \u00e8 molto variabile: si passa da un grigio scuro uniforme ad un bruno rossiccio o giallo scuro, con macchie evidenti. \nA lato del muso sono ben osservabili i ciuffi di pelo sulle guance che sembrano formare delle folte \"basette\"; anche sull'estremit\u00e0 delle orecchie sono presenti due ciuffi di pelo di colore scuro lunghi 4\u20135\u00a0cm. Le zampe sono munite di unghie affilate che vengono retratte durante la deambulazione; esse sono inoltre grandi e pelose consentendo cos\u00ec all'animale di spostarsi con facilit\u00e0 anche nella neve fresca oltre a muoversi in maniera talmente silenziosa da diventare quasi impercettibile. \nVa precisato che le zampe posteriori sono pi\u00f9 lunghe di quelle anteriori rendendo possibile balzi di notevoli dimensioni e scatti veloci.Ha una coda corta di circa 20\u00a0cm e ha la punta di colore nero. \nLa lince possiede 28 denti: i quattro lunghi canini sono fondamentali per l'uccisione delle prede.\nPossiede una vista e un udito eccezionali e riesce a saltare fino ad un'altezza di 3 metri. La vita media di un esemplare di lince in libert\u00e0 pu\u00f2 variare dai 10 ai 15 anni.\nAlimentazione.\nLa lince preda principalmente animali di piccole o medie dimensioni come lepri, moschi, conigli, vari roditori, volpi, uccelli, invertebrati e rettili. Attacca, per\u00f2, anche animali di dimensioni maggiori, quali daini, caprioli, mufloni e giovani cervi e cinghiali. Le linci del Nord Europa attaccano anche renne e, talvolta, giovani esemplari di alci, cosa che pu\u00f2 esporle a particolari rischi, tranne che nel periodo invernale, quando i movimenti di queste grandi prede vengono resi pi\u00f9 difficili dalla neve. \nLa caccia avviene soprattutto al crepuscolo: la lince, nascosta nel fitto della vegetazione, aspetta il sopraggiungere della preda per poi aggredirla di sorpresa con un balzo fulmineo, perlopi\u00f9 alla gola o al collo, nel tentativo di ucciderla immediatamente. Se il primo attacco fallisce, consentendo la fuga della preda, la lince generalmente desiste dall'inseguimento a causa dell'inadeguatezza del suo apparato circolatorio che non le consente sforzi prolungati. Questo carnivoro si nutre prevalentemente delle parti muscolari dell'animale ucciso, lasciando gli organi interni intatti nella loro sede. La preda non viene consumata in una sola volta dalla lince, la quale, se non disturbata, ritorna ripetutamente a nutrirsene avendo cura ogni volta di nascondere i resti con fogliame e materiale vario.\nRiproduzione.\nLa stagione degli amori della lince eurasiatica va da dicembre a marzo; durante questo periodo il maschio emette un particolare lamento per richiamare l'attenzione delle femmine. Dopo due mesi e mezzo circa dall'accoppiamento, nascono i cuccioli, che sono solitamente da 1 a 4. I cuccioli nascono gi\u00e0 con la pelliccia, ma totalmente ciechi. La dentatura definitiva si sviluppa nel corso del primo anno di vita ed i canini, essenziali per la caccia, appaiono per ultimi. A causa del loro lento accrescimento, i cuccioli non possono sopravvivere al primo inverno senza il supporto della madre.\nMentre la madre va a caccia, essi restano nelle tane; inizieranno pi\u00f9 tardi a seguire la madre per osservarne i movimenti.\nComportamento.\nLe sue capacit\u00e0 visive, seppur eccezionali, sono meno sviluppate di quanto voglia lasciare intendere il ben noto detto \"occhio di lince\". Pi\u00f9 che alla vista, pare che l'animale si affidi infatti all'udito, capacit\u00e0 pi\u00f9 utile considerando l'ambiente forestale dove vivono questi felidi, perfettamente adattati alla necessit\u00e0 di cacciare in ambiente di foresta con condizioni di limitata visibilit\u00e0. L'olfatto \u00e8 invece relativamente poco sviluppato.\nLa lince \u00e8 un animale solitario, sebbene in alcuni casi si siano visti due adulti, generalmente di sesso opposto, cacciare in coppia. Questi avvenimenti ad ogni modo non sono molto frequenti tra le linci e gli adulti si incontrano perlopi\u00f9 solo durante il corteggiamento e l'accoppiamento. La lince difende con determinazione il suo territorio e spesso mostra ostilit\u00e0 contro qualunque predatore vi si introduca per cacciare, dalla faina al lupo, che, per\u00f2, essendo la maggior parte delle volte in branco, riesce a tenerla a bada. Uno dei motivi che ha decretato la condanna di questo felino in diverse zone dell'Europa \u00e8 stato proprio il suo comportamento ostile verso i concorrenti alimentari. Infatti, pi\u00f9 di un pastore non ha accettato di buon grado la morte di uno dei propri cani, avventuratosi nel territorio di una lince. Questi animali sono soliti marcare il territorio orinando su arbusti e tronchi d'albero. Una particolarit\u00e0 \u00e8 che l'orina della lince cristallizza, emanando un forte odore. Oltre a questo sistema di marcatura, le linci sono solite anche graffiare le cortecce degli alberi.\nNemici.\nLa lince europea ha ben pochi nemici: la sua aggressivit\u00e0 tiene alla larga la maggior parte dei predatori e, nel caso le cose si mettano male, le sue doti di scalatrice la mettono al riparo dal pericolo. In tutto il suo areale la lince \u00e8 in competizione con il lupo, che in genere ha la meglio poich\u00e9 vive in branco; la lince, per\u00f2, la maggior parte delle volte riesce a rifugiarsi sugli alberi. Altro nemico della lince \u00e8, nel Nord Europa, il ghiottone che, a differenza del lupo, pu\u00f2 inseguirla anche sugli alberi. I ghiottoni comunque non rappresentano una grande minaccia per le linci adulte, a causa delle ridotte dimensioni, a differenza dei lupi. Le linci sono in competizione anche con i piccoli carnivori, quali martore, tassi, volpi rosse, sciacalli dorati e gatti selvatici, ma di solito gli scontri si risolvono a favore della lince, essendo essa pi\u00f9 grande e pi\u00f9 forte. Talvolta, essa addirittura regola la densit\u00e0 demografica degli stessi. In alcune zone dell'areale asiatico, invece, le linci sono preda di alcuni felini pi\u00f9 grossi, come leopardi, leopardi delle nevi e tigri siberiane. Infine, i cuccioli di lince, oltre che di questi predatori, possono cadere vittime anche di orsi bruni, aquile reali e gufi reali.\nRapporti con l'uomo.\nLa lince, a causa della sua presunta pericolosit\u00e0, \u00e8 stata in passato perseguitata e, in alcune regioni europee, addirittura sterminata. In realt\u00e0, si tratta di un animale molto elusivo e schivo e, pertanto, quasi del tutto innocuo per l'uomo. Probabilmente, nei secoli passati vi sono state alcune aggressioni della lince all'essere umano, ma ad oggi sono assai rare. Fondamentalmente, i motivi della sua scomparsa da vaste regioni d'Europa sono le aggressioni al bestiame (gatti, pollame, capre, pecore o vitelli) e la sua fulva pelliccia maculata, che suscitava le attenzioni dei bracconieri. Le possibilit\u00e0 di osservare direttamente la lince in natura sono estremamente ridotte e solo le sue tracce o i resti dei suoi pasti consentono di intuirne la presenza. Una particolarit\u00e0 della lince \u00e8 la sua grande intelligenza e la sua attitudine all'addomesticamento: \u00e8 stato dimostrato che l'animale \u00e8 in grado di condividere con l'uomo lunghi periodi di vita. Sono stati accertati i segni di un suo ritorno nel Nord Italia e nell'Italia centro-meridionale. La sua presenza \u00e8 stata accertata negli ultimi anni sui monti della Sila, in Calabria, dove si credeva scomparsa.\nStato di conservazione.\nPer l'ampiezza del suo areale che va dai Pirenei, passando per l'Italia e l'Est europeo, fino alle foreste siberiane e la complessiva numerosit\u00e0 della popolazione, la IUCN Red List classifica \"Lynx lynx\" come specie a basso rischio.\nHabitat.\nLa lince vive solitamente nelle regioni boschive con un terreno abbastanza aspro e roccioso, dove possono nascondersi e moltiplicarsi le prede e vi \u00e8 quindi maggior possibilit\u00e0 di trovare animali da cacciare. Un territorio roccioso \u00e8 importante anche per poter trovare pi\u00f9 facilmente rifugio durante l'inverno o durante l'accudimento dei cuccioli.\nLa sua zona di caccia \u00e8 molto ampia e varia mediamente tra i 200 ed i 300\u00a0km\u00b2, a volte arriva a superare i 400\u00a0km\u00b2.\nDistribuzione nelle varie aree geografiche.\nEuropa.\nItalia - Negli ultimi anni le Alpi orientali (dal Tarvisiano, al Bellunese, fino alla Lessinia e al Trentino orientale) sono interessate da un naturale fenomeno di ricolonizzazione da parte di esemplari provenienti dalle popolazioni austriaca e slovena. Sporadicamente vengono segnalati alcuni individui in Lombardia, Valle d'Aosta e Piemonte, provenienti dalle popolazioni svizzere. Di contro, ad eccezione di taluni tentativi di reintroduzione, mancano prove certe sulla presenza della lince negli Appennini. Complessivamente si stimano 40-50 esemplari sulle Alpi (quasi tutti nelle Alpi orientali, tra Veneto, Friuli-Venezia Giulia e Slovenia), mentre la popolazione appenninica stimata \u00e8 pressoch\u00e9 nulla.\nFrancia - Estinta nel XX secolo, ma reintrodotta nei Vosgi e nei Pirenei. Presente nel Parco nazionale della Vanoise confinante con il parco italiano del Gran Paradiso. Presente anche in diversi punti vicino al confine con la Germania.\nGermania - La lince fu sterminata entro il 1850. \u00c8 stata reintrodotta nella Foresta bavarese e nel Harz negli anni '90. Nel 2002 ci fu la prima nascita di linci nel territorio tedesco: una coppia ha avuto i natali nel Parco nazionale dell'Harz. \u00c8 presente nella Foresta Nera e in molte zone al confine con la Polonia.\nSvizzera - Estinta entro il 1915, fu reintrodotta nel 1971 nel Parco Nazionale dell'Engadina. Attualmente si stimano circa 160 esemplari, anche a sud delle Alpi (Canton Ticino e distretti italofoni del Canton Grigioni). Dalla Svizzera le linci si sono diffuse in Austria e Slovenia, dove erano scomparse.\nPolonia - Ci sono circa 500 linci nella Foresta di Bia\u0142owie\u017ca e nei Monti Tatra.\nCarpazi - Si stimano circa 2200 linci in questa catena montuosa, che si estende dalla Repubblica Ceca alla Romania; quella carpatica rappresenta la pi\u00f9 grande popolazione di linci ad ovest del confine con la Russia.\nBalcani - In Serbia, Macedonia del Nord, Albania, Grecia e Kosovo e nella zona interna della Croazia si stimano circa 150 linci.\nScandinavia - Ci sono circa 2500 linci in Norvegia, Svezia e Finlandia. Le linci scandinave erano sull'orlo dell'estinzione, ma il loro numero \u00e8 aumentato dopo la protezione. Per questo motivo la caccia alle linci \u00e8 stata di nuovo legalizzata, seppur soltanto in alcuni periodi dell'anno.\nRussia e Asia.\nRussia - Pi\u00f9 del 60% di tutte le linci eurasiatiche vive nelle grandi foreste siberiane. Sono distribuite anche in altre zone della Russia dai confini occidentali, al Caucaso fino all'isola del Pacifico di Sachalin.\nAsia centrale - La lince \u00e8 nativa delle province cinesi di Gansu, Qinghai, Sichuan e Shaanxi, come di Mongolia, Kazakistan, Uzbekistan, Turkmenistan, Kirghizistan e Tagikistan."}
{"id": "59847", "revid": "124506921", "url": "https://it.wikipedia.org/wiki?curid=59847", "title": "Tromba d'aria", "text": "In meteorologia una tromba d'aria, tornado o t\u00f9rbine, \u00e8 un violento vortice d'aria a scala locale che si origina alla base di un cumulonembo e giunge a toccare il terreno.\nLe trombe d'aria sono fenomeni meteorologici altamente distruttivi, tra tutti i vortici atmosferici quelli a pi\u00f9 alta densit\u00e0 energetica o potenza sprigionata, e nell'area mediterranea rappresentano il fenomeno pi\u00f9 violento verificabile sia pure con frequenza non elevata. Sono associati quasi sempre a temporali estremamente violenti (supercelle), possono percorrere centinaia di chilometri e generare venti anche fino a 500\u00a0km/h.\nDescrizione.\nAspetto.\nLa tromba d'aria si presenta come un \"imbuto\" che si protende dalla base del cumulonembo fino al terreno o alla superficie marina. La tromba d'aria che si verifica sulla terraferma (ci\u00f2 accade nella maggior parte dei casi) solleva una grande quantit\u00e0 di polvere e detriti che accompagna il suo moto sino alla dissipazione. Il diametro della base di un tornado varia dai 100 ai 500 metri, ma in casi eccezionali sono stati registrati tornado con diametro di base superiore a 1\u00a0km ad esempio l'EF5 di Oklahoma City. L'altezza di una tromba d'aria pu\u00f2 variare tra i 100 e i 1000 metri, in relazione alla distanza tra suolo e base del cumulonembo. Le trombe d'aria pi\u00f9 violente tendono a presentarsi come imbuti con confini lineari, in generale i pi\u00f9 deboli si presentano con una forma sinuosa che si assottiglia progressivamente con l'inizio della dissipazione.\nClassificazione e distruttivit\u00e0.\nLa distruttivit\u00e0 di un tornado \u00e8 calcolata in base alla sua durata, velocit\u00e0 e intensit\u00e0 dei venti. Le trombe d'aria pi\u00f9 distruttive vengono generate dalle supercelle, cumulonembi mesociclonici di enorme intensit\u00e0 che si sviluppano tipicamente in determinate zone geografiche (in particolare in alcune zone degli Stati Uniti), dove le condizioni atmosferiche sono cos\u00ec intense (elevato windshear, forti correnti a getto in quota, grande differenza di valori igrometrici tra suolo e quota e contrasto termico elevato tra masse d'aria coinvolte) da generare tempeste di estrema potenza.\nUna tromba d'aria mediamente dura dai 5 ai 15 minuti, ma in alcuni casi, in relazione alla sua intensit\u00e0, pu\u00f2 arrivare a durare anche pi\u00f9 di un'ora. La velocit\u00e0 di spostamento della tromba d'aria \u00e8 variabile durante il percorso ed \u00e8 compresa tipicamente tra 30 e 100\u00a0km/h.\nLa classificazione delle trombe d'aria avviene in base alla rilevazione empirica dei danni causati secondo la Scala Fujita avanzata (che negli Stati Uniti ha sostituito l'originale Scala Fujita nel 2007, prendendo il nome di \"Enhanced Fujita scale\"), dal nome del professore dell'Universit\u00e0 di Chicago che l'ha ideata nel 1971. Come per i terremoti con la Scala Mercalli la suddivisione avviene per gradi di distruttivit\u00e0 del fenomeno:\nA ogni grado Fujita corrisponde un livello di distruttivit\u00e0. Si parte dall'EF0 (raffiche da 105\u2013137\u00a0km/h) che pu\u00f2 spezzare i rami agli alberi, sollevare le tegole dei tetti, fino ad arrivare all'EF5 (&gt;322\u00a0km/h) che rade al suolo ogni cosa che trova sul suo cammino fino a sradicare le fondamenta di case e edifici. In particolare, per la caduta di pressione atmosferica che viene a verificarsi durante il passaggio di una tromba d'aria violenta (si stima di circa 100\u00a0hPa in pochi secondi) le strutture chiuse, per la differenza barica con l'esterno, esplodono letteralmente. Le trombe d'aria pi\u00f9 frequenti sono quelle comprese tra le classi EF0 e EF1, solo il 5% delle trombe d'aria \u00e8 classificato come forte. Le trombe d'aria devastanti (EF4-EF5) coprono una percentuale compresa tra 1% e lo 0,1%, sono cio\u00e8 molto rare.\nMeno conosciuta e utilizzata \u00e8 la scala TORRO, adoperata principalmente nel Regno Unito e, sporadicamente, in Europa, che va da T0 per tornadi estremamente deboli a T11 per i tornadi pi\u00f9 violenti mai registrati.\nProcesso di formazione.\nIl processo di formazione di una tromba d'aria \u00e8 legato a caratteristiche atmosferiche particolari.\nLe condizioni propizie per la formazione di cumulonembi si trovano negli ambienti fortemente instabili, caratterizzati da venti variabili a seconda dell'altezza (windshear) e dalla presenza di una massa di aria calda e umida, sovrastata da una fredda e secca, che sollevandosi e condensandosi d\u00e0 origine a forti temporali. I tornadi possono originarsi in qualsiasi tipo di sistema temporalesco, ma i tornadi pi\u00f9 violenti si originano da temporali particolarmente violenti come le supercelle.\nNormalmente un fenomeno temporalesco sviluppa dei moti ventosi al suo interno pi\u00f9 o meno rettilinei; in alcuni casi, invece, il moto ventoso che genera il cumulonembo pu\u00f2 dar vita a vortici, ovvero alla formazione di moti circolatori all'interno e all'esterno della nube. Questi vortici, in determinate situazioni, danno origine a trombe d'aria. La nascita dei moti vorticosi pu\u00f2 avere cause molteplici: la pi\u00f9 comune \u00e8 che la turbolenza vorticosa sia originata dal contrasto tra la corrente ascensionale e quella discendente del temporale; in questo caso le trombe d'aria generate sono di norma di debole intensit\u00e0 e di breve durata. L'altra possibilit\u00e0 \u00e8 che il moto vorticoso nasca insieme alla formazione temporalesca e ne determini lo sviluppo producendo al suo interno un sistema rotatorio e in questo caso si parla di mesocicloni. La formazione dei mesocicloni dipende dal fenomeno del windshear (vento variabile con la quota), una particolare circolazione atmosferica che si verifica solamente in presenza di venti variabili di intensit\u00e0 e direzione in quota progressiva. Queste condizioni stimolano lo sviluppo di moti rotatori in una zona di instabilit\u00e0 atmosferica, l'intensit\u00e0 dei temporali che si formano in presenza di windshear aumenta notevolmente.\nUn'altra condizione utile alla formazione di una tromba d'aria \u00e8 la presenza di correnti fredde in quota (correnti a getto) che alimentano il moto convettivo del cumulonembo e ne stimolano la rotazione. Queste condizioni atmosferiche danno vita a temporali di notevole intensit\u00e0, potenzialmente capaci di generare delle trombe d'aria. Il fenomeno tornadico ha origine nel settore ascensionale (updraft) di queste intense formazioni temporalesche, la cui circolazione (come quella dei venti del mesociclone) \u00e8 antioraria nell'emisfero boreale e oraria nell'emisfero australe (per l'effetto di Coriolis). Al centro della colonna d'aria ascensionale si forma una notevole depressione con una differenza di gradiente barico tra centro e periferia, nel caso questa raggiunga valori notevoli (dai 20 ai 40 hPa) l'aria viene letteralmente risucchiata fino a raggiungere il suolo, con una corrente circolatoria concentrata che raggiunge altissime velocit\u00e0.\nFenomeni simili.\n\"Landspouts\".\nFenomeni molto simili ai tornadi sono i \"landspouts\". La differenza principale dai tornadi \u00e8 che i \"landspouts\" si generano da formazioni temporalesche non mesocicloniche, quindi qualsiasi formazione temporalesca (di conseguenza pi\u00f9 comuni dei tornadi). Rispetto a questi ultimi i \"landspouts\" sono meno violenti (dovuto al fatto che non si generano da nubi mesocicloniche, quindi rotanti), tuttavia possono verificarsi fenomeni anche di notevole intensit\u00e0, pari a un tornado EF4.\n\"Gustnado\".\nQuesti fenomeni vorticosi non hanno niente a che fare coi tornadi, e hanno origini completamente diverse. Quando una massa di aria fredda, proveniente dagli strati bassi del temporale, scende precipitosamente (\"downdraft\") e raggiunge il suolo si espande parallelamente al suolo in tutte le direzioni, formando i \"downburst\". Qualche volta una parte di questa massa d'aria in espansione pu\u00f2 iniziare a compiere movimenti vorticosi, soprattutto nella zona del \"gust front\" (limite tra l'aria fredda e in espansione dall'aria circostante) formando i \"gustnado\". Formandosi sostanzialmente da \"downburst\", i venti possono essere molto forti, a volte superiori ai 100 km/h.\nTrombe marine.\nLe trombe marine sono fenomeni simili alle trombe d'aria che si verificano sulle superfici lacustri o marine. Seguono un processo di sviluppo differente da quelle terrestri: in generale, infatti, le trombe marine non necessitano di supercelle o di intense formazioni temporalesche mesocicloniche: spesso hanno origine da temporali di modesta entit\u00e0 o addirittura da nubi minori rispetto ai cumulonembi (\"cumulus congestus\").\nL'origine delle trombe marine non segue la normale tornadogenesi: quasi sempre la loro nascita \u00e8 dovuta a una rotazione dei venti preesistente alla formazione della nuova di origine, la cui combinazione con un moto convettivo genera la tromba. La loro intensit\u00e0 \u00e8 mediamente minore rispetto alle trombe d'aria, ma ci sono casi (rari) dove la tornadogenesi \u00e8 uguale a quella delle trombe terrestri e l'intensit\u00e0 del fenomeno pu\u00f2 essere straordinariamente considerevole. In questo caso la tromba marina viene detta tornadica.\n\"Dust devil\".\nUn altro fenomeno simile alla tromba d'aria \u00e8 il turbine di polvere (nell'inglese americano \"dust devil\", \"diavolo di polvere\"), una colonna di aria ascensionale rotatoria che solleva sul suo cammino sabbia o polvere, comunemente detto \"mulinello o turbine d'aria\". Si sviluppa in generale in zone desertiche e semiaride indipendente dalla formazione nuvolosa, questo significa che \u00e8 possibile ammirare questo fenomeno in occasione di bel tempo. La sua formazione avviene di norma in giornate torride, dove il surriscaldamento del suolo e degli strati d'aria immediatamente vicini \u00e8 notevole.\nIl turbine ha origine dal moto convettivo innescato da piccole correnti discendenti che coinvolgono le correnti ascensionali generate dal riscaldamento del terreno. Un turbine di polvere pu\u00f2 durare dai pochi secondi a svariati minuti e molto raramente causa danni materiali (la velocit\u00e0 del vento di un turbine non \u00e8 minimamente paragonabile a quella di una tromba d'aria). Le sue dimensioni sono estremamente variabili: l'altezza e il diametro di un turbine vanno entrambi dai pochi centimetri ai circa 200 metri.\nUn fenomeno simile pu\u00f2 manifestarsi anche su suolo innevato, causato per\u00f2 da forti venti.: viene chiamato diavolo di neve.\nIncidenza delle trombe d'aria.\nIl fenomeno tornadico, per quanto possa verificarsi ovunque escludendo le zone polari, si presenta in alcune zone geografiche particolari che presentano con regolarit\u00e0 le condizioni ottimali per il suo sviluppo. La pi\u00f9 famosa \u00e8 la cosiddetta \"Tornado Alley\" (\"Viale dei Tornadi\"), negli Stati Uniti (il paese maggiormente colpito da questo fenomeno per frequenza e intensit\u00e0). Questa zona comprende lo Stato del Texas, l'Arkansas, l'Oklahoma, il Nebraska, Il Kansas, il Missouri, l'Iowa, il Dakota del Sud e l'Illinois. Lo stato maggiormente coinvolto \u00e8 sicuramente l'Oklahoma, dove si registra la maggior densit\u00e0 di trombe d'aria.\nLe cause che fanno di questa zona (la \"Tornado Alley\") la pi\u00f9 colpita dalle trombe d'aria sono da ricercare nelle condizioni orografiche che la interessano: le grandi pianure che si trovano in quella zona sono comprese tra le grandi catene montuose degli Appalachi e delle Montagne Rocciose. In questo teatro circoscritto dalle montagne si scontrano due tipi di correnti molto differenti, la corrente artica del Canada e la corrente umida proveniente dal Golfo del Messico: lo scontro tra queste imponenti masse d'aria genera numerosi fronti temporaleschi di grandissima intensit\u00e0, da cui nascono sovente molte trombe d'aria, anche contemporaneamente. Altri paesi particolarmente interessati da questo fenomeno sono l'Australia, il Giappone e il Regno Unito. Anche l'Italia rientra a pieno titolo nelle zone maggiormente interessate da trombe d'aria. La probabilit\u00e0 che una tromba d'aria colpisca una determinata zona pu\u00f2 essere valutata secondo la seguente relazione:\nformula_1\nDove P \u00e8 la probabilit\u00e0 annuale che un punto nella regione S sia colpito da una tromba d'aria; a \u00e8 l'area della regione interessata S ; n \u00e8 la frequenza annuale di trombe d'aria sulla regione S. L'area presa in considerazione varia da paese a paese.\nDal punto di vista stagionale, le trombe d'aria si verificano in genere durante il periodo estivo, ma numerose sono quelle che si verificano durante l'autunno nelle zone tropicali.\nTrombe d'aria in Italia.\nL'Italia non \u00e8 uno dei paesi con la pi\u00f9 alta incidenza di trombe d'aria a livello mondiale, ma \u00e8 sempre stato uno tra i Paesi europei pi\u00f9 interessati dal fenomeno. A livello europeo \u00e8 sorpassato solo dal Regno Unito e dai Paesi Bassi, con la differenza che, anche se in minor numero di casi all'anno, rispetto a questi ultimi, in Italia se ne verificano spesso di pi\u00f9 violente e distruttive. La regione pi\u00f9 colpita \u00e8 il Veneto, nel quale si \u00e8 verificata l'unica tromba d'aria di intensit\u00e0 F5 mai accaduta nel Paese, ma anche il Friuli-Venezia Giulia, l'Emilia-Romagna, il Piemonte e la Lombardia sono state interessate da fenomeni pi\u00f9 o meno intensi. Alcuni eventi sono stati registrati anche nel Lazio, in Toscana, in Liguria e nella Puglia e, pi\u00f9 raramente, in Campania e Abruzzo.\nNelle regioni settentrionali il periodo di incidenza maggiore si verifica verso la fine della stagione estiva (o all'inizio di essa, quando le temperature cominciano definitivamente e sensibilmente ad alzarsi), quando l'afflusso di correnti fredde nord-occidentali generano numerose formazioni temporalesche di rilevante intensit\u00e0. L'intensit\u00e0 dei fenomeni, considerando la media dell'intera penisola, \u00e8 medio-bassa (EF0-EF3), ma non mancano, nella storia della meteorologia italiana, trombe d'aria di notevole potenza e distruttivit\u00e0. Secondo recenti studi, l'incidenza delle trombe d'aria in Italia \u00e8 destinata a salire, mantenendo stabili i ritmi che si sono verificati negli ultimi 30 anni.\nLe trombe d'aria pi\u00f9 distruttive della storia.\nNel mondo.\nTra le trombe d'aria pi\u00f9 distruttive in assoluto troviamo il tragicamente famoso \"Tri-State Tornado\" (il Tornado dei tre Stati) che si abbatt\u00e9 nel 1925 a Ellington (Missouri) e prosegu\u00ec la sua corsa distruttiva fino a Princeton nell'Indiana attraversando tutto l'Illinois. Questo devastante tornado che coinvolse i tre Stati USA (da cui il nome) e si stima sia stato il pi\u00f9 longevo della storia, dur\u00f2 circa 3 ore e mezzo, e percorse un tragitto di ben 350\u00a0km con punte di velocit\u00e0 di 117\u00a0km/h. Oltre a provocare terribili devastazioni (classificato come possibile EF5) port\u00f2 alla morte 689 persone.\nNel 1997 il villaggio texano di Jarrel fu teatro di un terribile sistema temporalesco, che nella sola giornata del 27 maggio gener\u00f2 ben 11 tornadi, di cui molti di incredibile intensit\u00e0, tra cui uno di categoria F5, con la peculiarit\u00e0 di una velocit\u00e0 di spostamento molto bassa. \nQuest'ultima, abbinata a venti violentissimi, determin\u00f2 un'incredibile devastazione totale, con una profonda \"cicatrice\" nel terreno assieme a case completamente \"tritate\", dove ne rimanevano soltanto le fondamenta.\nPersero la vita 30 persone.\nIl 22 maggio 2011 la citt\u00e0 di Joplin fu colpita da un violento tornado di categoria EF5 che provoc\u00f2 161 vittime e pi\u00f9 di 900 feriti.\nIl 20 maggio 2013 un tornado classificato come EF5 ha devastato la periferia di Oklahoma City, causando 24 morti.\nIn data 11 dicembre 2021 una serie di tornado nel Midwest ha colpito sei stati americani, radendo al suolo la citt\u00e0 di Mayfield.\nIn Italia.\nAnche l'Italia ricorda degli eventi tragici legati al fenomeno delle trombe d'aria. Una delle maggiori fu la cosiddetta \"Tromba del Montello\" verificatasi il 24 luglio 1930 presso il comune di Volpago del Montello (provincia di Treviso). Si stima, in base al calcolo dei danni, che i venti raggiunsero velocit\u00e0 molto elevate, un fenomeno pi\u00f9 unico che raro che durante il suo tragitto di 80\u00a0km percorso in 84 minuti cost\u00f2 la vita a 23 persone.\nAltri eventi disastrosi o significativi avvennero in Puglia, nel 1897 (precisamente il 21 settembre) quando un probabile F4 colp\u00ec i paesi di Torricella, Sava, Oria e Latiano uccidendo 55 persone, o il 10 settembre del 1832 quando un tornado molto potente distrusse la citt\u00e0 di Otranto uccidendo 35 persone.\nPare abbia avuto carattere tornadico l'episodio del 23 maggio 1953 che a Torino port\u00f2 alla caduta della parte superiore della Mole Antonelliana provocando 5 morti, decine di feriti e ingenti danni. Secondo alcune fonti venne ritenuto classificabile nella categoria F1/F2 (T3).\nAltro fenomeno interessante fu la tromba d'aria abbattutasi il 16 giugno del 1957 presso i piccoli comuni di Robecco e Valle scuropasso nell'Oltrep\u00f2 Pavese, che venne stimata di potenziale F4, ispirando la copertina della \"Domenica del Corriere\" del 29 giugno di quell'anno.\nUna grande tromba d'aria invest\u00ec il padovano e la Laguna di Venezia l'11 settembre 1970, dove un F4 generatosi sui Colli Euganei raggiunse la citt\u00e0 lagunare per poi esaurirsi nel litorale del Cavallino lasciandosi alle spalle ben 36 vittime.\nIl 2 gennaio 1971 a Messina, una tromba d'aria attravers\u00f2 in lungo la citt\u00e0 da sud verso nord causando danni per circa un miliardo di lire. Il bilancio fu di 43 feriti dei quali alcuni gravi.\nIl 25 agosto 1994 un tornado si abbatt\u00e9 su Foggia, per poi arrivare a Margherita di Savoia e Vieste.\nIl 14 settembre 1997 una violenta tromba d'aria colp\u00ec nel primo pomeriggio la citt\u00e0 di Terracina devastando stabilimenti balneari e provocando ingenti danni in alcune vie del centro citt\u00e0. Il fenomeno, classificato poi come tornado di categoria F2, arriv\u00f2 ad avere un diametro di 150 metri e impervers\u00f2 per circa 25/30 minuti sulla citt\u00e0.\nIl 7 luglio 2001, una tromba d'aria di scala F3 colp\u00ec diversi paesi della Brianza, causando numerosi danni, fra cui svariati capannoni scoperchiati e distrutti, e automobili spostate anche di 200 metri. Anche in questo caso non vi furono vittime ma non mancarono feriti gravi.\nIl 12 giugno 2012, una supercella formatasi molto velocemente ad ovest della Laguna di Venezia produsse una tromba d'aria, poi classificata tra F1 e F2, che distrusse circa 300 ettari di colture e provocato danni per milioni di euro. La tromba pass\u00f2 a pochi chilometri da alcuni dei monumenti pi\u00f9 noti di Venezia e notizia e foto vennero diffuse dai media di tutto il mondo.\nIl 28 novembre 2012, a Taranto, lo stabilimento ILVA prima e il comune di Statte poi, furono interessati da un raro tornado che alcuni esperti classificarono come F3. Recentemente \u00e8 stato mostrato come l'orografia della Sila, combinata con l'arrivo di aria instabile e con elevato \"wind shear\", abbia avuto un ruolo centrale nella genesi della supercella da cui \u00e8 scaturito il tornado. Vi \u00e8 un morto e milioni di euro di danni.\nEsistono anche fonti riguardanti trombe d'aria storiche sul territorio romano. La pi\u00f9 famosa avvenne nelle prime ore del mattino del 12 giugno 1749. Si gener\u00f2 sul mare, provoc\u00f2 danni sull'antica Ostia e si port\u00f2 in Roma, dove si intensific\u00f2 e provoc\u00f2 molti danni (probabile F3) 2 vittime e numerosi feriti. La tromba fu ben descritta da Ruggero Giuseppe Boscovich nella sua operetta \"Sopra il Turbine atmosferico che la notte fra gli XI e i XII di Giugno 1749 devast\u00f2 una gran parte di Roma\".\nIl 3 maggio 2013 un temporale a supercella originatosi nella zona di Castelfranco Emilia, in provincia di Modena, provoc\u00f2 grandinate molto violente e una serie di tornadi, tra cui il pi\u00f9 forte, classificato F3, si \u00e8 abbattuto sul nord dell'Emilia-Romagna. Le zone pi\u00f9 colpite risultano essere: Castelfranco Emilia e San Martino Spino (frazione di Mirandola) in provincia di Modena; San Giorgio di Piano, Argelato, Bentivoglio, San Giovanni in Persiceto e San Pietro in Casale in provincia di Bologna. Il paese pi\u00f9 colpito \u00e8 stato San Martino Spino, frazione di Mirandola, che si trova ai confini del territorio comunale di Bondeno, in provincia di Ferrara, e dei territori comunali di Sermide, Poggio Rusco e Villa Poma, in provincia di Mantova; il paese ha pagato danni pesantissimi all'edilizia abitativa e a numerose strutture pubbliche, anche di recente costruzione e/o restaurazione. Oltre ai danni, vi sono stati una dozzina di feriti. Questi tornadi, detti \"Tornado dell'Emilia\", hanno provocato in tutto 119 sfollati e danni per centinaia di milioni di euro.\nSempre in Emilia-Romagna si \u00e8 avuto una simile situazione il 4 luglio 1965, quando una serie di tornadi colpirono la Pianura Padana. L'evento pi\u00f9 distruttivo si ebbe tra le provincie di Piacenza e Parma, dove un probabile forte F3 caus\u00f2 la morte di 9 persone e la distruzione di Torricella di Sissa.\nIl 29 maggio 2013 un tornado di categoria F1 si abbatt\u00e9 su Cavenago di Brianza, in Lombardia. Generatosi nell'area industriale, a pochi metri dall'autostrada A4, scoperchi\u00f2 un capannone, sollevando le tegole delle case nella parte sud-ovest, continuando la corsa sebbene con diminuzione d'intensit\u00e0 nell'attraversamento del comune, per poi riacquistare forza dalla parte opposta del centro abitato, provocando ingenti danni nell'area nord-est, tra cui alcune strutture dell'oratorio.\nL'8 luglio 2015 una violenta tromba d'aria, di grado \"EF3\" della Scala Fujita avanzata, si abbatt\u00e9 nella Riviera del Brenta. Il fenomeno, durato quasi 10 minuti, colp\u00ec una fascia di territorio tra i comuni di Mira, Dolo e Pianiga nella Citt\u00e0 metropolitana di Venezia per una lunghezza di 11,5\u00a0km e una larghezza variabile dai 500 m al chilometro. Vi furono gravi danni materiali a case, automobili e infrastrutture nonch\u00e9 una vittima, 72 feriti e alcune centinaia di sfollati.\nIl 6 novembre 2016 intorno alle ore 17:00 nella regione del Lazio, tra il comune di Ladispoli, in Provincia di Roma, e Cesano, quartiere del XV municipio di Roma, si abbatt\u00e9 un intenso tornado. La tromba d'aria inizi\u00f2 la sua corsa colpendo la citt\u00e0 marittima di Ladispoli, da dove continu\u00f2 attraversando Ceri, devastando la pineta, Tragliatella, Cesano e Morlupo. Il percorso di circa 40 km di questo tornado sembrava essere il risultato di due vortici diversi, ma venne successivamente confermato un unico, lungo tragitto. Il bilancio di questa tromba d'aria classificata come F2 (con possibili punte di livello F3) fu di 2 morti e 22 feriti, oltre a danni per milioni di euro.\nIl 5 novembre 2017 nel tardo pomeriggio una violenta tromba d'aria si abbatt\u00e9 sulle campagne di Terracina. Il multi-vortex, classificato come tornado di categoria F2, percorse oltre 9 km in direzione Nord-Est in 11 minuti, alla velocit\u00e0 di circa 50 km/h, interessando una fascia larga oltre 150 metri, con venti che localmente superarono i 200 km/h. Molteplici i danni, per oltre 21 milioni di euro, alle aziende agricole, alle abitazioni e ai fabbricati colpiti nel percorso.\nIl 12 marzo 2018, verso le ore 20:00, una violenta tromba d'aria si abbatt\u00e9 sui comuni di San Nicola la Strada, San Marco Evangelista, Maddaloni, Marcianise, San Tammaro, creando problemi alla circolazione anche sull'autostrada A1, ribaltando un grosso autocarro che sostava senza conducente nell'area di servizio di San Nicola la Strada e sei roulotte che si trovavano all'interno di un rimessaggio nei pressi del casello di Caserta Sud, provocando la caduta di pezzi di lamiera sulla carreggiata autostradale e colpendo le auto in transito.\nIl 25 novembre 2018 una tromba d'aria percorse 20 chilometri nel basso Salento, partendo da Marina di San Gregorio (Pat\u00f9) ed attraversando Giuliano di Lecce, Corsano, Tiggiano, Marina Serra, Tricase Porto, lasciando dietro di s\u00e9 ingenti danni. Insieme a tale tornado, di probabile categoria F2, altri cinque eventi interessarono la Calabria e la Puglia. I primi tre tornado della giornata colpirono l'area di Cropani-Rocca di Neto, dove i danni rimasero relativamente contenuti e classificabili al massimo come livello F1, con un caseificio parzialmente scoperchiato, alberi abbattuti e rimorchi sollevati e spostati, e quella di Steccato di Cutro, dove diversi tetti furono danneggiati. La quarta tromba d'aria si abbatt\u00e9 sull'area commerciale ed industriale di Crotone, dove diversi edifici industriali, tra cui uno per lo smaltimento dei rifiuti e un altro di un'azienda metallurgica, furono quasi completamente distrutti, mentre altri furono seriamente danneggiati. Gravi danni anche all'Unieuro della zona, dove alcune vetture furono sollevate ed accatastate dal tornado, di probabile livello F2. L'ultima tromba d'aria della giornata distrusse una struttura per l'autolavaggio a San Pancrazio Salentino.\nLe medesime zone del crotonese e del Salento erano state colpite da altri due tornado appena cinque giorni prima, con un F2 che aveva distrutto alcune e aziende agricole tra Cutro e Papanice, con seri danni anche in entrambi i paesi, e con un F1 che aveva causato danni seri tra Ugento e Taurisano.\nIl 28 luglio 2019 una tromba d'aria proveniente dal mare percorse 600 metri investendo Fiumicino e provocando la morte di una donna che si trovava in macchina. Numerose le case danneggiate. Il tornado, un probabile F2, caus\u00f2 danni per pi\u00f9 di 100.000\u20ac.\nIl 10 settembre 2021 una tromba d'aria si \u00e8 abbattuta sull'isola di Pantelleria provocando ingenti danni ad abitazioni, oltrech\u00e9 la morte di due persone e il ferimento di altre 9, di cui 4 in gravi condizioni.\nUn elenco pi\u00f9 dettagliato \u00e8 presente sul sito di UNI-MET (Unione Associazioni Meteorologiche Italiane) sotto il progetto DABAT'A - Data Base Trombe d'Aria in Italia.\nLe trombe d'aria nella cultura di massa.\nIn quanto fenomeni meteorologici altamente spettacolari e distruttivi, i tornadi hanno da sempre attratto, oltre che schiere di appassionati di fenomeni estremi, anche l'immaginario collettivo, specie l\u00e0 dove compaiono con una certa frequenza e distruttivit\u00e0. Un noto film che tratta di tornadi e cacciatori di tornadi \u00e8 \"Twister\"."}
{"id": "59849", "revid": "1610933", "url": "https://it.wikipedia.org/wiki?curid=59849", "title": "Lince eurasiatica", "text": ""}
{"id": "59853", "revid": "1590006", "url": "https://it.wikipedia.org/wiki?curid=59853", "title": "Mesolitico", "text": "Il mesolitico o epipaleolitico \u00e8 il periodo intermedio dell'Et\u00e0 della pietra che va dal 10.000 all'8000 a.C., definito per questo l'et\u00e0 della pietra di mezzo.\nDurante il Mesolitico si elaborano tecniche sofisticate di lavorazione della pietra, come quella della \"microlitica\", nella quale piccole schegge di selce fissate a manici in legno o in osso sono utilizzate per costruire utensili per la caccia e la raccolta dei vegetali.\nSi ha inoltre uno sviluppo delle armi da lancio e in particolare si generalizza l'impiego dell'arco e della freccia, soprattutto in Europa. Ci\u00f2 \u00e8 dovuto a rilevanti cambiamenti riguardanti il clima; infatti il mesolitico si estende nel periodo finale dell'ultima glaciazione, dopo l'ultimo massimo glaciale e fino all'instaurazione di un clima simile a quello attuale. Il cambiamento climatico fu causa o concausa (insieme all'uomo stesso) della scomparsa di grandi animali come il mammut e i gliptodonti, favor\u00ec l'espansione di vaste foreste al posto delle tundre e conobbe una crescita demografica dell'umanit\u00e0 primitiva senza precedenti.\nLe abitazioni sono costituite da capanne che formano villaggi.\nArte.\nNel Mesolitico l\"'Homo sapiens\" rappresenta sulla roccia nuove immagini, non pi\u00f9 quelle raffiguranti uomini a caccia di mammiferi di grossa taglia, poich\u00e9 questo periodo \u00e8 caratterizzato dallo svilupparsi del bosco, ambiente non adatto alla sopravvivenza di tali animali, i quali emigrano verso Nord. Le tecniche principali dell'arte mesolitica sono, come sempre, il graffito e l'arte rupestre.\nEpipaleolitico.\nIl termine epipaleolitico viene talvolta preferito come alternativa a mesolitico nelle aree che hanno subito un minore influsso dalle glaciazioni. Il periodo inizia alla fine del Pleistocene circa 11000 anni fa e termina con l'introduzione dell'agricoltura che si suppone avvenuta nel neolitico circa 8000 anni fa. Queste date di riferimento sono comunque oggetto di ulteriori studi, ricerche, ipotesi. L'epipaleolitico \u00e8 notevole in Medio Oriente, Anatolia e Cipro, cio\u00e8 in aree in cui la rivoluzione del neolitico (neolitizzazione) \u00e8 avvenuta in anticipo ed il cambio climatico susseguente al periodo post-glaciazione non \u00e8 stato molto sensibile. I cacciatori-raccoglitori dell'epipaleolitico costruirono strumenti relativamente avanzati da piccole pietre o lame di ossidiana, conosciuti come microliti, utilizzando strumenti di legno. Erano nomadi in genere, anche se la cultura natufiana nel Levante aveva realizzato stanziamenti permanenti."}
{"id": "59856", "revid": "71433", "url": "https://it.wikipedia.org/wiki?curid=59856", "title": "Ong-bak", "text": ""}
{"id": "59858", "revid": "6790", "url": "https://it.wikipedia.org/wiki?curid=59858", "title": "Ghost dog", "text": ""}
{"id": "59859", "revid": "2225", "url": "https://it.wikipedia.org/wiki?curid=59859", "title": "Ghost Dog - il Codice del Samurai", "text": ""}
{"id": "59867", "revid": "1226", "url": "https://it.wikipedia.org/wiki?curid=59867", "title": "Sacri Monti", "text": ""}
{"id": "59869", "revid": "1226", "url": "https://it.wikipedia.org/wiki?curid=59869", "title": "Sacro monte", "text": ""}
{"id": "59870", "revid": "2202862", "url": "https://it.wikipedia.org/wiki?curid=59870", "title": "Tempio della Beata Vergine della Ghiara", "text": "Il tempio della Beata Vergine della Ghiara, detto anche basilica della Madonna della Ghiara, \u00e8 uno dei principali edifici religiosi di Reggio Emilia. Sorge lungo l'antico corso della Ghiara, oggi corso Garibaldi.\nIl Tempio, cattolico, Basilica minore, \u00e8 di propriet\u00e0 del Comune di Reggio, \u00e8 officiata dall'ordine religioso cattolico dei servi di Maria. All'interno \u00e8 custodito un pregevole organo, realizzato nel XVIII secolo.\nStoria.\nL'origine del tempio.\nQuesta chiesa fu costruita grazie alle offerte dei fedeli a seguito di un miracolo legato ad una immagine della Vergine che sorgeva nella zona. L'edificio attuale ha sostituito una costruzione pi\u00f9 semplice eretta dai frati serviti ai quali sin dal 1313 apparteneva il luogo. Un'immagine della Madonna, dipinta sul muro dell'orto dei religiosi, fu riprodotta in carta da Lelio Orsi (1569) e ridipinta da Giovanni de' Bianchi detto il Bertone (1573) e nel 1596 traslata in una cappelletta. Le cronache dell'epoca riportano la vicenda di un sordomuto, un certo Marchino da Castelnovo Monti, che avrebbe riavuto l'uso della parola e dell'udito in seguito a un miracolo della Vergine. Sei giorni dopo, il 5 maggio 1596, sarebbe avvenuto un altro miracolo, con l'improvvisa guarigione di una donna, Margherita, detta Caugliana dal paese d'origine del marito, inferma da diciotto anni. Un monumento marmoreo esterno con l'iscrizione \"Ut posteri notus foret ecc.\", a sinistra di chi osserva la facciata, indica il luogo preciso dove era l'immagine.\nIn breve tempo il luogo divenne meta di pellegrinaggio e, grazie alle offerte dei fedeli, si decise di edificare un nuovo tempio che potesse contenere il dipinto legato al miracolo. Fu fatta richiesta al duca Alfonso II d'Este di far progettare ai suoi architetti un modello per il nuovo edificio. Ne furono realizzati tre: uno da Giovan Battista Aleotti di Argenta, uno da Cosimo Pagliani di Siena e un terzo da Alessandro Balbo di Ferrara che venne approvato dal duca.\nLa prima pietra dell'edificio venne collocata il 6 giugno del 1597 dal vescovo Claudio Rangone alla presenza del duca e della duchessa Margherita Gonzaga, demolendo parte del precedente convento e della chiesa dei servi. La direzione dei lavori venne affidata a Francesco Pacchioni, architetto e scultore reggiano. Il nuovo architetto sar\u00e0 anche il progettista della cupola e l'ideatore degli stucchi interni. Nel 1619 la chiesa era gi\u00e0 a buon termine e il 12 maggio venne consacrata.\nDescrizione.\nDimensioni.\nIl tempio ha una pianta a croce greca con larghezza all'interno di 45\u00a0m, lungo 60\u00a0m (le maggiori dimensioni di questo lato sono dovute al coro nel braccio occidentale) e con al centro una cupola con lanterna. Nei quattro angoli rientranti della croce sono altrettanti spazi quadrati, di dimensioni minori, sormontati da altre quattro cupole emisferiche, non visibili all'esterno.\nFacciata.\nLa facciata, di ordine dorico nella parte inferiore e ionico nella superiore, \u00e8 in laterizio, con inserti in marmo bianco di Verona nelle basi e nei capitelli delle lesene e nelle cornici. Sulla porta centrale \u00e8 scolpito in marmo un bassorilievo con la Vergine della Ghiara di Salvatore da Verona, dono del Comune di Reggio del 1642. Le due porte laterali furono invece eseguite nel 1631.\nInterno.\nL'interno, nello stile del tardo Rinascimento, colpisce per la profusione di dorature, la ricchezza dei marmi ed i sontuosi affreschi con cui la scuola dei Carracci, ispirandosi alle storie dell'Antico Testamento, orn\u00f2 le volte e le cupole. Nelle quadrature e ripartizioni delle volte si svolge un ciclo pittorico che ha come soggetto le donne dell'Antico Testamento.\nLa decorazione pittorica della grande crociera come da prima fu ideata aveva per\u00f2 altro carattere e fu solo nel 1615 (21 febbraio) che la congregazione della fabbrica vot\u00f2 il progetto degli affreschi che poi furono eseguiti. Non \u00e8 noto chi fu il teologo che ide\u00f2 il tema della glorificazione delle eroine della Bibbia, le cui virt\u00f9 sono viste in analogia con le virt\u00f9 della vergine Maria.\nGli affreschi.\nParticolarmente interessante \u00e8 la lettura iconologica degli affreschi e la loro disposizione:\nSpazio delle Sibille.\n(Ruggeri-Brawt) Il soffitto fu dipinto nel 1619 da Alessandro Tiarini, uno dei maggiori talenti della scuola carraccesca. I freschi bellissimi valsero all'artista che a Reggio lasci\u00f2 molte opere ed ebbe lunga e fortunata dimora, il gran lavoro della tribuna maggiore. Nei pennacchi, di grande potenza espressiva, sono le Sibille \"tanto spiritose che vive rassembrano\" (Vidriani); negli otto scomparti inferiori del bacino sono dipinte le Virt\u00f9, negli otto superiori altrettanti angeli con gli strumenti della passione di Cristo, nella medaglia di centro due angeli uno dei quali reca la croce e invita una figura semivelata ad adorarla.\nNell'altare a sinistra, disegnato da G.B. Magnani di Parma, la Vergine col Bambino e al basso i santi Francesco d'Assisi, Lucia, Apollonia, Agata, \u00e8 opera di Alfonso Chierici (1854). Lionello Spada in gara col Tiarini vi aveva dipinto un pregevolissimo quadro (rubato nel 1783) rappresentante san Francesco d'Assisi in estasi, ospitato nella Galleria Estense di Modena\nVolta di levante.\nLe pitture della v\u00f2lta furono eseguite da Luca Ferrari, discepolo di Guido Reni, al quale furono commessionate nel 1644. E poich\u00e9 tornarono di straordinaria soddisfazione a tutta la citt\u00e0, la congregazione della fabbrica affid\u00f2 allo stesso (1646) gli affreschi del braccio a mezzogiorno. Nei cinque sfondi o fasce del primo intercolonnio \u00e8 figurata la Mansuetudine, poi un angelo che regge diversi scudi, una torre con baluardi, un angelo recante un'armatura, la Fede. Nel v\u00f2lto corrispondente agli archi delle cappelle, a sin. Adamo ed Eva scacciati dal Paradiso, nel centro Abramo in atto di servire gli angeli, a destra Rebecca che porge da bere al servo di Abramo. Nei quadri in tela dell'intercolunnio (in questi come negli altri) sono rappresentati miracoli della Madonna; quello a sinistra \u00e8 di Pietro Desani, l'altro di Pietro Armani.\nSpazio dei profeti maggiori.\nNella cappella vicina alla porta di destra (cappella Pagani) i profeti Isaia, Daniele, Ezechiele, Geremia nei pennacchi, le otto Virt\u00f9 negli scomparti maggiori, gli otto angeli nei minori in atto di rendere omaggio alla Divinit\u00e0 figurata nel centro, si devono a Camillo Gavasseti (1630). L'altare ornato di marmi e di bronzi e arricchito delle statue della Religione e della Prudenza \u00e8 opera di Nicola Sampolo; il quadro della Vergine in atto di chiedere il Bambino Ges\u00f9 a san Francesco di Alessandro Tiarini (1629).\nDa notarsi le statuette in bronzo nelle pile dell'acqua lustrale a fianco della maggior porta, rappresentanti san Prospero e l'Immacolata Concezione, la prima fatta eseguire dai battilana, l'altra dai filatori di seta e questa su disegno di Paolo Magnavacchi. Avanti di uscire si osservi nella retrofacciata la tela con la morte di san Giovanni Evangelista, vasta e popolosa composizione di Alessandro Tiarini. Ricordiamo inoltre alcuni quadri nel corridoio dell'Economato fra cui Orazio Talami, la Vergine Addolorata col figlio morto tra le braccia; Carlo Caliari (figlio del Veronese), L'Annunziata; Lorenzo Franchi, san Girolamo che contempla la Trinit\u00e0 in atto di scrivere. Nell'ufficio d'amministrazione diverse tele dell'eredit\u00e0 Vicedomini-Vallisneri, compresi due bellissimi ritratti di scuola francese.\nLa torre, sconciata nel coronamento, prospetta gli attigui chiostri dei serviti, un tempo adibiti a scuole elementari ed ora ostello.\nVolta di ponente.\nAd Alessandro Tiarini furono commissionate nel 1618 le pitture di questo braccio e nel 1624 quelle del catino e della volta a compimento della crociera. A sinistra si notano Debora e Barac, nel mezzo Samuele, offerto al sacerdote dalla madre, a destra Abisag, bella fanciulla di Sunam, che serve il vecchio Davide in trono circondato dalla corte. Nella prima fascia vari angeli con attributi diversi; nella seconda a sinistra il re Davide assiso con l'arpa in mano, al centro l'arcangelo Michele che con lo stendardo della croce mette in fuga il demonio, a destra Salomone in trono.\nNel catino la grandiosa scena dell'Assunzione di M. V. coronata dalla S. Trinit\u00e0 con molti angeli; al basso estatici gli apostoli e vari santi. Queste ultime pitture se hanno pregi ragguardevoli, hanno anche difetti non meno grandi e si vuole che il Tiarini le eseguisse convalescente. Il quadro dell'intercolonnio di sinistra \u00e8 di Sebastiano Vercellesi, l'opposto di Pietro Desani. L'altare maggiore, lavorato nel 1672 da artisti carraresi, fu disegnato, secondo D. Luigi Bocconi, da G. M. Soli, modenese, e non dal Tarabusi a cui a torto lo attribu\u00ec il dott. D. Bertolini.\nLa tribuna per l'organo, sostituita nel 1890 all'ancona posta quasi un secolo prima dall'Abate Giuseppe Ferrari Bonini, \u00e8 opera di Luigi Samoggia al quale spettano le placche o mostre dorate che infisse male di proposito nei pilastri, li segano a mezzo e ne tolgono la svelta eleganza.\nSpazio degli evangelisti.\nLa cappella (Calcagni e Casotti) venne frescata nel 1642 da Pietro Desani che rappresent\u00f2 nei pennacchi i quattro Evangelisti, negli scomparti inferiori otto ordini religiosi, nei superiori le virt\u00f9 relative, nel centro la Religione. Questi affreschi appaiono inferiori al merito dell'artista che vuolsi operasse a lume di torcia: forse lavor\u00f2 in fretta e con l'aiuto di qualche allievo maldestro.\nDei due altari, quello in faccia alla porta minore \u00e8 di Francesco Orso e Giacomo Novo; il quadro della Vergine annunziata dall'angelo di Alessandro Tiarini. L'altro \u00e8 di Nicola Samp\u00f2lo che scolp\u00ec pure le statue esprimenti la Fede, la Carit\u00e0, la Speranza. A Lionello Spada e a Sebastiano Vercellesi \u00e8 variamente attribuita la pala con S. Girolamo, S. Giovanni Battista e la Madonna di Loreto. Altri vogliono che i due pittori l'abbiano dipinta insieme; tuttavia la figura del S. Girolamo rivela la mano dello Spada.\nVolta di settentrione.\nLionello Spada rappresent\u00f2 negli scomparti maggiori a sinistra Abigaile che presenta a Davide adirato molte vettovaglie, al centro Giuditta e Oloferne, a destra Ester ai piedi del trono di Assuero; nella fascia dell'intercolonnio la Vergine col Bambino coronata di stelle, un angelo recante una palma, l'arca del Testamento, un angelo con un ramo d'olivo e infine una Vergine coronata coi cappelli sparsi che mira il cielo. I due quadri dell'intercolonnio spettano a Michele Maltei.\nLa colossale ancona della Beata Vergine innalzata in origine dietro l'altar maggiore, poi abbattuta perch\u00e9 difettosa e ingombrante, divenne causa di appassionate diatribe; tronc\u00f2 gli indugi il Duca ordinando si erigesse nell'altare a destra. L'opera d'imponente composizione architettonica, ricca di colonne, di statue, di bassorilievi, era terminata l'anno 1615 con disegno ed assistenza di G. B. Magnani. I bassorilievi e le statue tra cui notansi Abramo e Jesse, i santi Francesco da Paola e Filippo Benizzi, i profeti Isaia e Geremia, sono di Francesco Orso e Giacomo Novo, lombardi. Nella cappelletta superiore dal fondo azzurro stellato \u00e8 conservata la famosa immagine della Vergine. L'ornamento che la circonda sostenuto da quattro colonne in pietra del paragone, fu condotto su disegno del Magnani da Paolo Larioli e Gabriele de' Chierici, argentieri reggiani.\nMeritano osservazione le torciere in bronzo ai lati dell'altare lavorate con rara maestria da Vincenzo Morenghi che le orn\u00f2 di putti e di statuette ad altorilievo e le cinque grandi lampade d'argento, la maggiore delle quali adorna di cherubini e figure d'angeli, fu eseguita (1734-36) da Paolo Magnavacchi su disegno di Ludovico Benedetti. \u00c8 un capolavoro colossale d'oreficeria e pesa chili 70 di argento fino a 900/1000.\nSpazio dei Dottori della Chiesa.\nLa vicina cappella (Gabbi e dell'Arte della Seta) fu dipinta ad olio nel 1622 da Carlo Bononi di Ferrara che rappresent\u00f2 nei pennacchi i dottori della Chiesa, negli spazi inferiori del bacino le otto Beatitudini, sopra altrettanti angeli, nel centro la Podest\u00e0 spirituale. L'altare in faccia alla porta colle statue esprimenti la Religione e la Giustizia \u00e8 opera di Francesco Pacchioni (1606). Quello di fianco fu lavorato da Alberto, suo figlio, e il quadro dell'ancona con san Giorgio condotto al martirio e santa Caterina svenuta, nello sfondo popolo e soldati, \u00e8 opera di Ludovico Carracci.\nVolta di mezzogiorno.\n(dalla cupola all'altare di citt\u00e0), Luca Ferrari con magistrale pennello raffigur\u00f2 a sinistra Rachele al pozzo, al sommo Giaele e Sisara (interessante per effetto prospettico il cavallo di Barac), a destra la sommersione dell'esercito di Faraone nel mar Rosso; nei cinque sfondi dell'intercolonnio la Purit\u00e0, tre angeli con attributi diversi e finalmente la Verginit\u00e0. A Giulio Cesare Mattei, detto il Francese, spettano i quadri dell'intercolonnio. La statua di san Giovanni Evangelista \u00e8 opera recente dello scultore Enrico Franzini di Reggio.\nL'altare con la magnifica ancona marmorea fu innalzato dal Comune di Reggio su grandioso disegno di G. B. Magnani. La pala rappresentante la \"Crocifissione\" con Ges\u00f9 consolato dall'angelo \u00e8 una delle pi\u00f9 ammirate e discusse opere (1624) di Francesco Barbieri detto il Guercino, che per tale lavoro \u00aboltre il prezzo stabilito di ducatoni 500, lo regalarono di una collana d'oro con una medaglia di valuta ella solo di lire cento con la Madonna di Reggio e l'arma della citt\u00e0\u00bb (Malvasia).\nCupola.\nLa grandiosa cupola, innalzata da Francesco Pacchioni su disegno di Cosimo Paglioni da lui riformato, fu ricoperta di affreschi da Lionello Spada, allievo dei Carracci, a cui l'opera fu commissionata nel 1614, per le infruttuose trattative con Ludovico Carracci e con Giulio Cesare Procaccini. Egli incominci\u00f2 il lavoro nello stesso anno, quasi contemporaneamente a Tomaso Sandrini cui erano state affidate la prospettiva e la decorazione. Nel 1616 la mirabile opera era compiuta e della spesa totale di lire reggiane 11082, lire 8360 toccarono allo Spada, le rimanenti al Sandrini.\nLo Spada si rivela qui artista magnifico per il vigore del colorito e l'audacia dello scorcio e parve superare s\u00e9 stesso negli angeli bellissimi della curva. Nei pennacchi si vedono quattro grandi figure rappresentanti l'Elemosina, la Religione, la Carit\u00e0, l'Orazione; nel tamburo i quattro santi protettori della citt\u00e0 e quattro dell'ordine dei serviti e fra l'uno e l'altro cartelloni con teste a chiaroscuro; nella calotta a chiaroscuro otto personaggi dell'Antico Testamento e nella curva fino alla lanterna l'apoteosi della Vergine fra un corteo di angeli.\nSagrestia e tesoro.\nNella sagrestia un ingegnoso orologio del P. Cherubino Ranzani (o Forzani, o Sforzani) di Reggio (1580-1676) indica i giorni, la luna, le fasi dello zodiaco, l'epatta, ecc. Nell'attiguo locale \u00e8 il tesoro, ricco interessante museo dell'oreficeria reggiana nei secoli XVII e XVIII. (Per la visita occorre speciale permesso dell'amministrazione del tempio). Nelle vetrine laterali, sei candelieri d'argento a sbalzo e croce collo stemma Estense, donati (1631-34) dal duca Francesco I, pace in argento colla scena della Deposizione (sec. XVI), bozzetto originale di Lelio Orsi in ricca cornice, frontale o paliotto in argento (sec. XIX), una croce astile, estensori, reliquari, turiboli, piatti, calici a sbalzo, a cesello, targhe ecc. Nella vetrina di centro ricca collezione di gioielli antichi tra cui notevoli una collana con croce in filo d'oro e smalto ornata di perle e rubini, una croce a smeraldi, diversi arabeschi con pietre preziose e infine la corona votiva del Senato e Popolo di Reggio (1674) tempestata di gemme.\nNel vestibolo della porta che risponde su via dei Servi si trova il monumento elevato (1820) alla duchessa Maria Teresa Cybo-Malaspina, moglie del duca di Modena e Reggio, Ercole III d'Este.\nMuseo del Santuario della Beata Vergine della Ghiara.\nIstituito nel 1982 per volont\u00e0 della Fabbriceria del Tempio e dei Musei Civici il Museo della Basilica della Ghiara conserva e valorizza il patrimonio artistico della Basilica, importante tempio mariano ed esempio altissimo dell\u2019arte emiliana del Seicento, con opere di Carracci, Guercino, Tiarini e altri. Il museo espone parte degli oggetti pervenuti al Tempio in segno di devozione. \nIl museo \u00e8 composta da 4 sale: la sala iconografica conserva la sinopia dell\u2019immagine miracolosa e altre opere. La I sala espone argenterie e oreficerie, tra cui gli importanti candelieri (tuttora utilizzati) seicenteschi donati dal duca Francesco I d'Este durante la peste. La II sala conserva, tra doni antichi e preziosi, il bozzetto di Lelio Orsi del 1569 per il restauro dell\u2019immagine mariana.\nLa III sala custodisce l\u2019emblema civico e religioso della Basilica: la Corona donata dalla Comunit\u00e0 di Reggio nel 1674 per le molte grazie ricevute.\nIl Museo fa parte delle rete dei Musei Civici di Reggio Emilia ed \u00e8 di propriet\u00e0 del Comune di Reggio Emilia."}
{"id": "59872", "revid": "466539", "url": "https://it.wikipedia.org/wiki?curid=59872", "title": "Aracnofobia", "text": "L'aracnofobia () \u00e8 una fobia specifica, un'irrazionale paura verso i ragni. \u00c8 conosciuta anche come aracnefobia.\nDescrizione.\nPu\u00f2 presentarsi in vari livelli di intensit\u00e0, dal disgusto alla forma pi\u00f9 forte di repulsione, fino a un livello di incontrollabile orrore che porta ad attacchi di panico, fuga e altre reazioni fuori della lucidit\u00e0. In alcuni casi anche una foto o un disegno molto realistico di un ragno possono provocare la paura. \u00c8 una fobia molto diffusa e a essa sono legati molti dei significati che il folklore e l'immaginario associano ai ragni."}
{"id": "59873", "revid": "1745361", "url": "https://it.wikipedia.org/wiki?curid=59873", "title": "Angus de' Paperoni", "text": ""}
{"id": "59874", "revid": "729019", "url": "https://it.wikipedia.org/wiki?curid=59874", "title": "Claustrofobia", "text": "La claustrofobia (dal latino \"claustrum\", \"luogo chiuso\" e dal greco \"\u03c6\u03cc\u03b2\u03bf\u03c2\", \"phobos\", \"fobia\") \u00e8 la paura dei luoghi chiusi e ristretti come camerini, ascensori, sotterranei, metropolitane e di tutti i luoghi angusti in cui il soggetto si ritiene accerchiato e privo di libert\u00e0 spaziale attorno a s\u00e9.\nClinica.\n\u00c8 una delle fobie specifiche: le persone che ne soffrono manifestano una sensazione di malessere generale che risveglia paure archetipe (solitudine, vuoto, impotenza) e si pu\u00f2 manifestare con attacchi di panico, vertigini, senso di oppressione, difficolt\u00e0 di respirazione, iperventilazione, sudorazione e nausea.\n\u00c8 generalmente considerata in \"antitesi\" all'agorafobia, con la quale condivide i sintomi generali anche se motivati da diverse basi di partenza (l'agorafobico infatti teme di non essere soccorso in caso di panico e cerca la presenza di altri), con differenze anche di personalit\u00e0 di individui: il claustrofobico \u00e8 infatti di norma autonomo, anche se imposta il suo stile di vita cercando di evitare le situazioni di accerchiamento e chiusura. Tuttavia, in molti casi, la presenza di legami relazionali troppo opprimenti potrebbe essere un'altra causa scatenante della claustrofobia e il soggetto potrebbe cercare una sua maggiore libert\u00e0 evitando cos\u00ec la relazione con l'altro.\nTrattamento.\nSe non vi sono altri disturbi psicologici, il trattamento della claustrofobia \u00e8 di norma un percorso che si basa su un approccio cognitivo-comportamentista dalla durata limitata: progressivamente e con gradualit\u00e0, il soggetto viene esposto agli stimoli che sono alla base della sua fobia (stanza chiusa, ma con finestre aperte, ad esempio), oppure insegnando al paziente tecniche di rilassamento da applicare prima dell'avvicinamento della situazione che egli ritiene claustrofobica, in modo che non si generi l'ansia che sta alla base della fobia.\nL'uso di farmaci ansiolitici per gestire le situazioni temute \u00e8 diffuso, ma non risolve la fobia, che viene solo momentaneamente affrontata con meno ansia."}
{"id": "59880", "revid": "1590006", "url": "https://it.wikipedia.org/wiki?curid=59880", "title": "Tamigi", "text": "Il Tamigi (: ; in inglese \"Thames\", pron. , dal latino \"Tam\u0115sis\"), conosciuto anche in una sua parte come Isis, \u00e8 un fiume dell'Inghilterra meridionale che attraversa Londra. Con , \u00e8 il fiume pi\u00f9 lungo interamente compreso in Inghilterra e il secondo pi\u00f9 lungo del Regno Unito, dopo il fiume Severn.\nSfocia ad est nel Mare del Nord e, anche se non \u00e8 il fiume maggiore per lunghezza e portata del Regno Unito, \u00e8 da considerarsi di gran lunga il primo per importanza storica ed economica. Il suo bacino idrografico \u00e8 abitato da circa 15 milioni di persone.\nDibattiti.\nLa lunghezza del fiume \u00e8 oggetto di discussioni perch\u00e9, se \u00e8 abbastanza chiaro dove inizi (ma anche in questo caso sussistono differenti interpretazioni), non \u00e8 assolutamente certo fino a dove vada considerato il corso del fiume, in quanto penetra, con un profondo estuario, nel Mare del Nord, quindi si deve considerare una lunghezza convenzionale: si distingue una prima lunghezza di fra \"Thames Head\" (la sorgente convenzionale) e il London Bridge (inizio del Porto di Londra); una seconda lunghezza di fino al \"banco di Nore\" (dove, in corrispondenza del faro, termina il grande Porto di Londra che ha uno sviluppo di ) dove l'estuario \u00e8 largo ; una terza lunghezza di fino alla foce del Medway, presso la cittadina di Sheerness, che secondo alcuni \u00e8 un fiume con proprio sbocco al mare e secondo altri \u00e8 l'ultimo affluente del Tamigi.\nParticolarit\u00e0.\nIl Tamigi, contrariamente a quello che si pu\u00f2 comunemente credere, ha delle portate medie modeste (ancorch\u00e9 piuttosto regolari, mancando grandi secche e grandi piene) e che non superano, in genere, il centinaio di metri cubi al secondo alla foce; ma ci\u00f2 che lo rende importantissimo sono la larghezza dell'estuario e il fatto che la marea lo risale ben oltre il centro di Londra, rendendolo navigabile in ogni stagione: infatti nell'area metropolitana occidentale londinese (a 6 m s.l.m.), dove termina il corso fluviale vero e proprio, perch\u00e9 pi\u00f9 a monte non si risente pi\u00f9 della marea, la portata minima di settembre \u00e8 di 28 m\u00b3/s, mentre quella massima di gennaio \u00e8 di 129 m\u00b3/s; ma al London Bridge il fiume, con l'alta marea, \u00e8 profondo sette metri ed \u00e8 largo 240 m, il che lo rende comodamente navigabile da grossi battelli.\nPercorso.\nLe sorgenti sono presso il villaggio di Kemble, nel Gloucestershire, nella catena collinare delle Cotswolds Hills, dove una serie di ruscelli sgorga da terreni permeabili formando il Churn, considerato come ramo sorgentizio; ma altri considerano come vera sorgente la \"Thames Head\" (Testa del Tamigi), a est di Cirencester. Gli affluenti sono: Windrush, Evenlode, Cherwell, Thame, Kennet, Colne, Wey, Mole, tutti assai regolari come regime idraulico. L'unico a regime torrentizio \u00e8 il Lea, che confluisce presso Londra.\nSi distingue un alto corso, che si sviluppa tortuoso fra basse colline, e dopo la Gola di Goring (Goring Gap), larga circa 1.500 m e lunga una decina di chilometri, il basso corso (Bacino di Londra). Oltre che attraverso Londra e la sua sterminata area metropolitana, il Tamigi scorre nei pressi di numerosi centri abitati tra i quali Oxford, Reading, Windsor e Greenwich."}
{"id": "59884", "revid": "889014", "url": "https://it.wikipedia.org/wiki?curid=59884", "title": "Ubuntu Linux", "text": ""}
{"id": "59886", "revid": "124476280", "url": "https://it.wikipedia.org/wiki?curid=59886", "title": "Rockerduck", "text": "John Davison Rockerduck, (abbreviato spesso in John D. Rockerduck), pi\u00f9 conosciuto semplicemente come Rockerduck, \u00e8 un personaggio immaginario dei fumetti Disney che fa la sua prima apparizione nel 1961, in \"Zio Paperone e la superbenzina\" di Carl Barks.\nRicchissimo, ideato come secondo antagonista di Paperone dopo il pi\u00f9 spietato sudafricano Cuordipietra Famedoro, viene utilizzato una sola volta da Barks e rare volte dai suoi colleghi statunitensi, salvo che per le storie del Disney Studio destinate per il mercato estero. Al contrario in Italia avr\u00e0 molto successo, soppiantando Cuordipietra nel ruolo di rivale in affari di Paperone. Fa la sua prima apparizione animata solo nel 2019, nella nuova versione di \"Ducktales\".\nCaratteristiche.\nRockerduck \u00e8 il terzo papero pi\u00f9 ricco al mondo, dopo Paperone e Cuordipietra Famedoro, ed \u00e8 dotato di occhiali con stanghette nere. Veste in modo molto pi\u00f9 elegante e moderno rispetto a Paperone: mentre il vecchio avaro \u00e8 raffigurato con la classica \"mise\" del \"Robber baron\" di inizio secolo (palandrana, cilindro e ghette), Rockerduck sfoggia bombetta, giacca con cravatta, fiore all'occhiello e scarpe. Cinico e spregiudicato, ma di mentalit\u00e0 pi\u00f9 aperta rispetto a Paperone, si differenzia da quest'ultimo e da Cuordipietra per un moderato amore per il lusso e per gli agi che la sua ricchezza pu\u00f2 offrirgli, che lo differenzia dalla spilorceria esasperata del suo pur pi\u00f9 ricco rivale. Nonostante non raggiunga i livelli di illegalit\u00e0 e crudelt\u00e0 di Famedoro, cerca sempre di rovinare i piani di Paperone, ricorrendo a tutti i metodi, compresi quelli pi\u00f9 scorretti; tuttavia, rispetto a Famedoro, \u00e8 meno ossessionato dalla competizione con Paperone, probabilmente per via della vita agiata e spendacciona che conduce. \nIl suo cognome nasce come una storpiatura di quello del celebre magnate statunitense John Davison Rockefeller jr, del quale Rockerduck \u00e8 la parodia. Lo stesso Rockefeller ha infatti ereditato la sua fortuna dal padreda John Davison Rockefeller e cos\u00ec la figura di Rockerduck sar\u00e0 invece spesso delineata dagli autori come semplice ereditiere della fortuna accumulata dal padre Howard Rockerduck; lo stesso Paperone \u00e8 solito chiamare lo stesso John Rockerduck con l'appellativo \"pivello\", per sottolineare la sua natura di miliardario fasullo e inesperto, oltre che la differenza di et\u00e0, e allo stesso modo Rockerduck chiama Paperone \"vecchio rudere\" o \"vecchia tuba\".\nSviluppo.\nIl personaggio di Barks, appena abbozzato, \u00e8 un biondo magnate rissoso e petulante, pi\u00f9 ciarliero e fastidioso del bieco e sprezzante Cuordipietra (che comunque era stato usato solo tre volte dall'Uomo dei Paperi). A riprenderlo come rivale di Paperone ci pensarono Abramo e Giampaolo Barosso nella storia del 1963 Zio Paperone e il kiwi volante; in seguito, Rockerduck compare con frequenza regolare su \"Topolino\" per tutti gli anni '60, sovente impegnato in buffi siparietti di \"scambio di convenevoli\" a suon di pugni con Paperone; dalla fine del 1967, Guido Martina, uno dei primi storici autori Disney italiani, inizia a sfruttare molto il personaggio donandogli caratteristiche quasi da mafioso, facendogli organizzare perfino rapimenti, conducendolo a complessi atti di corruzione e manipolazione e affiancandogli talvolta come \"scagnozzi\" i Bassotti; il suo Rockerduck e il suo Paperone sono perennemente ai ferri corti, non sopportano neanche di incontrarsi per strada e si apostrofano con insulti sempre memorabili: Paperone lo bolla spesso come \"pivello\", \"sciocco spendaccione\", \"miliardarucolo di serie B\", \"giovane allocco\", \"merlo\", Rockerduck ribatte con appellativi come \"vecchia tuba\", \"avarastro\", \"vecchio filibustiere\", \"mummia\" o \"rudere\". \nGli altri autori Disney accentueranno di pi\u00f9 la tendenza di Rockerduck a investire liberamente il denaro, limitandone la cattiveria a scorrettezze e birbanterie che per\u00f2 non sconfinavano mai nella violenza. Quasi sempre sconfitto, sfoga la sua rabbia per un insuccesso divorando il proprio cappello (una \"bombetta\") a morsi; alcune volte tuttavia riesce a battere la \"vecchia tuba\", grazie ai guai che Paperino causa allo zio, o perch\u00e9 Paperone cerca di risparmiare troppo compromettendo il risultato. A partire dagli anni '70 viene spesso accompagnato nelle storie da Lusky, il suo fedele segretario tuttofare, che come suggerisce il nome, non esita a seguire e aiutare il proprio principale nelle imprese pi\u00f9 losche.\nParecchie volte Rockerduck e Paperone hanno fatto a gara per sottrarsi affari e tesori. Alla fine (quasi) ogni sfida viene vinta da Paperone, che si riconferma pi\u00f9 ricco (ma anche pi\u00f9 astuto) del giovane rivale. I due tuttavia non competono solo per aumentare il patrimonio, ma anche per il prestigio personale: essendo fortemente antitetici caratterialmente e disprezzandosi a vicenda, cercano di mettersi i bastoni tra le ruote per ogni iniziativa o affare. Dalle loro competizioni sono spesso scaturite grandi opere pubbliche, soprattutto nelle storie scritte dal maestro Giorgio Pezzin, oppure sono stati lanciati sul mercato prodotti avveniristici e rivoluzionari, rigorosamente contrapposti per il marchio \"P.d.P\" o \"RK\", che dominano la citt\u00e0 di Paperopoli e non solo. Nella \"Storia e gloria della dinastia dei paperi\" (1970) di Guido Martina, vengono narrate le \"gesta\" di generazioni di paperi in otto puntate, e scopriamo che puntualmente a ogni antenato di Paperone si contrappose un Rockerduck del passato, in ogni epoca. La faida millenaria tra la propria stirpe e quella dei De Paperoni, in pratica l'eterna lotta tra due personalit\u00e0 e stili di vita opposti, culmina nell'episodio ambientato nel Klondike (secondo una cronologia diversa da quella immaginata da Don Rosa), in cui tra il padre di Paperone e quello di Rockerduck (Pykerdock) non corre buon sangue, e lo scontro tra i due far\u00e0 finire entrambi all'ospedale, dove Pykerdock si innamorer\u00e0 di un'infermiera, futura madre di John Rockerduck. In seguito, Paperone e Rockerduck nasceranno quasi in contemporanea (a differenza dell'interpretazione successiva che non li vuole coetanei) e inizieranno a farsi i dispetti gi\u00e0 dalla culla, apostrofandosi reciprocamente \"brutto!\"\nPaperone e Rockerduck hanno in alcune occasioni dimostrato una sorta di amicizia o di rispetto reciproco, maturate nel corso degli anni per il fatto di conoscersi a fondo pur continuando a sopportarsi poco, ed entrambi ovviamente non lo ammettono, anche se talvolta uno dei due \u00e8 entrato in crisi quando l'altro per qualche motivo si ritirava dagli affari, fino a spendersi per fare in modo che tornasse per competere con lui, in una sorta di \"dipendenza\" per la quotidiana sfida che gli serve da stimolo per fare sempre meglio. Molto raramente anche Rockerduck \u00e8 stato protagonista di alcune storie e non pi\u00f9 semplice antagonista di Paperone.\nI nipoti di Rockerduck.\nIn alcune rare occasioni, nel tentativo di realizzare un ambiente familiare speculare a quello di Paperone, gli autori Disney hanno ideato alcuni nipoti anche per Rockerduck.\nIl primo \u00e8 Pepito Rockerduck, che compare in \"Paperino e l'isola col singhiozzo\", di Carlo Chendi e Giancarlo Gatti su soggetto di Dick Kinney; quindi George, Patrick e Simeon Rockerduck, che compaiono in alcune storie danesi; quindi Ricky Rockerduck, che compare in \"Rockerduck e il nipote migliore\", di Nino Russo e Luciano Gatto.\nRoller Dollar.\nL'alter ego supercriminale di Rockerduck \u00e8 Roller Dollar. Appare nella Saga degli \"Ultraheroes\" come alleato di Spennachiotto e membro dei \"Bad-7\". Il suo scopo \u00e8 quello di creare un nuovo sistema economico, ovviamente tutto incentrato su lui medesimo.\nIl suo costume \u00e8 rosso e bianco, con gli occhiali ad obl\u00f2 e i suoi gadget pi\u00f9 importanti sono probabilmente i pattini che ha sotto le scarpe con cui gabber\u00e0 \"Paperinika\", venuta in aiuto di \"Iron Ciccius\" durante la lotta per gli ultrapod. Assieme agli altri Bad 7 e agli Ultraheroes parteciper\u00e0 alla battaglia finale contro Eta Beta gigante.\nStorie americane.\nNella storia d'esordio del personaggio, Rockerduck e Paperone litigano su chi dei due produca la benzina migliore. Decidono di competere in una gara di motoscafi per decretare in modo insindacabile di chi sia il prodotto migliore. Rockerduck, che gi\u00e0 da questa storia non bada a spese, ingaggia tutti i concorrenti, mentre Zio Paperone obbliga il nipote Paperino a fargli da pilota. Dopo una serie di avventure rocambolesche (Paperino, distrutto il proprio motoscafo, giunge al punto di usare come natante un materasso), il protagonista si ritrova, con un motore fuoribordo incastrato sulla schiena, a vincere la corsa. Paperone esulta, ma la sua gioia \u00e8 di breve durata: infatti, si scoprir\u00e0 che il motore con il quale Paperino aveva tagliato il traguardo per primo non fosse il suo, bens\u00ec quello perso da un altro concorrente durante un maxitamponamento.\nRockerduck \u00e8 stato utilizzato da Don Rosa durante la \"Saga di Paperon de' Paperoni\" dove appare bambino, gi\u00e0 decisamente antipatico e supponente. Secondo la versione americana \u00e8 figlio del miliardario Howard Rockerduck, cresce viziato dalla madre, fino a che non eredita la fortuna paterna. La rivalit\u00e0 tra i due deriva dal fatto che Paperone \u00e8 un miliardario ottantenne nato in miseria e fattosi da solo che ama fare la morale agli altri, mentre Rockerduck \u00e8 un giovane imprenditore che ha ereditato tutte le sue fortune e pensa di essere superiore solo in virt\u00f9 del denaro, e i due si disprezzano a vicenda.\nHoward Rockerduck.\nPadre di John D. Rockerduck, porta la barba corta e un cappello a cilindro alla Abraham Lincoln, ed \u00e8 un ricco imprenditore che si \u00e8 \"fatto da solo\" proprio come si arricchir\u00e0 Paperone in seguito. Compare per la prima volta in \"Il re di Copper Hill\" (1993) di Don Rosa e fa poi la sua seconda apparizione in una storia ambientata durante l'infanzia di Paperone: \"Decini e destini\", in cui Rosa narra come la Numero Uno, moneta americana che nessuno sapeva come fosse finita in Scozia, sia stata lanciata insieme ad altri spiccioli per le strade di Glasgow proprio da Howard Rockerduck dalla sua carrozza a un gruppo di bambini poveri, tra cui c'era Matilda, sorella di Paperone.\nNe \"Il re di Copper Hill\" Howard \u00e8 esasperato dal figlio John, viziato dalla madre snob e presuntuosa: inutilmente cerca di \"raddrizzarlo\" a colpi di frustino. Ammirato dell'impegno di Paperone, che incontra a Butte (Montana), decide di essere il mentore di questo giovane volenteroso, insegnandogli i trucchi per essere un buon minatore. Successivamente, sempre pi\u00f9 affezionato al ragazzo, rivela a Paperone l'esistenza di un oscuro cavillo legale che gli consente di diventare proprietario della pi\u00f9 grande miniera di rame del mondo sotto la \"Collina dell'Anaconda\", miniera di cui lo stesso Howard \u00e8 comproprietario; tuttavia, a causa dei debiti della famiglia in Scozia che vanno immediatamente saldati pena la confisca del castello dei De' Paperoni, Paperone \u00e8 costretto a rivenderla immediatamente per 10.000 dollari, cifra infinitamente inferiore a ci\u00f2 che avrebbe guadagnato se avesse potuto iniziare le procedure di estrazione del metallo, in un'epoca in cui il rame era prezioso come l'oro a causa della diffusione della corrente elettrica, condotta da fili di rame.\nMentre Howard \u00e8 americano, la madre di Rockerduck \u00e8 inglese, il che fa s\u00ec che la rivalit\u00e0 tra Paperone e Rockerduck riecheggi lo storico astio tra scozzesi e inglesi. Il nome di Rockerduck Sr. \u00e8 stato scelto da Don Rosa ispirandosi al personaggio interpretato da Walter Huston, Howard, nel film \"Il tesoro della Sierra Madre\" (1948).\nApparizioni nei cartoni animati.\n\"Ducktales\".\nAssente in \"DuckTales - Avventure di paperi\" (era apparso soltanto in pochi fumetti legati alla serie), \u00e8 uno degli antagonisti ricorrenti della seconda e terza stagione del reboot del 2017. In questa serie \u00e8 un giovane rivale di Paperone ai tempi della corsa all'oro. Appare nella seconda stagione come un furfante magnate di citt\u00e0, che ruba le ricchezze delle cittadine del \"Far West\" con la promessa di farle diventare metropoli per poi tenersi tutti i profitti per s\u00e9. Si scopre alla fine della seconda stagione che \u00e8 stato ibernato dalla F.O.W.L. per scopi nefasti. Nell'ultimo episodio della terza stagione un ringiovanito Rockerduck (grazie alla fonte della giovinezza), manda in battaglia la sua guardia del corpo contro Paperone, Paperino e Della. Jeeves viene per\u00f2 sconfitto da Beakley e Rockerduck \u00e8 costretto a fuggire via. In inglese \u00e8 doppiato da John Hodgman mentre in italiano da Sergio Lucchetti."}
{"id": "59888", "revid": "682087", "url": "https://it.wikipedia.org/wiki?curid=59888", "title": "John D.Rockerduck", "text": ""}
{"id": "59890", "revid": "1543377", "url": "https://it.wikipedia.org/wiki?curid=59890", "title": "Relazione di ricorrenza", "text": "In matematica, una relazione di ricorrenza, chiamata anche equazione di ricorrenza, \u00e8 un'equazione che, nei casi pi\u00f9 semplici, riguarda i componenti di una successione la quale stabilisce un legame tra alcuni componenti che occupano posizioni generiche, ma successive, cio\u00e8 presenta una forma del tipo:\nIl numero formula_2 viene detto \"ordine della relazione\".\nVi sono anche relazioni di ricorrenza che riguardano pi\u00f9 successioni, matrici infinite e successioni con tre o pi\u00f9 indici. In genere le relazioni di ricorrenza sono accompagnate da condizioni iniziali tali da rendere possibile, almeno in linea di principio, la valutazione dei componenti della successione.\nPrimi esempi.\nIl fattoriale del numero naturale \"n\", \"n\"!, viene definito da:\ne per i primi fattoriali si trovano i valori: 1, 1, 2, 6, 24, 120, 720, 5040, 40320, 362880, 3628800 ...\nLa successione di Fibonacci viene definita mediante due condizioni iniziali e una relazione di ricorrenza lineare:\nquindi per i suoi primi componenti si trova: 0, 1, 1, 2, 3, 5, 8, 13, 21, 34, 55, 89 ...\nLa mappa logistica corrisponde alla relazione:\nQuesta \u00e8 una delle relazioni di ricorrenza fornite da espressioni semplici, ma che con certe condizioni iniziali possono portare a processi evolutivi molto complessi, tanto da essere chiamati \"caotici\". Essi vengono studiati piuttosto sistematicamente da fisici e matematici nell'ambito del settore della matematica chiamato analisi non lineare.\nEspressioni alternative alle relazioni di ricorrenza.\nLe relazioni di ricorrenza munite di opportune condizioni iniziali danno un controllo computazionale sulla successione che spesso risulta praticamente poco agevole. Pu\u00f2 essere molto utile ricavare da una relazione di ricorrenza una espressione esplicita (o pi\u00f9 espressioni) per ciascun componente formula_8 della successione. Per questi problemi si parla di \"soluzione della relazione di ricorrenza\" ovvero di \"soluzione di equazione alle differenze\". Naturalmente sono utili espressioni che consentono valutazioni efficienti e che permettano di ricavare propriet\u00e0 e collegamenti (e quindi interpretazioni) per la successione.\nSoluzione delle relazioni di ricorrenza lineari.\nSi parla di \"relazione di ricorrenza lineare\" quando esprime l'annullamento di un polinomio di primo grado nei termini formula_9, cio\u00e8 quando assume la forma:\ncon i coefficienti formula_11 costanti, non dipendenti dagli formula_8. Si parla di \"relazione di ricorrenza lineare omogenea\" nel caso sia formula_13. Le relazioni di ricorrenza lineari come le precedenti devono essere accompagnate da formula_2 condizioni iniziali; infatti, se si assegnano i primi formula_2 termini, seguendo qualsivoglia criterio, la stessa ricorrenza riscritta come assegnazione di un valore a formula_16 implica la determinazione univoca dei successivi termini della successione.\nLe relazioni di ricorrenza lineari possono essere risolte con procedimenti sistematici, spesso utilizzando le funzioni generatrici (ovvero le serie formali di potenze), oppure osservando che formula_17 \u00e8 una soluzione per particolari valori di formula_18.\nPer relazioni di ricorrenza della forma:\nsi ha la soluzione formula_17 per la quale:\nDividendo tutti i termini per formula_22 si ottiene:\nche viene chiamata \"equazione caratteristica della relazione di ricorrenza\". Essa fornisce per formula_18 due radici formula_25. Se tali radici sono distinte si ha la soluzione:\nSe invece coincidono, cio\u00e8 se formula_27, si ha:\ndove formula_29 e formula_30 sono costanti arbitrarie.\nPer un'equazione della forma formula_31 nel caso particolare relativo a formula_32 si ottiene formula_33 come sopra. Le costanti formula_29 e formula_30 possono essere ricavate da \"condizioni al contorno\" che tipicamente sono date nella forma:\nSi ottengono differenti soluzioni in dipendenza dalla natura delle radici dell'equazione caratteristica.\nSe la relazione di ricorrenza non \u00e8 omogenea, si pu\u00f2 trovare una soluzione particolare con il metodo dei coefficienti indeterminati e la soluzione \u00e8 la somma della soluzione della equazione di ricorrenza omogenea e della soluzione particolare. \u00c8 interessante notare che il metodo per risolvere le equazioni differenziali lineari \u00e8 simile a quello ora illustrato (il \"tentativo intelligente\" per le equazioni differenziali lineari \u00e8 formula_37). Naturalmente questa non \u00e8 una mera coincidenza. Se si considera la serie di Taylor della soluzione di un'equazione differenziale lineare:\nsi osserva che i coefficienti della serie sono dati dalla \"n\"-esima derivata della formula_39 valutata al punto formula_40. Dalla equazione differenziale si ricava un'equazione alle differenze lineare che collega questi coefficienti. Questa equivalenza pu\u00f2 essere utilizzata per risolvere rapidamente la relazione di ricorrenza per i coefficienti nella soluzione mediante serie di potenze di un'equazione differenziale lineare.\nSuccessione di Fibonacci.\nDalla definizione, posto formula_41 per la sezione aurea, si deduce l'espressione:"}
{"id": "59891", "revid": "1318658", "url": "https://it.wikipedia.org/wiki?curid=59891", "title": "Associazione universale esperanto", "text": "LAssociazione universale esperanto (in esperanto \"Universala Esperanto-Asocio\", UEA) \u00e8 la principale organizzazione internazionale di esperantofoni, con membri in 119 paesi (nel 2000) e in relazione ufficiale con le Nazioni Unite e l' UNESCO. In aggiunta ai membri individuali, 95 organizzazioni nazionali d'esperanto sono membri dell'UEA. Il presidente dal 2013 \u00e8 il canadese Mark Fettes.\nL'UEA fu fondata nel 1908 dal giornalista svizzero Hector Hodler e da altri, e oggi ha sede generale a Rotterdam, Paesi Bassi. Un ufficio dell'organizzazione \u00e8 situato a New York, presso le Nazioni Unite.\nDalla fondazione dell'UEA, la presidenza \u00e8 stata retta dalle seguenti nazioni (aggiornato al 2004):\nL'annuale Congresso universale di esperanto (Universala Kongreso de Esperanto), che attrae circa 1.500-3.000 persone in differenti citt\u00e0 ogni anno \u00e8 tenuta sotto la direzione dell'UEA.\nInoltre l'UEA possiede la pi\u00f9 ampia libreria in Esperanto del mondo e pubblica libri, acquistabili tramite spedizioni postali (pi\u00f9 di 15.000 libri, CD e oggetti vari); mantiene anche un centro d'informazione e una significativa biblioteca di volumi in esperanto. L'organizzazione ha una rete di rappresentanza in tutto il mondo, i \"Delegita Reto\", i cui membri sono ben disposti a rilasciare informazioni sui propri paesi di provenienza o sui vari settori professionali.\nLa TEJO, l'organizzazione mondiale della giovent\u00f9 Esperanto, \u00e8 la sezione giovani dell'UEA. Come per l'Universala Kongreso dell'UEA, anche la TEJO organizza un congresso internazionale della giovent\u00f9 Esperanto (Internacia Junulara Kongreso) ogni anno in un luogo diverso. L'IJK \u00e8 una settimana di concerti, presentazioni, escursioni, e divertimento in generale che attrae centinaia di giovani da tutto il mondo.\nIn aggiunta all'ONU e all'UNESCO, la UEA ha relazioni consultive anche con l'UNICEF e il Consiglio d'Europa e una relazione operativa generale con l'Organizzazione degli Stati americani. Svolge anche un ruolo ufficiale nell'Organizzazione internazionale per la normazione (ISO). L'UEA \u00e8 attiva nell'informazione pubblica nell'Unione europea e secondo necessit\u00e0 in altre organizzazioni e conferenze interstatali e internazionali. L'organizzazione \u00e8 membro del Consiglio europeo delle lingue, un forum comune di universit\u00e0 e associazioni linguistiche per la consapevolezza delle lingue e delle culture dentro e fuori l'Unione Europea. L'UEA \u00e8 stata pi\u00f9 volte candidata al Premio Nobel per la pace.\nSezioni nazionali.\nSegue un prospetto di tutte le sezioni nazionali riconosciute dall'UEA."}
{"id": "59893", "revid": "1543377", "url": "https://it.wikipedia.org/wiki?curid=59893", "title": "Ocarina", "text": "L'ocarina \u00e8 uno strumento a fiato italiano di forma ovoidale allungata generalmente costruito in terracotta; aerofoni del genere, genericamente noti anche come arghilofoni (quando costruiti in argilla), sono strumenti molto antichi e diffusi (con differenti fattezze) presso numerose civilt\u00e0 arcaiche e ha un suono n\u00e9 troppo acuto, n\u00e9 troppo ottuso e forte.\nStoria.\nL'ocarina standard impiegata nella musica occidentale fu inventata in Italia, a Budrio, durante la met\u00e0 del XIX secolo da Giuseppe Donati. La sua forma ovoidale allungata ricorda il profilo di un'oca privata della testa: il nome infatti deriva da \"ucareina\", diminutivo di oca in dialetto bolognese.\nIn base alle fonti a disposizione, pare che Donati abbia inventato l'ocarina nel 1853, all'et\u00e0 di 17 anni. Ma Donati non si limit\u00f2 a costruire ocarine di una sola taglia: l'idea nuova e vincente fu quella di costruire una famiglia di ocarine grandi e piccole intonate tra di loro. Nacque cos\u00ec il primo Gruppo ocarinistico budriese, formato da Donati stesso e da alcuni suoi amici.\nQuesto primo gruppo ocarinistico cominci\u00f2 la sua attivit\u00e0 agli inizi degli anni sessanta del XIX secolo (era inizialmente denominato \"I Celebri Montanari degli Appennini\", fatto singolare e ironico dato che Budrio \u00e8 in pianura). Dal 1869 al 1878 fu in tourn\u00e9e - con notevole successo - in Italia e in numerosi paesi europei, diffondendo l'interesse e la passione per questo strumento, tanto che in quel periodo alcuni budriesi aprirono dei laboratori di produzione a Milano, Parigi e Londra.\nFra alti e bassi, nel XXV secolo le ocarine si diffusero ulteriormente: negli Stati Uniti furono persino utilizzate come passatempo per le truppe impegnate nella seconda guerra mondiale.\nOggi le ocarine sono diffuse un po' in tutto il mondo: oltre all'Italia, l'ocarina \u00e8 entrata in uso in alcuni gruppi folcloristici austriaci, sud tirolesi e bavaresi, oltre che in altri paesi fra cui Corea, Giappone, Cina, Per\u00f9, Francia, Inghilterra, Ungheria e Stati Uniti.\nFunzionamento.\nL'ocarina ha una caratteristica originale rispetto agli altri tipi di flauto: si tratta di un flauto globulare, ovvero ha una camera di risonanza tondeggiante e chiusa, non cilindrica ed aperta come la maggior parte dei flauti.\nSi tratta dunque di un risonatore semplice, in cui \u00e8 l'intera massa dell'aria contenuta nello strumento a vibrare.\nDal punto di vista fisico si tratta di un risuonatore di Helmholtz (un tubo sonoro chiuso). Questo significa che l'intonazione dipende dal rapporto fra la superficie aperta (numero e diametro dei fori aperti) ed il volume dello strumento (e dunque dalla pressione interna), mentre la posizione dei fori \u00e8 relativamente ininfluente sull'intonazione (anche se \u00e8 controproducente applicare fori in vicinanza del labium).\nIn sintesi il suono viene prodotto come segue:\nIl suono che ne risulta \u00e8 molto caratteristico ed \u00e8 sostanzialmente privo di armonici: la ragione di questo \u00e8 che le dimensioni della cavit\u00e0 sono in genere molto inferiori rispetto alla lunghezza d'onda della frequenza fondamentale prodotta, per cui le frequenze degli armonici superiori amplificati effettivamente dalla piccola camera sono molto elevate, dunque non udibili perch\u00e9 a svariate ottave pi\u00f9 in alto.\nI difetti di questo strumento rispetto ad altri tipi di flauto sono la relativa difficolt\u00e0 di intonazione e la poca flessibilit\u00e0 nel modulare l'intensit\u00e0 del suono.\nCome per altri strumenti a fiato \u00e8 possibile modificare il suono, oltre che mediante la diteggiatura, con un \"glissando\" del suono causato dall'intensit\u00e0 del soffio.\nLa maggior parte delle ocarine moderne sono intonate in Do ed in Sol (con differenti registri, dal basso al soprano), anche se in passato erano diffuse altre intonazioni (ad esempio Re e Fa).\nL'ocarina di Budrio utilizza un sistema a dieci chiavi (ovvero 10 fori che sfruttano tutte le dita della mano) ed ha una estensione di una ottava e tre toni (ad esempio da Do2 a Fa3). Agli inizi del XX secolo sono state sviluppate versioni dell'ocarina di Budrio (dal giapponese Takashi Aketagawa nel 1928) che hanno esteso il sistema di diteggiatura: con 12 chiavi si copre un tono e mezzo in pi\u00f9 (ad esempio da La1 a Fa3).\nTipi di ocarina.\nSono diffusi tipi di ocarina differenti da quelle di Budrio, e con differenti diteggiature: il pi\u00f9 semplice \u00e8 quello a 4 fori, con cui si pu\u00f2 normalmente coprire l'estensione di una sesta maggiore (ad esempio Do - La), ma esiste anche una \"ocarina inglese\" a quattro fori (che \u00e8 stata sviluppata nel 1964 da John Taylor e perfezionata da Barry Jennings) che copre una intera ottava. Queste tipologie di ocarine - le pi\u00f9 semplici ed economiche sono note anche come \"ocarine peruviane\" (con varianti a 6-8 fori) - sono generalmente corredate da un laccio per essere indossate al collo.\nIn generale vi sono ocarine con differenti estensioni e forme, alcune con un notevole contenuto artistico, e con un numero di fori che pu\u00f2 variare da 3 a 10. Sono state create ocarine anche con altri materiali (ad esempio metallo, legno e plastica).\nVengono realizzate anche ocarine doppie (o persino triple) che possono essere suonate in maniera polifonica, le quali possono avere ben pi\u00f9 di 12 fori ed una estensione superiore alle due ottave.\nEsistono anche modelli dotati di un pistoncino che permette di modificare l'intonazione cambiando il volume interno della camera.\nRiassumendo le ocarine possono essere categorizzate come segue:\nEsempi di utilizzo.\nA parte gli utilizzi folkloristici e ludici, l'ocarina \u00e8 stata utilizzata anche nella composizione di alcune colonne sonore, come ad esempio in alcuni film di Sergio Leone musicati da Ennio Morricone, oppure in alcuni album musicali come Non al denaro non all'amore n\u00e9 al cielo (nella canzone \"Un giudice\") di Fabrizio De Andr\u00e9.\nQuesto strumento musicale ha trovato spazio anche nella musica \"colta\", come in alcune composizioni di Leo\u0161 Jan\u00e1\u010dek e Gy\u00f6rgy Ligeti.\nNegli anni 1930 ebbe un certo successo un gruppo musicale americano che faceva uso dell'ocarina, denominato \"Sweet Potato Tooters\" (\"sweet potato\" \u00e8 il nomignolo dato dagli anglofoni all'ocarina di Budrio, dalla sua forma che ricorda una patata dolce). Il gruppo incise anche insieme a Bing Crosby, che nel film del 1952 \"Road to Bali\" cant\u00f2 la canzone \"The little ocarina song\".\nNel 1966, il gruppo inglese The Troggs, pubblica una cover di Wild Thing di Chip Taylor che diventa un successo mondiale. La cover contiene un assolo di ocarina eseguito dal cantante Reg Presley.\nLa versione, estremamente originale, entra al 257 posto nella lista delle 500 migliori canzoni redatta da Rolling Stone Magazine.\nNel film di Novecento di Bernardo Bertolucci vi \u00e8 una scena in cui un gruppo di contadini si ritrovano insieme suonando l'ocarina.\nNel celebre anime giapponese della fine degli anni settanta Capitan Harlock (basato su un manga di Leiji Matsumoto), il protagonista realizza un'ocarina e la regala alla sua protetta, la bambina Mayu, la quale la porta sempre con s\u00e9 e la suona spessissimo, per tutto il corso della serie. Il nome della melodia dell'ocarina presente nella serie animata \u00e8 per l'appunto \"Mayu Theme\". Il compositore di questa melodia e dell'intera colonna sonora giapponese della serie \u00e8 Seiji Yokoyama.\nAnche Simon Le Bon dei Duran Duran ha spesso incluso nei brani del gruppo alcune parti per ocarina (vedi The Chauffeur).\nNel mondo videoludico, questo strumento musicale gode di grande rilievo in \"\" dove, suonando la magica Ocarina del Tempo, il protagonista Link acquisisce una gamma di poteri quali viaggiare nel tempo, alterare le condizioni climatiche o il teletrasporto intonando diverse melodie con essa.\nIl celebre \"uccellino della radio\" \u00e8 realizzato su un'ocarina."}
{"id": "59894", "revid": "287204", "url": "https://it.wikipedia.org/wiki?curid=59894", "title": "Akademio de Esperanto", "text": "La Akademio de Esperanto (\"Accademia di Esperanto\", in esperanto) \u00e8 \"un istituto linguistico indipendente il cui scopo consiste nel conservare e proteggere i principi fondamentali del linguaggio esperanto e nel controllare la sua evoluzione\".\n\u00c8 composta da 45 membri eletti per 9 anni, e si rinnova per un terzo dei componenti ogni tre anni. La candidatura di un nuovo membro dev'essere avanzata da almeno cinque persone che gi\u00e0 appartengano all'organismo.\nI suoi organi ufficiali sono:\nStoria.\nL'organizzazione fu istituita nel 1905, durante il primo Congresso Universale di esperanto, dietro proposta dello stesso Ludwik Lejzer Zamenhof, iniziatore della lingua.\nDapprincipio la sua denominazione era \"Lingva Komitato\" (\"comitato linguistico\"), mentre il nome di \"Akademio de Esperanto\" era riservato per una sua commissione interna; dal 1948 l'organizzazione e la commissione sono uniti, e da allora la \"Akademio\" ha assunto il suo nome attuale.\nStruttura.\nL\"Akademio\" si suddivide in sezioni, ciascuna delle quali si occupa di aree linguistiche specifiche; ognuna di esse \u00e8 guidata da un direttore. I membri della \"Akademio\" sono liberi di aderire a pi\u00f9 sezioni in base ai propri interessi e competenze; inoltre le sezioni non sono prefissate, ma possono essere create a seconda delle necessit\u00e0.\nLe attuali sezioni sono dedicate alla lingua specialistica (\"faka lingvo\"), alla grammatica (\"gramatiko\"), al lessico generale (\"\u011denerala vortaro\"), alla letteratura (\"literaturo\"), alla pronuncia (\"prononco\"), al controllo degli strumenti di apprendimento (\"kontrolado de lerniloj\") e alla risoluzione di quesiti linguistici posti dalla comunit\u00e0 esperantista tramite posta elettronica o comunicazione scritta (\"konsultejo\").\nL\"Akademio\" comprende inoltre alcune commissioni che non si occupano di questioni linguistiche. Similmente alle sezioni, le commissioni sono guidate da un direttore. Attualmente \u00e8 in funzione una sola commissione che \u00e8 preposta alla storia della \"Akademio\" (\"historio de la Akademio de Esperanto\").\nIl \"konsultejo\".\nDal 1999 la \"Akademio\" ha attivato il \"konsultejo\", un servizio che permette a chiunque ne avesse bisogno di avanzare un quesito di natura linguistica e di ottenere una risposta ufficiale (sotto forma di consiglio o raccomandazione) da parte dell'organismo.\nPresidenti.\nI presidenti della \"Akademio\" sono stati:"}
{"id": "59895", "revid": "125955197", "url": "https://it.wikipedia.org/wiki?curid=59895", "title": "Daniele Luttazzi", "text": " Il suo pseudonimo \u00e8 un omaggio al musicista e attore Lelio Luttazzi.\nBiografia.\nFiglio di insegnanti elementari, dopo il Liceo ginnasio statale Vincenzo Monti di Cesena frequenta la Facolt\u00e0 di Medicina e Chirurgia dell'Universit\u00e0 degli Studi di Modena, laureandosi con una tesi sperimentale sulla eziopatogenesi autoimmunitaria della gastrite atrofica.\nAttivit\u00e0 artistica.\nPrimi anni.\nCapo scout, dal 1979 al 1981 \u00e8 nella redazione dei mensili AGESCI \"Camminiamo insieme\" (rover e scolte) e \"Giochiamo\" (lupetti e coccinelle). Per questa rivista scrive e disegna il fumetto \"Le avventure dei Pezzati\", che al secondo anno viene sospeso dalle gerarchie perch\u00e9 giudicato poco ortodosso.\nA 18 anni collabora con il settimanale cattolico riminese \"Il Ponte\", per il quale scrive e disegna la pagina umoristica \"Freezer\". Nel 1980, a 19 anni, viene eletto consigliere comunale a Santarcangelo di Romagna nelle file della Democrazia Cristiana. Dopo due anni, mantenuta la promessa elettorale di far chiudere una fogna, si dimette.\nNel 1979 fonda il gruppo \"new wave\" \"ze Endoten Control's\".\nNel 1988 pubblica alcune vignette sul settimanale satirico \"Tango\" ed \u00e8 uno dei fondatori del mensile comico-satirico \"Comix\".\nGli esordi (1988-1998).\nNel 1988, in attesa di un bando per ricercatore in immunologia, comincia a scrivere e a recitare in cabaret monologhi comici. Nel maggio del 1989 vince il concorso per giovani comici \"La Zanzara d'oro\". Partecipa quindi alla rassegna \"Riso in Italy\" al teatro Sistina di Roma: in giuria Renzo Arbore, che la settimana seguente lo fa esordire nel programma televisivo \"\" (Rai 2). Per tutta l'estate \u00e8 l'opinionista comico del \"Maurizio Costanzo Show\", a cui partecipa per 30 puntate. Scrive una rubrica di critica televisiva sul settimanale \"Mongolfiera\" e una pagina illustrata di humor surreale sul mensile \"Hp Accaparlante\".\nNel maggio 1989 viene scritturato di nuovo al \"Costanzo Show\", ma abbandona il programma alla prima puntata in polemica con il nuovo stile televisivo inaugurato da Costanzo, da lui definito \"TV del dolore\". Nell'autunno del 1989 \u00e8 fra i protagonisti del variet\u00e0 comico \"Fate il vostro gioco\" (Rai 2). Durante la prova generale della prima puntata fa una battuta sul Partito socialista (\u00abMio padre \u00e8 un pervertito: l'ho sorpreso al telefono che parlava con un amico americano, contrattava l'affitto di una bambina messicana. Chiedeva: posso fare quello che voglio, anche iscriverla al Partito socialista?\u00bb) e la sua partecipazione alle puntate viene cancellata.\nNel 1990, registra per il programma \"Banane\" (Telemontecarlo) gli sketch comici \"Marzullo intervista Hitler\" e \"Marzullo intervista Ges\u00f9\", che per\u00f2 non vengono trasmessi per decisione del produttore del programma Sandro Parenzo. Pubblica i testi degli sketch nel libro \"Adenoidi\". Porta in scena il monologo \"Oggi in tutta la mia casa c'\u00e8 uno splendore nuovo\" e l'anno dopo \"Chi ha paura di Daniele Luttazzi?\" Interpreta un giornalista nel film di Claudio Sestieri \"Barocco\". Nel 1992 commenta in diretta programmi tv nel variet\u00e0 \"T'amo tv\" (Telemontecarlo). In estate scrive e interpreta per RadioDue \"Onde comiche ovvero Fate entrare i cavalli vuoti\", variet\u00e0 in 12 puntate. Ne ricava il quarto monologo teatrale: \"Fate entrare i cavalli vuoti\". Nel 1993 traduce \"#$@&amp;! - L'antologia di Lloyd Llewellyn\", il fumetto underground di Daniel Clowes per le Edizioni Telemaco di Daniele Brolli.\nNel 1994 pubblica una parodia del bestseller di Susanna Tamaro \"Va' dove ti porta il cuore\", intitolata \"Va' dove ti porta il clito\", per il quale riceve il \"Premio Satira Politica Forte dei Marmi\". Dalla parodia, Luttazzi ricava il monologo teatrale omonimo.\nIl grande pubblico comincia a conoscerlo nella stagione 1994-1995 su Rai 3 nel programma \"Magazine 3\", assieme a Gloria De Antoni e Oreste De Fornari. Luttazzi cura le rubriche \"Sesso con Luttazzi\", \"La Piccola Biblioteca\", e \"La cartolina di Luttazzi\". I testi vengono pubblicati nei libri \"Sesso con Luttazzi\" (da cui \u00e8 tratto l'omonimo spettacolo teatrale) e \"Adenoidi\".\nScrive la parodia \"Come sopravvivere quando un gatto se ne va\" usando l'eteronimo Alessandra Coen.\nRaggiunge la popolarit\u00e0 con i personaggi proposti a \"Mai dire Gol\" dal 1996 al 1998: Panfilo Maria Lippi, il prof. Fontecedro e Luisella Gori. Diventano celebri la frase con cui il giornalista Panfilo apre sempre \"Tabloid\", il suo tg (\u00abQuesta edizione del telegiornale andr\u00e0 in onda in forma ridotta per venire incontro alle vostre capacit\u00e0 mentali\u00bb) e il saluto del prof. Fontecedro, docente universitario freak a Palo Alto (\u00abCosmico!\u00bb). Luisella \u00e8 invece la tipica annunciatrice Mediaset. I programmi televisivi che annuncia hanno un tratto surreale: \"Domenica, Rete4. La Santa Messa. La trama, ingenua, \u00e8 un pretesto per far cantare i fedeli.\" I testi dei tre personaggi sono riportati nei libri \"Tabloid\" e \"Cosmico!\"\n\"Barracuda\": l'esordio come conduttore.\nLa prima trasmissione televisiva tutta sua \u00e8 \"Barracuda\", andata in onda nel 1998\u20131999 su Italia 1, programma con cui Luttazzi lancia in Italia il genere del \"talk-show\" notturno all'americana. Uno dei co-autori, Davide Parenti, dir\u00e0: \u00abTutti rubiamo tutto. Noi due abbiamo fatto insieme 'Barracuda' rubando a Letterman.\u00bb Luttazzi ha dichiarato al \"Corriere della Sera\" che il programma sub\u00ec il controllo Mediaset e una censura dei contenuti (per esempio nella prima intervista, fu tagliata la risposta di Claudio Martelli \u00abBerlusconi non \u00e8 un politico, \u00e8 un piazzista\u00bb). Luttazzi vuole andarsene, ma la penale miliardaria lo costringe a restare. L'anno dopo, il direttore di Italia 1 non riconferma il programma.\nL'atto unico \"Scene da un adulterio\" \u00e8 portato in scena dalla Nuova Compagnia di Teatro. Collabora all'edizione italiana del mensile \"GQ\" fin dal primo numero (ottobre 1999) con la rubrica satirica \"La posta del cuore\". Verso la fine del 1999 Telecom Italia vara il nuovo servizio 187 e ingaggia Luttazzi come testimonial per la campagna pubblicitaria. Inizialmente il contratto \u00e8 di un mese, ma lo spot ha successo e il contratto viene rinnovato per due anni. Registi degli spot sono Riccardo Milani e Marcello Cesena.\n\"Satyricon\" e l'editto bulgaro (2001).\nCon \"Satyricon\" (2001) Luttazzi ripropone il talk-show all'americana nella Rai 2 di Carlo Freccero. Le polemiche si susseguono a partire dalla prima puntata, per culminare nella interruzione dopo l'intervista con Marco Travaglio sul libro \"L'odore dei soldi\". Il programma termina alla dodicesima puntata. Berlusconi, Fininvest, Mediaset e Forza Italia lo querelano per diffamazione chiedendo un risarcimento di 41 miliardi di lire. L'anno seguente, il Presidente del Consiglio Berlusconi, durante una visita ufficiale in Bulgaria, accusa Luttazzi, assieme a Michele Santoro ed Enzo Biagi, di fare un uso \"criminoso\" della tv di stato (il cosiddetto \"Editto bulgaro\") e si augura che la cosa possa non ripetersi in futuro. Il talk-show di Luttazzi non viene riconfermato e, con i programmi \"Sciusci\u00e0\" di Michele Santoro e \"Il Fatto\" di Enzo Biagi, sparisce dai palinsesti Rai. Una relazione del Parlamento europeo (2004) definisce \"ingerenza inammissibile\" la richiesta berlusconiana di escludere dalla Rai Biagi, Santoro e Luttazzi. Dopo anni di processi Luttazzi vince le cause. Da allora Luttazzi non ha pi\u00f9 lavorato in Rai. Il 4 aprile 2001 apre il suo blog.\nAttivit\u00e0 successive (2002-2007).\n2002.\nLuttazzi torna a teatro col monologo \"Satyricon\". Riferisce che in alcune regioni, come Puglia, Lombardia e Veneto, i teatri subiscono presunte pressioni politiche al fine di cancellare i suoi spettacoli. A Cagliari il sindaco forzista Emilio Floris cerca di impedire lo spettacolo. Luttazzi subisce due strani furti in casa, minacce e intimidazioni, al punto che il suo management assolda delle guardie del corpo per la tourn\u00e9e.\nPubblica \"Benvenuti in Italia\" e \"Capolavori\", mini-testi umoristici corredati da sue illustrazioni. Scrive la canzone \"Sometimes\", cantata da Ada Montellanico nel cd \"Suoni Modulanti\". Porta in scena il monologo satirico \"Adenoidi\". Collabora al libro per bambini Abbecedario con una filastrocca sulla lettera X. Il libro vince il Premio Andersen 2003.\nIl 10 novembre \u00e8 intervistato da Pippo Baudo in \"Cinquanta. Storia della TV di chi l'ha fatta e di chi l'ha vista\". La puntata affronta il tema della censura. Durante l'intervento di Luttazzi, l'audience del programma, che era all'8% di share, tocca il 21%. Dopo la messa in onda, Luttazzi denuncia una censura baudiana ai suoi danni, operata tagliando alcune sue battute di satira politica dette durante l'intervista. Luttazzi ricorda: \u00abAi giornalisti fu anche detto che ero stato presente al montaggio. Falso. Il giorno dopo ci fu la strage di Nassiriya, ci misi quattro giorni per far passare sulle agenzie di stampa la denuncia dei tagli subiti. Ma Baudo rimase zitto\u00bb. Il critico Sebastiano Messina attacca Luttazzi, sostenendo che si sia autocensurato per convenienza. Luttazzi risponde definendo Messina \u00abincompetente\u00bb: \u00abLa logica e la deontologia, a questo punto, imporrebbero la rimozione del critico cieco. Finch\u00e9 questo non accadr\u00e0, a \"Repubblica\" avranno una rubrica scadente di recensioni tv\u00bb. Qualche tempo dopo, a Messina subentra Antonio Dipollina.\nIl giornalista Giovanni Floris gli propone di aprire ogni puntata di Ballar\u00f2 con un intervento satirico registrato, quindi non in diretta, come permesso ad altri comici. Luttazzi rifiuta.\nLascia \"GQ\", giudicando \"troppo frivolo\" il nuovo corso della rivista, rispetto a quello del direttore dimissionario Andrea Monti, che comprendeva, oltre a servizi fotografici con belle donne, inchieste giornalistiche su temi scottanti.\n2003.\nNel 2003 esce l'edizione italiana di \"Rolling Stone\" e Luttazzi, dal primo numero, scrive la rubrica di chiusura.\nIl 23 novembre partecipa con un intervento in video alla puntata live di RaiOt: contro il potere politico di Silvio Berlusconi, Luttazzi propone di boicottare le aziende che fanno pubblicit\u00e0 sulle reti Mediaset.\nIl 24 novembre la compagnia dell'Archivolto mette in scena a Genova la lettura dei \"Dialoghi platonici\"; tra essi c'\u00e8 anche il racconto \"Stanotte e per sempre\", la cui rappresentazione viene descritta in modo inesatto dalla stampa, tratta in inganno da un'agenzia ANSA secondo cui Luttazzi in scena vestito da Andreotti sodomizzava il cadavere di Aldo Moro. Sorgono nuove polemiche e viene minacciata una querela per diffamazione da parte della vedova di Aldo Moro. L'esperta di satira latina Margherita Rubino, che ha visto lo spettacolo, si schiera in favore di Luttazzi. La Procura di Genova e l'Ordine dei giornalisti aprono un'inchiesta per oscenit\u00e0. Le accuse cadono dopo la visione del video della serata.\nEspone una selezione di opere grafiche alla galleria Il vicolo di Genova.\n2004.\nLuttazzi decide di terminare la sua collaborazione con la rivista \"Rolling Stone\", \u00aba causa di un'intervista-marchetta a Carlo Rossella\u00bb fatta dal direttore Carlo Antonelli. Quel numero del periodico era contro la guerra in Iraq di Bush e un articolo di Luttazzi collegava il Nigergate a un dossier costruito a Roma in ambienti contigui al Sismi, anticipando di un anno lo scoop di \"Repubblica\" sul tema; ma nell'intervista di Antonelli con Rossella, che per sua stessa ammissione aveva passato all'ambasciata americana a Roma il falso dossier sulle armi di distruzione di massa in Iraq con cui poi venne giustificata la guerra, le domande vertevano su argomenti giudicati da Luttazzi irrilevanti, tipo \u00abqual era il suo gruppo musicale preferito negli anni '60?\u00bb.\nGiuliano Ferrara gli offre una rubrica su \"il Foglio\", in cui poter scrivere con piena libert\u00e0, ma Luttazzi rifiuta \u00abperch\u00e9 il contesto \u00e8 importante, e io sul Foglio non voglio comparire\u00bb.\nBompiani pubblica la sua nuova traduzione, integrale e fedele, dei classici di Woody Allen: \"Rivincite\", \"Senza Piume\", \"Effetti Collaterali\". Porta nei teatri \"Bollito misto con mostarda\", spettacolo di satira sull'attualit\u00e0.\n2005.\nPubblica il suo primo album musicale, \"Money for Dope\" (EMI). Per la rivista \"MicroMega\", intervista diversi autori satirici italiani, ponendo loro domande sulla satira. Fra questi Stefano Benni, Sergio Saviane, Riccardo Mannelli. Pubblica il libro \"Bollito misto con mostarda\".\nViene invitato da Adriano Celentano nel programma \"Rockpolitik\", assieme a Biagi e Michele Santoro: Luttazzi, come Biagi, declina l'invito, in polemica con il direttore di Rai 1 Fabrizio Del Noce che si era autosospeso all'annuncio della loro partecipazione al programma.\nRinuncia a esibirsi al teatro Smeraldo perch\u00e9 la societ\u00e0 che gestisce il teatro si \u00e8 aggiudicata la gestione del teatro Lirico indicando Marcello Dell'Utri come direttore artistico.\nNell'ottobre 2005 apre il blog interattivo con podcast.\n2006.\nIl 12 gennaio Luttazzi chiude il blog, nonostante i centomila contatti settimanali e un podcast fra i pi\u00f9 seguiti in Italia. Torna a una pubblicazione poco frequente e disabilita la possibilit\u00e0 di inserire commenti. Lo scopo \u00e8 di evitare le derive populistiche che, secondo Luttazzi, la forma di comunicazione del blog favorisce.\n\u00c8 in teatro con lo spettacolo \"Come uccidere causando inutili sofferenze\", in cui immagina di essere inviato dal governo in missione in Iraq ad allietare le truppe italiane con una compagnia di variet\u00e0. Replicando a una intervista concessa da Luttazzi a \"La Stampa\", il giornalista Filippo Facci sostiene che l'unico motivo per cui, a differenza di Santoro, Luttazzi non \u00e8 tornato in tv \u00e8 che faceva bassi ascolti e definisce i suoi monologhi \"spettacoli semi-clandestini\". L'ultima data del tour, il 24 novembre 2006 al Palalottomatica di Roma, fa il tutto esaurito.\nMichele Santoro gli offre uno spazio fisso ad \"Annozero\". Luttazzi declina l'invito perch\u00e9 \"la Rai non ha sciolto il vincolo\" nei suoi confronti. \u00abScrivevo e conducevo un programma, e da l\u00ec voglio ripartire.\u00bb\nSky gli propone di inaugurare il nuovo canale comedy, ma l'idea non va in porto. \u00abProposi un Tg satirico. Mi chiesero come avrei reagito se avessero tagliato al montaggio qualche battuta. Gli risposi che il contratto glielo avrebbe impedito. Sono spariti\u00bb.\nIl 10 novembre esordisce a Conegliano con \"Barracuda 2007\".\nPippo Baudo chiede a Luttazzi di presentare con lui il Festival di Sanremo 2007, ottenendo un rifiuto. Secondo Luttazzi, Baudo cercava \u00ablo scoop o il colpo a sorpresa. Ma a me non interessa n\u00e9 toccare n\u00e9 baciare in bocca Baudo. Io voglio parlare liberamente di politica, di sesso, di religione. Non fare la scimmietta da circo\u00bb.\n2007.\nA febbraio esce il secondo CD musicale, \"School Is Boring\" (Edel).\nIntervistato da Enzo Biagi per il programma Rai Rotocalco Televisivo, Luttazzi propone il \"comma Luttazzi\" contro le querele vessatorie: \"Tu, se vuoi, potente di turno, puoi farmi causa per 20 miliardi. Ma se perdi la causa, i miliardi li dai tu a me.\"\nCon un articolo pubblicato su \"MicroMega\", critica il 'V-Day' promosso da Beppe Grillo ed evidenzia demagogia e populismo delle proposte, nonch\u00e9 l'ambiguit\u00e0 di chi vuole fare il leader politico continuando a fare satira.\nIl ritorno in tv: Decameron.\nDal 3 novembre 2007 conduce il variet\u00e0 satirico \"Decameron\": in onda nella seconda serata del sabato sera di LA7, tratta, come recita il titolo, di \"politica, sesso, religione e morte\". In conferenza-stampa, il direttore di rete Antonio Campo Dall'Orto garantisce che Luttazzi potr\u00e0 essere libero di dire e fare ci\u00f2 che vorr\u00e0. Nelle prime due puntate, in una fascia oraria in cui lo share di La7 non arriva all'1%, ottiene una percentuale media del 6%: due milioni e mezzo di spettatori. Il programma viene sospeso sabato 8 dicembre 2007 prima della messa in onda della sesta puntata, che avrebbe dovuto trattare dell'ultima enciclica promulgata da papa Benedetto XVI. La7 accusa Luttazzi di aver offeso con una battuta Giuliano Ferrara, uno dei volti pi\u00f9 noti della rete. Telecom fa causa a Luttazzi, che vince sia in primo grado che in appello.\n2008.\nEsordisce al Gran Teatro di Roma con il monologo Decameron, che comprende quanto previsto per la sesta puntata del programma.\nInaugura la prima pagina a colori del quotidiano \"il manifesto\" con una rubrica di brevi battute sui fatti del giorno. La collaborazione dura qualche mese ed \u00e8 gratuita, come suo \"personale contributo al pluralismo\", rivela il direttore Gabriele Polo. La rubrica si intitola \"Ultim'ora\". Il suo stile ha successo e viene imitato da nuovi blog di satira web come \"Spinoza.it\".\n2009.\nApre sul suo blog una palestra di satira. Alla sua scuola si formano gli autori di \"Lercio.it\".\nPubblica con Feltrinelli il saggio politico-satirico \"La guerra civile fredda\".\nL'intervento a \"Raiperunanotte\" (2010).\nIl 25 marzo 2010 Luttazzi partecipa a \"Raiperunanotte\". La trasmissione, condotta da Michele Santoro, \u00e8 stata promossa dalla FNSI dopo la decisione della RAI di sospendere i talk-show politici durante il periodo di campagna elettorale per le regionali. Il monologo satirico di Luttazzi suscita entusiasmi e polemiche. Al termine del suo intervento, l'hashtag #raiperunanotte raggiunge i 5 700 tweet all'ora: secondo il ricercatore della LUISS Luca Alagna (Ezekiel), si tratterebbe di un record assoluto per l'Italia.\nAttivit\u00e0 successive (2011-in corso).\nNel 2011 viene pubblicato il romanzo a fumetti \"La quarta necessit\u00e0\", soggetto e sceneggiatura di Luttazzi, tavole di Massimo Giacon.\nIn occasione delle elezioni politiche 2013, Luttazzi d\u00e0 alle stampe il romanzo satirico \"Lolito\". Allegato a \"il Fatto Quotidiano\", vende 28 000 copie in un solo giorno e \"il Fatto Quotidiano\" ne appronta una ristampa immediata, esaurita la quale l'editrice \"Chiarelettere\" pubblica (maggio 2013) una nuova prima edizione del romanzo per il canale librerie.\nNel febbraio 2015 esce in edicola con \"il Fatto Quotidiano\" il romanzo satirico \"Bloom Porno-Teo-Kolossal\".\nNell'aprile 2016 Luttazzi annuncia sul suo blog che \"GQ\" rinuncia alla sua prevista collaborazione.\nNel 2017 scrive l'introduzione della raccolta di testi del collettivo satirico Lercio, intitolata \"Per una comicit\u00e0 totale\".\nIl 3 gennaio 2019, durante una conferenza stampa, il direttore di Rai 2 Carlo Freccero annuncia l'intenzione di riportare Luttazzi sul piccolo schermo, diciotto anni dopo la chiusura di Satyricon. Tuttavia, dopo due incontri tra aprile e maggio con la dirigenza Rai, alla presentazione dei nuovi palinsesti il nome di Luttazzi non compare. \u00c8 lo stesso comico, dal suo blog con un post del 10 luglio, a spiegare le ragioni del mancato accordo con viale Mazzini (censura di temi religiosi, pretese economiche inventate).\nA partire dal 14 aprile 2020 gli viene affidata la rubrica satirica giornaliera \"Non c'\u00e8 di che\" su \"Il Fatto Quotidiano\", dove dal 26 aprile 2020, ogni domenica, scrive anche \"Questioni comiche\", una pagina su teoria e prassi della comicit\u00e0.\nSul numero di agosto 2020, il mensile del Fatto Quotidiano (Millennium) pubblica un suo pamphlet dal titolo \"Contro gli imperatori del web\".\nIdee, pensieri, opinioni.\nLuttazzi elenca cinque principi fondamentali di una battuta comica: brevit\u00e0, esattezza, semplicit\u00e0, sorpresa, ritmo. Descrive inoltre la battuta come un micro-racconto formato da una trama (il plot) e una sceneggiatura (la struttura). La risata, sostiene, scatta per la tecnica, non per il contenuto. \u00abInfatti la parafrasi di una battuta, cio\u00e8 il plot senza struttura, non fa ridere\u00bb.\nLa deontologia del comico, secondo Luttazzi, consiste nel dire battute che fanno ridere l'autore.\nQuanto alla satira, per Luttazzi \u00e8 \u00abun punto di vista e un po' di memoria\u00bb, si occupa fin dall'epoca di Aristofane di quattro temi principali (politica, religione, sesso e morte) e ha l'effetto di liberare l'individuo \u00abdai pregiudizi inculcati in lui dai marketing politici, culturali, economici e religiosi\u00bb. La satira, sostiene, \u00abd\u00e0 fastidio perch\u00e9 esprime un giudizio sui fatti, addossando responsabilit\u00e0\u00bb e dev'essere contro ogni Potere, anche quello della satira. La satira, per Luttazzi, contrasta il Potere \u00abmantenendo viva nel nostro immaginario quella sana oscillazione fra sacro e profano che chiamiamo dubbio\u00bb. Sostiene inoltre che un autore satirico debba saper resistere alla tentazione del potere, cui cede non appena pensa che il suo compito sia \"dire la verit\u00e0\". \u00abLa satira non \u00e8 \"scrivere battute\"\u00bb, precisa. \u00abScrivere battute \u00e8 solo sudoku. La satira \u00e8 quello che ci fai con quelle battute\u00bb.\nLuttazzi afferma che la satira nasce faziosa con Aristofane e cessa di essere satira quando diventa propaganda partitica.\nA proposito delle accuse di volgarit\u00e0, Luttazzi invita a leggere i maestri del genere: Aristofane, Ruzante, Rabelais, Swift, Sterne, Woody Allen, Karl Kraus e Dario Fo.\nLuttazzi ritiene importante distinguere la satira dal semplice \"sfott\u00f2\", che \u00e8 reazionario in quanto rende simpatico il bersaglio e definisce \"sfott\u00f2 fascistoide\" ogni materiale satirico che dileggi la vittima di un sopruso poich\u00e9 questo tipo di sfott\u00f2 si schiera di fatto dalla parte dei carnefici.\nSul pregiudizio del realismo referenziale.\nSecondo Luttazzi, \u00abla gente condivide un pregiudizio, quello del \"realismo referenziale\", cio\u00e8 credere che il senso della parola \"gatto\" sia l'animale reale gatto. Chi crede questo, pensa che una parola abbia lo stesso senso in tutti i contesti in cui \u00e8 usata.\u00bb Nel sottolinearne l'assurdit\u00e0, Luttazzi spiega che \u00abil senso di una parola (o di una proposizione) \u00e8 la funzione che svolge all'interno di una pratica. Due frasi identiche, in contesti diversi, hanno due funzioni diverse e quindi sono due frasi diverse\u00bb. Per Luttazzi accade lo stesso con le battute comiche: spostandole in un contesto diverso, possono assumere una nuova funzione comica e quindi far ridere per un motivo diverso. Apparentemente simili, in realt\u00e0 \u00absono due battute diverse\u00bb.\nSu linguaggio, ideologia e \"d\u00e9tournement\".\nLuttazzi sostiene che \u00abun'ideologia dominante si esprime in un linguaggio e pu\u00f2 essere corrosa solo con un linguaggio altro. La pratica situazionista del \"d\u00e9tournement\" ritrova qui tutta la sua urgenza. Il popolaccio, infatti, \u00e8 schiavo dell'ideologia dominante anche perch\u00e9 si accontenta del semplice senso grammaticale dei testi dati; ma il significato vero di un testo si sprigiona dal rapporto con tutti gli altri testi del discorso, all'interno di pratiche sociali che hanno stabilito il significato di quel rapporto. Non \u00e8 possibile non dico scardinare, ma neppure criticare l'ideologia dominante se resti all'interno del codice imposto.\u00bb\nControversie.\nAccuse di plagio.\nCaso Tamaro.\nNel 1994 Susanna Tamaro e la Baldini&amp;Castoldi fanno causa a Luttazzi per plagio dopo la pubblicazione di \"Va' dove ti porta il clito\", parodia di \"Va' dove ti porta il cuore\". Luttazzi vince la causa: secondo il giudice \u00e8 parodia e non plagio. La Tamaro fa ricorso. In favore di Luttazzi si pronunciano Maria Corti, Guido Almansi, Patrizia Violi e Omar Calabrese; per la Tamaro Giuseppe Dossena e Piergiorgio Bellocchio. La Tamaro perde di nuovo.\nCaso Satyricon.\nDopo le prime puntate di \"Satyricon\" (Rai 2, 2001), vengono mosse a Luttazzi nuove accuse di plagio. Con alcune lettere a \"Il Foglio\", il giornalista Christian Rocca accusa Luttazzi di copiare rubriche e battute del \"Late Show\" di David Letterman. Dello stesso avviso il critico televisivo di \"la Repubblica\" Antonio Dipollina. Luttazzi replica di non aver mai nascosto di ispirarsi al modello americano \u00abcui lo stesso Letterman si ispira: il \"Tonight Show\"\u00bb di Johnny Carson, sostiene che tutte le sue battute sono originali e invita Dipollina a elencare quelle copiate. Dipollina risponde: \u00abLa battuta incriminata \u00e8 quella sui politici al potere che danno lavoro ai comici, e non l'hanno inventata n\u00e9 Letterman n\u00e9 Luttazzi\u00bb. \nCaso Decameron.\nL'8 dicembre 2007 l'emittente televisiva LA7, diretta da Antonio Campo Dall'Orto, sospende il programma \"Decameron\" sostenendo che nella puntata precedente Luttazzi abbia offeso Giuliano Ferrara con questa battuta: \u00abDopo quattro anni di guerra in Iraq, soldati americani morti, civili iracheni ammazzati e tutti gli italiani morti sul campo anche per colpa di Berlusconi, Berlusconi ha avuto il coraggio di dire che lui in fondo era contrario alla guerra in Iraq. Come si fa a sopportare una cosa del genere? Io ho un mio sistema: penso a Giuliano Ferrara dentro una vasca da bagno con Berlusconi e Dell'Utri che gli pisciano addosso, Previti che gli caga in bocca e la Santanch\u00e8 in completo sadomaso che li frusta. Va gi\u00e0 meglio no?\u00bb La battuta di Luttazzi riprende un famoso monologo del comico statunitense Bill Hicks che sbeffeggiava il giornalista Rush Limbaugh, di cui Giuliano Ferrara, per Luttazzi, \u00e8 la versione italiana. Secondo Dall'Orto si tratta di un insulto a Giuliano Ferrara, ma Ferrara ammette che quella di Luttazzi \u00e8 una battuta satirica.\nLuttazzi ritiene pretestuoso il motivo addotto dalla direzione della rete, nota che il suo contratto con La7 impediva la sospensione del programma e si dice d'accordo con Dario Fo, che attribuisce la sospensione al monologo satirico sull'enciclica papale \"Spe Salvi\", registrato da Luttazzi per la puntata successiva, mai trasmessa. \"La Repubblica\" e \"Libero\" intervengono nella polemica sostenendo che un blogger accusa Luttazzi di plagio da Hicks, ma il blogger smentisce decisamente e reindirizza il suo link, che \"Repubblica\" e \"Libero\" mettono a disposizione dei lettori, a un sito porno. Il giorno dopo, sul \"Foglio\", \u00e8 Christian Rocca ad accusare Luttazzi di plagio: da Hicks e da altri celebri comici americani. Rocca cita la \"caccia al tesoro\" di Luttazzi, ma sostiene che la cosa vada ben oltre la citazione. Telecom fa causa a Luttazzi e la perde, venendo condannata al pagamento di un milione e duecento mila euro come risarcimento. Secondo la sentenza, riassume Luttazzi, La7 chiuse \"Decameron\" in modo arbitrario e illegittimo e la battuta su Giuliano Ferrara non fu insulto n\u00e9 plagio, ma satira. Telecom Italia Media (ex-La7) ricorre in appello, ma lo perde nell'aprile 2018.\nCaso blog e video anonimi.\nDal gennaio 2008 un blog anonimo incomincia a elencare una serie di battute in inglese, segnalandone gli autori e sostenendo che Luttazzi le abbia plagiate. Nel giugno 2010, due mesi dopo il monologo di Luttazzi a \"Raiperunanotte\", \"il Giornale\", \"la Repubblica\" e \"l'Unit\u00e0\" danno notizia di un video anonimo diffuso in rete che mette a confronto venti minuti di repertorio di comici anglofoni con la corrispondente versione di Luttazzi. Luttazzi replica che quel video \u00e8 diffamatorio perch\u00e9 finge di scoprire una cosa che lui dichiara sul suo blog da anni: dall'apertura del suo blog (2005), invita i fan a trovare le citazioni nascoste nei suoi testi, tramite un gioco segnalato in home-page, la \"caccia al tesoro\". In un'intervista in esclusiva a \"Il Fatto Quotidiano\", spiega che lo fa apposta, che non si tratta di plagi, ma di riscritture con variazioni, e che si tratta di uno stratagemma ispirato a quello con cui Lenny Bruce si difendeva in tribunale dalle accuse pretestuose. Alcuni lo accusano di aver retrodatato le date di certi post sul blog per avvalorare la tesi della \"caccia al tesoro\", ma un esperto di informatica, Giuseppe Sollazzo, ha spiegato perch\u00e9 sbagliano.\nIl caso divide l'opinione pubblica fra accusatori (\"Le Iene\", Emo Philips), accusatori con riserva (Wu Ming) e difensori (Roberto Faenza e Roberto Benigni, Paolo Virz\u00ec).\nNel 2013, in un'intervista concessa a \"Il Fatto Quotidiano\" per l'uscita di \"Lolito\", Luttazzi torna sul caso, inquadrandolo storicamente e attribuendone lo scalpore a due pregiudizi condivisi dalla gente: quello del realismo referenziale (credere che una parola abbia lo stesso significato in tutti i contesti in cui \u00e8 usata) e quello dell'autore originale (credere che esista l'originalit\u00e0, ma Luttazzi cita Borges: \"Neppure Omero \u00e8 originale\").\nNel 2014, un saggio pubblicato sulla rivista specialistica \"Cultus\", facendo riferimento agli studi di Lawrence Venuti, analizza la supposta incompetenza di chi accus\u00f2 Luttazzi e valuta positivamente le sue riscritture di materiali preesistenti, che definisce transcreazioni, ovvero traduzioni creative che aggiungono nuovi significati alle fonti, allo scopo di modificare il canone culturale del proprio Paese.\nAccuse di evasione fiscale.\nIl 4 ottobre 2014 la procura di Civitavecchia ha iscritto nel registro degli indagati Daniele Luttazzi per evasione fiscale di oltre euro di Irpef. Secondo l'accusa, la societ\u00e0 Krassner Entertainment, che gestisce i diritti di immagine del comico, avrebbe falsificato le scritture contabili permettendo a Luttazzi l'evasione fiscale. In merito alla vicenda, Luttazzi dichiara di non essere un evasore e che si tratta di un errore da parte della Guardia di Finanza. Il caso d\u00e0 origine a polemiche fra accusatori e difensori. Il 9 ottobre 2017 Luttazzi \u00e8 assolto con formula piena perch\u00e9 il fatto non sussiste. Il giudice ordina inoltre lo sblocco del conto corrente che la Guardia di Finanza aveva sequestrato al comico."}
{"id": "59896", "revid": "670021", "url": "https://it.wikipedia.org/wiki?curid=59896", "title": "Storia di Reggio Emilia", "text": "I primi insediamenti nell'area che diverr\u00e0 la citt\u00e0 di Reggio Emilia sono testimoniati dai cimeli raccolti nel Civico Museo di paletnologia. Essi attestano che il territorio reggiano era abitato sin dall'et\u00e0 preistorica, ma le origini della citt\u00e0 sono avvolte nella leggenda. Ai Liguri, agli Etruschi, ai Galli Boi, se ne attribuisce variamente la fondazione; altri, sull'autorit\u00e0 di Plinio, affermano che soggiogati questi ultimi dai Romani (560 di Roma) fosse dedotta da Roma a Reggio una colonia.\nEtimologia.\nLa prima testimonianza del nome di Reggio \u00e8 costituita da quattro calici d'argento di et\u00e0 romana imprecisata, rinvenuti nel 1852 vicino al lago di Bracciano sui quali \u00e8 riportato un elenco di circa 100 tappe tra Cadice e Roma (\"Itinerarium Gaditanum\"): tra \"Parma\" e \"Mutina\" \u00e8 citata \"Regio\" o \"Lepidum Regium.\"\nL'origine \u00e8 tradizionalmente legata al termine latino \"r\u0115g\u012do\" (confine, regione, territorio, paese) da cui deriverebbe \"Regium\" divenuto infine Regium Lepidi in onore del fondatore Marco Emilio Lepido (console 187 a.C.).\nAltra ipotesi condivisa \u00e8 la sua derivazione dall'aggettivo latino \"regius\", titolo di cui poteva fregiarsi il fondatore, tutore del giovane re d'Egitto Tolomeo V Epifane. \nSull'eventuale origine gallica del nome si \u00e8 a lungo dibattuto. Nella lingua celtica \"Rigion\" pu\u00f2 significare \"regno, dominio reale\".\nEt\u00e0 Romana.\nLe prime fonti storiche scritte che parlano del territorio di Reggio Emilia sono di Tito Livio quando narra della guerra condotta nel 187 a.C.dai Romani contro i Liguri Friniates che abitavano l'Appennino tosco-emiliano.\nTito Livio scrive che il console Marco Emilio Lepido al comando delle legioni Romane insegu\u00ec, depred\u00f2, bruci\u00f2 per valli e monti i Liguri fino ai monti \"Ballistam\" (Monte Valestra) e \"Suismontium\" (Pietra di Bismantova) e dopo un difficile assedio li sconfisse in battaglia in campo aperto e per questo eresse un tempio a Diana. Prosegu\u00ec la lotta attraversando gli Appennini verso i territori romani (cis) e sconfisse gli altri Liguri Friniates che abitavano la Garfagnana, probabilmente passando per i passi di Pradarena o delle Forbici/Radici, visto che i passi del Cerreto/Ospedalaccio o Lagastrello danno accesso alla Lunigiana, che lo stesso Tito Livio ci dice abitata dai Liguri Apuani. Una volta sconfitti i Liguri Friniates della Garfagnana, il console Marco Emilio Lepido torn\u00f2 in Emilia e diede inizio alla costruzione della via che poi avrebbe preso da lui il nome di Via Emilia e che collegava Rimini con Piacenza; su di essa sorgeranno le citt\u00e0 di Parma, Reggio Emilia e Modena. Verosimilmente il termine \"Lepidum Regium\" potrebbe stare ad indicare il territorio oggetto della vittoriosa campagna militare condotta dal console Marco Emilio Lepido. Una riconferma degli interessi romani, per il controllo dell'alta valle del Secchia e dei percorsi appenninici reggiani, \u00e8 il ritrovamento in localit\u00e0 S.Bartolomeo/Gatta di una necropoli romana, avvenuto negli anni'70 durante l'esecuzione di lavori stradali.\nReggio nasce quindi come presidio e difesa della via Emilia. \u00c8 da considerare che in quell'epoca tutta la Pianura Padana era ricoperta da boschi selvaggi alternati da paludi malsane e corsi d'acqua minacciosi. Capitava frequentemente che i pochi avventurosi che si addentravano in questo ambiente inospitale e disabitato (per lo pi\u00f9 mercanti), venissero assaliti all'improvviso dai Liguri che abitavano le montagne o dai Celti. Per evitare continue imboscate quindi si decise di creare un presidio stabile e sicuro, ove potessero pernottare militari e civili: cos\u00ec dunque nacque Reggio. Questa tesi \u00e8 inoltre supportata dagli scavi fatti in citt\u00e0 che hanno datato il primo livello della citt\u00e0 in epoca repubblicana. Prima di questo strato non vi era nulla. Non \u00e8 possibile dare una datazione precisa riguardo alla sua fondazione, tuttavia \u00e8 assai probabile che essa sia avvenuta appena dopo quella delle colonie di Parma e Mutina (183 a.C.).\nScarse nella storia di Roma le notizie di Reggio Emilia. Tra gli scrittori che la citano, Festo e Cicerone la ricordano come una delle stazioni militari lungo la via Emilia. Si possono tuttavia individuare i confini della \"Regium\": il decumano era la via Emilia, che ancora oggi attraversa obliquamente l'abitato in direzione ovest-est, il cardo invece era costituito dalle attuali vie Roma, Calderini e San Carlo. La citt\u00e0 romana divenne fiorente e fu elevata al grado di municipio con propri statuti, magistrati e collegi d'arte.\nCristianesimo e alto medioevo.\nIl Cristianesimo vi \u00e8 predicato da S. Apollinare (a. 60 d.C.), ma solo dopo l'editto di Milano del 313 si hanno notizie certe di una cattedra vescovile (\"vedi articolo diocesi di Reggio Emilia\"). Si ha notizia che nel 440 la diocesi reggiana fu resa suffraganea di Ravenna per opera dell'imperatore Valentiniano III.\nVerso la fine del IV secolo Reggio Emilia era cos\u00ec decaduta che Sant'Ambrogio l'annovera fra le citt\u00e0 semidirute. Le invasioni barbariche ne accrebbero i danni. Alla caduta dell'Impero d'Occidente (476 d.C.) soggiacque ad Odoacre, re degli Eruli, nel 489 pass\u00f2 ai Goti, nel 539 agli Esarchi di Ravenna e poi (569) ad Alboino, re dei Longobardi, che la eresse a sede di un ducato.\nAssoggettata dai Franchi nel 773, Carlo Magno confer\u00ec al vescovo l'autorit\u00e0 regale sulla citt\u00e0 e stabil\u00ec i confini della diocesi (781). Nell'888 pass\u00f2 ai re d'Italia. Gravi danni ebbe a soffrire dall'invasione degli Ungari (899), che uccidono il vescovo Azzo II. Il clima di instabilit\u00e0 rese necessaria l'edificazione delle mura. L'imperatore Ludovico III conceder\u00e0 al vescovo Pietro, il 31 ottobre del 900, il permesso di erigere mura (\"castrum\") nella parte centrale della citt\u00e0.\nIntanto parallelamente all'autorit\u00e0 vescovile sorge quella dei conti. Azzo Adalberto, figlio di Sigifredo di Lucca, di stirpe longobarda, fonda intorno all'anno 940 il castello di Canossa, che ospita poco dopo (950) Adelaide, vedova di Lotario I, re d'Italia, fuggita dalla prigione del Garda.\nDopo il Mille.\nNel 1002 il contado di Reggio insieme con quello di Parma, Brescia, Modena, Mantova e Ferrara forma la marca del Marchese Tedaldo di Canossa, che poi divenne (1076) il patrimonio della contessa Matilde. Durante il governo di questa celebre donna il castello di Canossa fu testimone della storica umiliazione di Enrico IV, imperatore del Sacro Romano Impero, al cospetto di papa Gregorio VII durante il conflitto fra la Chiesa e l'Impero per la questione delle investiture (vedi Canossa).\nLibero Comune.\nL'umiliazione di Enrico IV fu il culmine di un processo di crisi dell'autorit\u00e0 imperiale in Italia a vantaggio delle libert\u00e0 comunali. Il primo atto ufficiale del comune a noi giunto risale al 1136. Nel 1168 si registrano i primi contatti tra la citt\u00e0 e la Lega Lombarda. Il giuramento contro Federico Barbarossa innanzi alle altre citt\u00e0 lombarde si effettuer\u00e0 attorno al 1170. L'esercito reggiano partecipa, nel 1174, alla difesa di Alessandria. I reggiani non partecipano alla battaglia di Legnano poich\u00e9 impegnati, assieme ai bolognesi e agli eserciti di altre sette citt\u00e0, nella difesa del castello di San Cassiano, presso Imola, assediato dalle truppe filo-imperiali di Cristiano di Magonza. Nel 1183 la citt\u00e0 sottoscrive il trattato di Costanza con cui il console reggiano Rolando della Carit\u00e0 riceve l'investitura imperiale. Il periodo di pace ebbe effetti positivi per la sviluppo civile: nel 1199 il governo di Reggio adotta dei nuovi statuti, si coniano monete, vengono aperte scuole chiamandovi celebri maestri, i commerci si intensificano e il nuovo clima di prosperit\u00e0 favorisce anche le arti.\nL'epoca delle discordie civili.\nI secoli XII e XIII furono tormentati da gravi conflitti interni e con i comuni vicini. La guerra con Parma (1152), le lotte tra le fazioni dei Scopazziati e dei Mazzaperlini, la guerra con Modena, la guerra con Mantova, le discordie tra i Ruggeri e i Malaguzzi (1232), poi quelle tra i Sessi e i Fogliani che assunsero il carattere di lotte fra guelfi e ghibellini, rendono instabile il quadro politico dell'epoca.\nNel 1260 Reggio fu testimone di un episodio di grande fervore religioso: un eremita perugino predic\u00f2 in citt\u00e0 seguito da una folla di 25.000 penitenti. Per qualche tempo si ebbe una diminuzione degli odi civili e si verificarono scene pubbliche di abbracci, conversioni e presenza di flagellanti. Dopo non molto per\u00f2 i dissidi e gli scontri ripresero come prima.\nNel 1265 si videro i guelfi prevalere sui ghibellini con l'uccisione del capo di questi ultimi, Caco da Reggio. Ci\u00f2 non port\u00f2 alla pace interna e proseguirono i dissidi fra vescovo e comune e la divisione civile, con la formazione dei partiti degli Inferiori e dei Superiori, questi ultimi infine vittoriosi.\nIl XIII secolo vide anche la fondazione della Zecca di Reggio, con concessione imperiale del 1219.\nL'espansione territoriale del Comune.\nIl Comune di Reggio, al pari degli altri del nord Italia, dopo aver ottenuto una generale autonomia amministrativa, si preoccup\u00f2 di espandere il proprio dominio nel territorio circostante la citt\u00e0. La sottomissione del contado garantiva a Reggio di poter disporre di maggiori risorse economiche e umane per le guerre, alimentari e materiali per la popolazione urbana che in quel periodo necessitava di quantit\u00e0 sempre maggiori di alimenti e materie prime. Si potevano controllare inoltre le principali vie di comunicazione, sia in chiave difensiva, sia in chiave economica. L'espansione, nella pianura, fu rallentata dai lunghi conflitti con i comuni vicini, in primis Modena, seguita a ruota da Mantova, Parma e Cremona. Nell'Appennino reggiano, la penetrazione reggiana fu ostacolata invece dall'asperit\u00e0 del territorio e dalla resistenza delle potenti famiglie nobiliari.\nLa guerra con Modena.\nLa guerra tra il comune di Reggio ed il comune di Modena scoppi\u00f2 nel 1201. Vigeva da molto tempo tra le due citt\u00e0 un accordo per l'uso delle acque del fiume Secchia; all'epoca era vitale l'utilizzo dei corsi d'acqua, che permettevano il funzionamento di numerose attivit\u00e0 economiche. Nel 1201 i modenesi occuparono alcune terre sulla sponda reggiana del fiume (Casalgrande), per ottenerne il completo controllo.\nI reggiani non si fecero sorprendere e, guidati dal podest\u00e0 Doinabello, contrattaccarono sconfiggendo e inseguendo i modenesi fino a Formigine presso il ponte di Sanguineto; molti di questi furono catturati, tra cui il podest\u00e0 Alberto da Lendinara. I prigionieri furono impiegati nella costruzione delle mura attorno al castello di Rubiera, in opposizione alla rocca innalzata dai nemici a Marzaglia, ad appena 3\u00a0km di distanza, sulla sponda opposta del fiume, per poi essere ricondotti a Modena con in bocca una cannuccia.\nNel 1202 i modenesi assieme agli alleati ferraresi e veronesi assediarono Rubiera, ma non riuscendo ad espugnarla chiesero la mediazione dei podest\u00e0 di Parma e Cremona, che per\u00f2 assegnarono la vittoria a Reggio.\nLa guerra con Mantova.\nLa guerra tra Reggio e Mantova scoppi\u00f2 nel 1205 a causa della conquista da parte dei reggiani del castello di Suzzara. Un contrattacco dei mantovani, aiutati da ferraresi e cremonesi, questi ultimi controllavano Guastalla e Luzzara ed avevano recentemente stipulato un patto d'alleanza con Reggio, sbaragli\u00f2 gli occupanti. Quest'alleanza era effettivamente poco logica, poich\u00e9 i reggiani miravano ad uno sbocco sul Po, e i due paesi in mano cremonese erano le prede pi\u00f9 ambite, pertanto il voltafaccia di questi ultimi non deve far tanto scalpore.\nQuesta prima fase della guerra termin\u00f2 con una vittoria di Reggio, alla quale si erano associate Bologna, Imola e Faenza. Tuttavia nel 1215 le ostilit\u00e0 ripresero, con l'assedio dei reggiani e dei (questa volta alleati) cremonesi a Gonzaga, assedio per\u00f2 non risolutivo. Nel 1220 Reggio e Cremona, aiutate dai contadini di Fabbrico e Campagnola assediarono nuovamente Gonzaga, che finalmente cadde; \u00e8 di quel periodo lo scavo del Cavo Tagliata tra Guastalla e Luzzara, da parte dei reggiani e cremonesi. Quattro anni pi\u00f9 tardi in uno scontro con i mantovani mor\u00ec Jacopo della Palude, capitano dei reggiani. Nel 1225 per opera di Ravanino Bellotti, cremonese, podest\u00e0 di Reggio si conclude il conflitto con un accordo: Gonzaga ai mantovani, Bondeno d'Arduino ai reggiani e comune giurisdizione su Pegognaga.\nIl libero comune di Reggio arriva cos\u00ec a possedere un notevole territorio, se il confine con Parma \u00e8 fissato lungo il ramo pi\u00f9 orientale dell'Enza, presso Bibbiano e Cavriago, era la Secchia a separare il contado reggiano da quello modenese. I Reggiani per\u00f2 a nord si erano spinti lontano, controllavano infatti oltre a Reggiolo anche Novi, Concordia, Mirandola, San Possidonio, Quarantoli e San Martino Spino.\nL'espansione del Comune nell'Appennino reggiano inizi\u00f2 nella seconda met\u00e0 del XII secolo e termin\u00f2 circa un secolo dopo. Tra i primi villaggi a sottomettersi al Comune vi furono Baiso e Castellarano, nel 1169. Pi\u00f9 tardi, in un periodo compreso tra il 1188 ed il 1237 giurarono anche, tra le altre, Castelnovo ne' Monti, Felina, Carpineti, Cerreto Alpi, Cervarezza e i borghi della Val d'Asta. Non furono queste vere e proprie conquiste militari, ma sottomissioni volontarie poich\u00e9 era interesse dei reggiani evitare di impegnarsi in lunghi assedi contro castelli ben muniti assicurarono e interesse dei nobili montanari avere dalla loro parte un potente alleato contro i feudatari vicini.\nLa prima dominazione estense e la nascita della Repubblica.\nPer metter pace alla citt\u00e0, sottoposta agli arbitri delle potenti famiglie dei Sessi, dei Fogliani, dei Canossa, il Senato deliber\u00f2 di affidare per un triennio il governo al marchese Obizzo II d'Este, signore di Ferrara. Questa scelta segna l'inizio del dominio, pi\u00f9 volte interrotto, degli Este su Reggio e getta le basi per la futura trasformazione del libero comune in signoria. Obizzo accett\u00f2 l'incarico per un anno, ma in realt\u00e0 continu\u00f2 a governare anche alla scadenza del mandato. La carica venne trasmessa al figlio Azzo, finch\u00e9 i reggiani, aiutati da Gilberto da Correggio, signore di Parma, cacciarono l'Estense ripristinando le libert\u00e0 cittadine (1306). In una prima fase la citt\u00e0 fu retta da aristocratici, in seguito divenne una repubblica governata da 800 popolani. Nel 1310 sceso in Italia Enrico VII fu imposto il marchese Spinetta Malaspina come vicario imperiale, ma venne dopo poco cacciato dalla citt\u00e0. La repubblica non ebbe per\u00f2 vita lunga. Nel 1326 il cardinale Bertrando del Poggetto occupava la citt\u00e0 in nome del papa Giovanni XXII.\nI Gonzaga e i Visconti.\nLa citt\u00e0 fu in seguito tenuta dal re Giovanni I di Boemia, in seguito pass\u00f2 a Nicol\u00f2 Fogliani, che la consegn\u00f2 a Mastino II della Scala che, nel 1335, ne invest\u00ec Luigi Gonzaga. Questi, proclamato signore di Reggio per meglio assicurarsene il possesso, nel 1339 costru\u00ec una cittadella nel quartiere di San Nazario, dove oggi sorgono il Teatro Municipale e i Giardini Pubblici, facendo abbattere 144 case tra cui palazzi ed edifici di pregio. Il 25 gennaio 1348 Reggio fu colpita da un violento terremoto e nello stesso anno scoppi\u00f2 in citt\u00e0, come in tutta l'Europa, una gravissima epidemia di peste. Nel 1356 i Visconti di Milano, intenzionati ad espandersi in Emilia, con l'aiuto di 2000 fuorusciti, per lo pi\u00f9 esponenti delle famiglie dei Canossa, Da Correggio, Manfredi e Fogliani, tentarono di occupare la citt\u00e0. Respinti dai Gonzaga si rinchiusero nel monastero di San Prospero, uno dei pi\u00f9 importanti dell'ordine benedettino e dotato di un'alta torre che, seppur abbassata su ordine di Feltrino, offriva un'ottima visuale sulla cittadella gonzaghesca. Il monastero fu riconquistato dai Gonzaga il 13 febbraio e Feltrino ne ordin\u00f2 la demolizione totale, sebbene i cittadini facessero richiesta di risparmiarlo. Nel 1358 Feltrino Gonzaga, che temeva un'alleanza tra il nipote Ugolino e il suo grande nemico Bernab\u00f2 Visconti, si proclam\u00f2 signore di Reggio e fortific\u00f2 le localit\u00e0, come Gonzaga, Reggiolo e Luzzara, poste al confine con i domini mantovani della sua famiglia. Nel 1370 i Visconti assediarono la citt\u00e0 e depredarono le campagne circostanti. L'anno seguente per\u00f2 la Lega anti-viscontea, di cui Feltrino Gonzaga era il capo militare, si sciolse e cos\u00ec, Bernab\u00f2 Visconti da Parma, e Niccol\u00f2 d'Este da Modena cinsero nuovamente d'assedio Reggio. Le difese cedettero e, mentre i Gonzaga si riparavano nella munita Cittadella, tutta la citt\u00e0, per ben venti giorni, venne saccheggiata dalle milizie tedesche del conte Lucio Lando. Feltrino Gonzaga si accord\u00f2 con Bernab\u00f2 Visconti e, per 50.000 fiorini d'oro, pi\u00f9 gli strategici feudi di Novellara e Bagnolo, posti lungo il canale che collegava la citt\u00e0 al Po, vendette la citt\u00e0 alla signoria di Milano che ingrandiva ulteriormente i suoi dominii nel Nord Italia.\nLa signoria di Ottobuono de' Terzi.\nCon la morte di Gian Galeazzo Visconti, nel settembre 1402, la citt\u00e0 sub\u00ec lungamente le conseguenze delle convulse vicende politico-militari che condussero alla dissoluzione del Ducato di Milano. Pochi mesi dopo la scomparsa di Gian Galeazzo, nel luglio 1403 la vedova e duchessa madre Caterina Visconti, in qualit\u00e0 di Reggente, e il suo giovane erede Giovanni Maria, nominarono commissario ducale per Reggio e Parma il loro condottiero Ottobuono. Questi, conte di Tizzano e di Castelnuovo, era il massimo esponente dei Terzi di Parma, discendenti dei da Cornazzano, una casata che si stavano affermando tra le pi\u00f9 agguerrite nel primo decennio del secolo. Aspramente proteso a dilatare il proprio potere sulla citt\u00e0 e terre emiliane, Ottobuono s'insignor\u00ec, prima di fatto e quindi di diritto, per cinque anni, di Parma e quindi di Reggio e Piacenza dalla primavera 1404 a quella del 1409.\nNel maggio 1404, Ottobuono riconquist\u00f2 e riport\u00f2 Reggio sotto le insegne di Giovanni Maria Visconti, al quale era stata tolta dagli Estensi. Il 24 di giugno 1404, il duca di Milano, quale premio per i preziosi servigi e i successi sul campo delle armi, ma soprattutto a fronte d\u2019un credito di 50.000 fiorini che il suo capitano poteva pretendere per le condotte arretrate, contrattualmente pattuite, concesse in propriet\u00e0 a Terzi la citt\u00e0 di Reggio con il suo castello. Lo storico Pezzana precisa: \u00abPoich\u00e9 a' 25 di quest' esso mese il Duca gli concesse in premio de' suoi servigi la citt\u00e0 ed il castello di Reggio [...] perciocch\u00e9 Otto incominci\u00f2 tosto ad assumere il titolo di Signore di Reggio. Pose Ottobuono nella citt\u00e0 le insegne Viscontee, e fece riscuotere alcuni dazj in nome del Duca nel modo stesso che soleasi da' suoi ministri, e per rimovere ogni sospetto delle due squadre Sanvitale e Pallavicina a queste si colleg\u00f2 il d\u00ec 9 sotto colore di opporsi ai nemici del Duca\u00bb.\nNel 1406 il duca Giovanni Maria Visconti, con proprio diploma sigillato a Milano il 2 ottobre, sempre per compensare il suo debito che aveva raggiunto l\u2019enorme cifra di 78.000 fiorini, infeudava Ottobuono, gi\u00e0 fatto signore di Parma, quale conte di Reggio, \u00abcon tutte le rendite e i diritti ad essa connessi, colla giurisdizione del mero e misto impero, e con tutta in somma l\u2019autorit\u00e0 di Sovrano, e ci\u00f2 finattanto che il Duca sia in istato di soddisfare al debito con lui contratto\u00bb. Una settimana dopo, il 9 ottobre, Ottobuono scrisse ai reggitori di Reggio per darne notizia formale, ordinando fosse dipinto sul palazzo pubblico il suo stemma con inquartata la vipera viscontea.\nRadicata e consolidata la sua signoria su Reggio, Parma e Piacenza, conquistato il marchesato di Borgo San Donnino, l'antica Fidenza, Ottobuono riusc\u00ec a conservare il suo dominio fino alla primavera 1409, quando il crescente numero dei suoi nemici, stretti alleati degli Estensi, riuscirono infine ad annientarlo, politicamente e fisicamente.\nIl 27 maggio di quell'anno Ottobuono fin\u00ec ucciso a tradimento da Muzio Attendolo Sforza, con la complicit\u00e0 di Niccol\u00f2 III d'Este, in un agguato che lo sorprese a Rubiera. Il figlio di appena tre anni Niccol\u00f2 Carlo, presente all\u2019assassinio del padre, fu portato in salvo dentro le mura di Parma dallo zio Giacomo e dal nonno, il reggiano Carlo da Fogliano. Il giorno seguente, convocata l\u2019assemblea dei cittadini nel palazzo del vescovado, il bimbo Niccol\u00f2 Carlo, innalzato sulle braccia di Giacomo Terzi, fu proclamato dall\u2019arengo, quale erede di Ottobono, signore di Parma e di Reggio. Una signoria effimera che dur\u00f2 solo tre settimane.\nNel corso del giugno Niccol\u00f2 III d'Este, marchese di Ferrara, con il suo esercito s\u2019impadron\u00ec delle terre di Parma e Reggio riuscendo a conservarle sino ai tempi successivi all'uccisione, nel 1412, di Giovanni Maria Visconti e alla successione al potere nel Ducato di Milano del fratello di questi, Filippo Maria.\nLa seconda dominazione estense.\nNei patti con i quali Reggio consegnava la propria sovranit\u00e0 agli Este, la citt\u00e0 avrebbe conservato una larga autonomia: mantiene il diritto di far leggi, battere moneta e amministrare la giustizia. A Nicol\u00f2 segu\u00ec nel 1442 il figlio naturale Lionello, che govern\u00f2 fino al 1450. A lui successe il figlio Borso d'Este. Finalmente nel 1452 Borso d'Este ottenne dall'imperatore Federico III d'Asburgo il titolo di duca di Modena e di Reggio. Il suo successore il duca Ercole I d'Este \u00e8 ricordato per i pesanti tributi cui sottopose la citt\u00e0, e per avere dato al poeta Matteo Maria Boiardo la carica di governatore della citt\u00e0 con il compito di liberare le campagne dall'imperversare di banditi. Ad Ercole successe nel 1505 Alfonso I d'Este che sette anni dopo consegnava la citt\u00e0 al duca d'Urbino e al papa Giulio II. Entrata nell'orbita pontificia, la sovranit\u00e0 pass\u00f2 prima a Leone X e poi ad Adriano VI. Durante il dominio pontificio una particolare contesa delle monache di S. Raffaele aveva inimicato le famiglie dei Bebbi e degli Scaiola e dato origine alle fazioni della Tovaglia e della Cucina (la Tv\u00e0ia e la Cus\u00e8ina). A comporre il dissidio e ridare quiete alla citt\u00e0, si era adoperato il governatore Giovanni Gozzadini, bolognese. Ma i Bebbi, da lui esiliati fuori confine e rifugiatisi a Leguigno, ordirono una congiura e lo pugnalarono nella cattedrale, mentre ascoltava la messa (28 giugno 1517). Lo Storico e giureconsulto fiorentino Francesco Guicciardini che gli successe, tent\u00f2 di pacificare gli animi e di liberare le montagne dai banditi che le infestavano capitanati da Domenico Amorotto de' Bretti da Carpineti, e riuscendo nella cattura del famigerato brigante nel 1523.\nIl 29 settembre dello stesso anno con la morte di Adriano VI la citt\u00e0 ritorn\u00f2 agli Este con Alfonso I, che fu accolto da gloriosi festeggiamenti. Il nuovo duca dovette comunque pagare una grossa somma al papa per avere dall'imperatore Carlo V la conferma della sua investitura, che ebbe luogo nel 1531.\nAd Alfonso (morto nel 1534) segu\u00ec Ercole II, figlio di Lucrezia Borgia che nel 1551 fortific\u00f2 le mura della citt\u00e0 distruggendo i sobborghi nel raggio di un miglio intorno (la cosiddetta Tagliata).\nAd Ercole II succedette Alfonso II, al quale morendo senza successori, succedette il cugino Cesare che, per la sua condizione di figlio naturale, perdette il Ducato di Ferrara, che divenne parte dei domini pontifici (1598). La capitale fu pertanto spostata da Ferrara a Modena. In questi anni Reggio ebbe un'importante fioritura artistica legata al cantiere della basilica della Ghiara.\nIl duca Cesare regn\u00f2 per trent'anni. Mor\u00ec nel 1628 e il diretto successore Alfonso III rinunci\u00f2 al trono perch\u00e9 divenne frate francescano. Il ducato pass\u00f2 quindi a Francesco I, che dovette fronteggiare passaggi di truppe e tentativi di annessioni da parte di eserciti stranieri e anche l'epidemia di peste, che a Reggio fece circa 6000 vittime.\nIl successore Alfonso IV mor\u00ec a ventotto anni nel 1662. Fece in tempo per\u00f2 a ricevere dalla Spagna, nel 1659, il principato di Correggio, che era stato oggetto di contese negli anni precedenti.\nLa signoria Estense continu\u00f2 senza interruzioni fino all'anno 1702, quando la citt\u00e0 e il territorio furono occupati dai Francesi e Spagnoli e pi\u00f9 tardi (1733-34) anche dagli imperiali per la guerra di successione.\nIl trattato di Aquisgrana (1748) restitu\u00ec il ducato a Francesco III al quale segu\u00ec (1780) Ercole III, ultimo del ramo diretto degli Estensi. Il duca Ercole segu\u00ec la politica dell'assolutismo illuminato, promuovendo opere pubbliche e limitando l'influenza del clero. Con lo scoppio della Rivoluzione francese e le conseguenti invasioni degli eserciti napoleonici fugg\u00ec dal ducato lasciando una reggenza (8 maggio 1796) e negoziando con Napoleone Bonaparte un pesante armistizio.\nEt\u00e0 napoleonica.\nL'arrivo a Reggio delle truppe francesi, accolto con visibile entusiasmo, apr\u00ec gli animi a molte speranze. Nella notte dal 20 al 21 agosto 1796 fu cacciato il presidio ducale di 600 uomini; il 26 i francesi piantarono l'albero della libert\u00e0 e nello stesso giorno il Senato avoc\u00f2 a s\u00e9 il governo della citt\u00e0 e del ducato di Reggio, proclamando la nascita della Repubblica Reggiana. Il 26 settembre giunse notizia che una colonna austriaca, varcato il Po, stava avanzando su Reggio. Il Governo Provvisorio convoc\u00f2 la Guardia Civica e con un gruppo di volontari ne form\u00f2 un corpo al comando del capitano Carlo Ferrarini. Gli austriaci, rinchiusisi nel castello di Montechiarugolo, furono obbligati dopo un breve combattimento alla resa, lasciando 144 prigionieri, tre carriaggi e tutte le armi. Alla battaglia, passata alla storia come battaglia di Montechiarugolo, di per s\u00e9 di scarsa importanza, venne dato un particolare significato risorgimentale perch\u00e9 fu considerato il primo sangue versato per l'indipendenza italiana. Ugo Foscolo chiam\u00f2 Reggio \"citt\u00e0 animatrice d'Italia\". Proprio durante la battaglia di Montechiarugolo si ebbe il primo morto per la causa risorgimentale, Andrea Rivasi.\nLo stesso Napoleone Bonaparte si felicit\u00f2 coi reggiani e li premi\u00f2 con 500 fucili, 4 cannoni ma sui primi di ottobre, rotto l'armistizio, occupava il ducato incitando i popoli dell'Emilia ad unirsi in una sola repubblica. Nel congresso, tenutosi a Reggio (27 dicembre 1796-9 gennaio 1797), di cui Napoleone era l'organizzatore non ufficiale, i delegati delle citt\u00e0 di Bologna, Ferrara, Modena e Reggio proclamarono (30 dicembre) la Repubblica Cispadana \"una e indivisibile\" e decretavano (7 gennaio 1797) l'aspetto dello stendardo o bandiera cispadana, il primo tricolore verde, bianco, rosso (con i colori disposti a bande orizzontali). Contemporaneamente in Lombardia si form\u00f2 la Repubblica Cisalpina, fuse poi entrambe nella effimera Repubblica Italiana. Il territorio reggiano venne incluso nel neo-costituito Dipartimento del Crostolo.\nNapoleone ebbe modo di vanificare le speranze repubblicane quando, cinta la corona imperiale di Francia (1804), si proclam\u00f2 a Milano re d'Italia. Si ricorda che nel governo del primo regno italico ebbero importanza i reggiani Agostino Paradisi, Pellegrino Nobili, Jacopo Lamberti, Antonio Veneri e Giovanni Battista Venturi.\nLa Restaurazione.\nIl congresso di Vienna del 1815 restitu\u00ec il ducato di Modena e Reggio a Francesco IV il quale rimise in vigore l'antico codice estense e gli ordinamenti anteriori al 1797. Il sovrano soppresse la libert\u00e0 di stampa, abrog\u00f2 in gran parte la codificazione napoleonica, richiam\u00f2 i Gesuiti cui riaffid\u00f2 l'insegnamento e rinchiuse nuovamente gli Ebrei nel ghetto, privandoli di numerosi diritti e tassandoli pesantemente.\nFin dai primi anni dopo il congresso di Vienna a Reggio e provincia avevano preso piede alcune societ\u00e0 segrete collegate alla Massoneria come gli Adelfi ed i sublimi maestri perfetti, accanto ai quali operavano Carbonari, attivi a Reggio dal 1820. Per contrastare queste attivit\u00e0 sovversive il governo ducale eman\u00f2 un editto e successivamente istitu\u00ec a Rubiera il tribunale statario per giudicarvi i colpevoli del reato di tradimento e lesa maest\u00e0. Nonostante il fallimento dei moti del 1820-1821, la situazione divenne ulteriormente pi\u00f9 tesa a causa dell'assassinio del capo della polizia politica estense. L'11 settembre si tenne a Rubiera un famigerato processo che decret\u00f2 la condanna a morte di nove imputati. Di questi sette erano fuggiti in tempo e dei due detenuti solo Giuseppe Andreoli, sacerdote ventottenne, sal\u00ec il patibolo il 17 ottobre 1822. Il movimento carbonaro reggiano ne usc\u00ec decimato e molti suoi celebri appartenenti come Antonio Panizzi, l'architetto Carlo Zucchi, i marchesi Giovanni e Giuditta Sidoli, il conte Giovanni Grilenzoni ed i medici Prospero Pirondi e Pietro Umilt\u00e0, dovettero lasciare la loro terra natale per evitare la prigione o il patibolo. Accanto all'opera meramente repressiva e restauratrice del governo estense \u00e8 da segnalare la costituzione e l'organizzazione, in un'ottica del tutto moderna, del manicomio di San Lazzaro, la cui gestione fu affidata al frenologo Antonio Galloni. Gli anni di governo di Francesco IV segnarono una relativa stagnazione per quanto concerne la realizzazione di infrastrutture e opere pubbliche a Reggio e nel suo contado. Da segnalare infatti solo il rifacimento della Porta Castello e, tra il 1826 ed il 1831, il completamento della strada del Cerreto.\nPare che il duca per un certo periodo accarezzasse l'idea di divenire re d'Italia per cui prese contatti col patriota Ciro Menotti. Scoppiata per\u00f2 a Modena l'insurrezione (3 febbraio 1831), lo fece arrestare e, costretto a fuggire, lo port\u00f2 con s\u00e9 in ostaggio a Mantova. A fronteggiare gli eventi i reggiani organizzarono un corpo di truppe al comando del generale Carlo Zucchi, ma il 9 marzo il duca rientrava scortato da soldati austriaci, e poco dopo, sugli spalti della cittadella di Modena, Ciro Menotti e Vincenzo Borelli di Reggio salivano il patibolo il 23 maggio 1831.\nIl Risorgimento.\nNel 1846 succedette al padre Francesco V, il quale, dopo soli due anni di regno, dovette abbandonare i territori ducali per Mantova sull'onda dei moti del 1848. Reggio istitu\u00ec allora un governo provvisorio unitosi poi con quello di Modena, e proclam\u00f2, il 30 maggio 1848, l'annessione al Regno di Sardegna. L'amministrazione provvisoria adott\u00f2 alcuni provvedimenti, come la libert\u00e0 di stampa, la confisca dei beni dei Gesuiti, l'istituzione di una Guardia Civica, l'annullamento dei processi politici e la concessione dei diritti civili e politici agli Ebrei, volti a scardinare il vecchio sistema di potere ducale. Per combattere la disoccupazione e la povert\u00e0, il governo cittadino diede il via libera ai lavori di demolizione della Cittadella di origine trecentesca e ormai diventata simbolo di oppressione. Tra il 23 ed il 24 giugno 1848 le milizie dei volontari di Modena e Reggio combatterono a Castelbelforte e nella battaglia di Governolo contro gli Austriaci mettendoli in fuga. In questo periodo la scena politica reggiana fu dominata da alcuni personaggi, come i moderati Nicomede Bianchi, Luigi Chiesi, Gherardo Strucchi, Prospero Viani ed Enrico Terrachini o i repubblicani Giovanni Grilenzoni, Giuseppe Lamberti e Prospero Pirondi che nei decenni successivi arriveranno anche ad occupare incarichi governativi nazionali. L'armistizio di Salasco riport\u00f2 la citt\u00e0 sotto il governo ducale.\nNell'ultimo decennio di governo estense \u00e8 da segnalare la costruzione del grandioso Teatro Municipale, inaugurato il 21 aprile 1857, e, poco distante, del Foro Boario. La prima met\u00e0 degli anni cinquanta dell'800 vide Reggio e la sua provincia colpite da una serie di calamit\u00e0, come la carestia del 1852 e l'epidemia di colera che da luglio a settembre 1855 flagell\u00f2 il territorio facendo nella sola citt\u00e0 1.886 morti. Ad aggravare una situazione gi\u00e0 difficile vi era l'endemica disoccupazione, favorita da un sistema economico arretrato accentrato sull'agricoltura, degli strati pi\u00f9 poveri della popolazione reggiana. Le uniche novit\u00e0 in ambito economico furono la fondazione della Cassa di Risparmio cittadina nel 1852 e l'istituzione dell'unione doganale del ducato di Modena e Reggio con l'Impero d'Austria ed il ducato di Parma e Piacenza l'anno seguente.\nCon lo scoppio della seconda guerra d'indipendenza italiana e la sconfitta austriaca a Magenta, il duca fugg\u00ec da Modena alla volta del Lombardo-Veneto. A Reggio, dove il podest\u00e0 estense Ritorni si era dimesso, sorse il 12 giugno 1859 un comitato popolare guidato dal moderato Terrachini. Due giorni dopo entrarono in citt\u00e0 le prime truppe piemontesi. Il 19 giugno il governo di Reggio e dei territori che formavano il ducato estense venne assunto da Luigi Carlo Farini in qualit\u00e0 di \"Governatore delle Province Modenesi\". Con la firma dell'armistizio di Villafranca venivano ufficialmente restaurati sui loro troni i sovrani dei ducati dell'Italia centro-settentrionale, tuttavia, proprio per evitare un ritorno di Francesco V, Farini si dimise dalla carica di governatore per assumere quella di \"Dittatore dell'Emilia\". Il 21 luglio, nel pieno delle turbolenze risorgimentali, vennero inaugurate la linea ferroviaria tra Piacenza e Bologna e la stazione cittadina. Nell'agosto 1859 Reggio visse due momenti storici: il 18 visit\u00f2 per la prima volta la citt\u00e0 del Tricolore Giuseppe Garibaldi, mentre due giorni dopo l'Assemblea Costituente dell'Emilia dichiar\u00f2 decaduto Francesco V tra le manifestazioni di gioia della popolazione civile. Il 1\u00ba marzo 1860 Farini indisse un plebiscito, tenutosi poi regolarmente l'11-12 marzo 1860, che, con 50.012 voti contro 77 (lo 0,15% di voti contrari), sanzion\u00f2 l'annessione di Reggio al Regno di Sardegna. Nel maggio dello stesso anno prese il via la spedizione dei Mille, alla quale parteciparono anche alcuni reggiani delle pi\u00f9 disparate condizioni economiche e dalle differenti vedute politiche. Tra i pi\u00f9 celebri garibaldini reggiani si annoverano Rainero Taddei, Antonio Ottavi e Giuseppe Pomelli.\nReggio nel Regno d'Italia.\nNei decenni successivi all'Unit\u00e0 d'Italia Reggio Emilia rimase un centro agricolo di importanza secondaria. Il ristretto ceto aristocratico e nobiliare reggiano, di tendenza liberale, continu\u00f2 a dominare la scena politica locale nonostante un'iniziale opposizione dell'attiva minoranza repubblicana. In questi anni ricopr\u00ec l'incarico di sindaco Pietro Manodori, al quale si deve la creazione dei primissimi asili di Reggio Emilia. La cronica carenza di fondi, unita alla scarsa iniziativa politica nei confronti delle classi pi\u00f9 umili, contrassegn\u00f2 l'operato di tutte le amministrazioni liberali che si succedettero sino al 1899. Il sistema economico reggiano della seconda met\u00e0 dell'Ottocento non vide progressi oggettivi. Mentre in citt\u00e0 vi era una piccola borghesia commerciale affiancata da una maggioranza di artigiani, giornalieri e disoccupati, nelle campagne persisteva un'agricoltura basata sulla mezzadria. Per ovviare alla drammatica situazione occupazionale, le amministrazioni liberali decisero di smantellare la possente cinta muraria. I lavori, protrattisi per una ventina d'anni a causa dell'esiguit\u00e0 di fondi, segnarono indelebilmente il paesaggio cittadino e favor\u00ec una prima espansione urbana nell'area suburbana.\nNegli anni ottanta dell'800, nacque in citt\u00e0 un nuovo gruppo politico, d'ispirazione socialista, guidato da Camillo Prampolini. Convinto riformista e gradualista, Prampolini intraprese una lunga attivit\u00e0 di proselitismo sia in citt\u00e0 quanto nelle campagne volte a sensibilizzare l'opinione pubblica e ad emancipare le classi sociali pi\u00f9 povere ed emarginate mediante l'istituzione della cooperazione. In pochi anni Reggio Emilia vide la nascita di decine di cooperative che raggruppavano categorie di lavoratori altrimenti sottoposti all'arbitrio del libero mercato e delle classi padronali. Prampolini, affiancato nella sua attivit\u00e0 politica e sindacale da figure come Luigi Roversi, Antonio Vergnanini e Arturo Bellelli, riusc\u00ec nel giro di una quindicina d'anni a creare quella serie di istituzioni, come il giornale \"La Giustizia\" e le varie Case del Popolo che consentiranno ai socialisti reggiani una rapida scalata al potere locale. Nel 1899 infatti il Partito Socialista Italiano riusc\u00ec a conquistare il comune di Reggio Emilia e a nominare sindaco Alberto Borciani. L'ascesa ed il radicamento dei socialisti continu\u00f2 anche negli anni seguenti con nascita della Camera del Lavoro, istituzione fondata nel 1901 e che aggregava 202 organizzazioni economiche con quasi 30.000 iscritti.\nL'amministrazione socialista, guidata dal 1902 da Luigi Roversi, avvi\u00f2 una serie di municipalizzazioni di servizi (farmacie, acqua, elettricit\u00e0), mentre la Cooperative di Lavoro si organizzavano in Consorzio nel 1904. Dopo la parentesi della sconfitta elettorale del 1904-1907, l'amministrazione socialista prosegu\u00ec nella sua politica di innovazione nell'ambito dell'edilizia scolastica e popolare. La cooperazione reggiana raggiunse l'apice della sua popolarit\u00e0 con la realizzazione della ferrovia Reggio Emilia-Ciano d'Enza. Accanto a queste iniziative, gravitanti attorno al Partito Socialista, inizi\u00f2 a muovere i primi passi a Reggio Emilia anche l'industria privata, con la nascita nel 1901 delle OMI ad opera di Giuseppe Menada.\nLa prima guerra mondiale e il fascismo.\nCome in altre parti d'Italia, anche a Reggio Emilia, tra l'estate 1914 e la primavera 1915 si accese fino a raggiungere tragici epiloghi il dibattito tra interventisti e neutralisti. La sera 25 febbraio 1915 scoppiarono gravissimi incidenti davanti al Teatro Ariosto, all'interno del quale Cesare Battisti stava proferendo un discorso pro guerra. Le forze dell'ordine spararono per disperdere la folla lasciando sul terreno un morto, Mario Baricchi operaio diciottenne, e diversi feriti gravi. Il giorno seguente un altro ferito, il muratore Fermo Angioletti, anch'egli diciottenne, mor\u00ec per le gravi ferite riportate. Lo scoppio della prima guerra mondiale acceler\u00f2 il processo di sviluppo del settore industriale sia per l'attivit\u00e0 bellica che nella preparazione di manodopera specializzata che avrebbe contribuito in maniera decisiva allo sviluppo del settore meccanico agricolo.\nLa fine del conflitto e l'acuirsi dello scontro sociale durante il Biennio Rosso furono vissuti drammaticamente anche a Reggio Emilia dove nel settembre 1920 furono occupate dagli operai le Officine Reggiane. Il malcontento ed il disagio sociale rafforzarono ulteriormente non solo il Partito Socialista, che si era nuovamente affermato anche alle amministrative dell'autunno 1919, ma anche i sindacati e le cooperative che avevano visto aumentare sensibilmente i loro aderenti. Questo predominio e radicamento sul territorio non furono sufficienti ad opporsi all'azione dei ceti agrari e industriali, i quali trovarono un alleato nella piccola borghesia commerciale danneggiata dall'affermarsi della cooperazione di consumo. Questo nuovo fronte anti-socialista sar\u00e0 cos\u00ec il principale promotore e finanziatore del locale Fascio di combattimento, sorto nel febbraio 1921. Cos\u00ec, nella primavera dello stesso anno, gli squadristi fascisti iniziarono ad imperversare per le strade della provincia reggiana, dove pi\u00f9 il contrasto sociale era stato forte negli anni precedenti, compiendo aggressioni, violenze e decine di omicidi ai danni di dirigenti, sindacalisti e militanti socialisti, cattolici ed anarchici. Il 7 aprile 1921 il fascismo sferr\u00f2 il suo attacco alle principali istituzioni socialiste di Reggio Emilia, tra cui la sede del quotidiano socialista \"La Giustizia\" che venne data alle fiamme. Poche settimane dopo il sindaco Giorgio Palazzi Trivelli rassegn\u00f2 le dimissioni ed il comune venne commissariato. I principali esponenti del socialismo reggiano Camillo Prampolini e Giovanni Zibordi, fatti oggetto di un attentato, dovettero abbandonare per sempre la citt\u00e0. Il giorno stesso della marcia su Roma Reggio Emilia venne occupata da centinaia di squadristi armati grazie alla tacita compiacenza delle autorit\u00e0 regie. Nonostante l'avvento al potere di Mussolini, le violenze contro gli avversari politici continuarono ininterrotte anche nel reggiano. Sino alla caduta del regime nel 1943, si conteranno infatti in provincia di Reggio Emilia 48 omicidi di stampo squadrista. Il caso pi\u00f9 celebre fu l'assassinio del noto dirigente socialista massimalista Antonio Piccinini, ucciso da un gruppo di fascisti nel febbraio 1924.\nScacciati letteralmente dalla citt\u00e0 la vecchia dirigenza socialista, i fascisti reggiani intrapresero una serie di misure volte a ristabilire i vecchi rapporti di classe a vantaggio degli industriali e della borghesia cittadina. Paradossalmente per\u00f2 i principali problemi dei gerarchi vennero dall'interno dello stesso Partito Fascista reggiano, diviso in vari gruppi di potere in perenne conflitto tra di essi. La situazione inizi\u00f2 a normalizzarsi con l'arrivo del federale Marcello Bofondi alla fine degli anni venti. Nel decennio successivo il regime intraprese una serie di lavori pubblici volti ad modernizzare e plasmare il panorama di Reggio Emilia. Venne cos\u00ec realizzata la nuova stazione ferroviaria e furono fondati una serie di insediamenti abitativi Ifacp nei dintorni della citt\u00e0 per gli abitanti di alcuni quartieri degradati del centro che nel frattempo avevano iniziato ad essere demoliti. Sul piano sociale poi i gerarchi fascisti reggiani, consapevoli dell'importanza che aveva ormai assunto per l'intero tessuto economico locale, decisero non solo di mantenere ma anche di implementare il sistema della cooperazione, ovviamente privato della sua connotazione politica socialista.\nPer tutto il ventennio il regime continu\u00f2 la sua politica oppressiva contro le opposizioni. Numerosi dirigenti e militanti socialisti, comunisti e anarchici reggiani, costantemente monitorati dalle forze di polizia, vennero incarcerati o mandati al confino. Altri invece, tra cui il futuro sindaco Cesare Campioli o gli attivisti Paolo Davoli e Angelo Zanti, riusciranno a fuggire in Francia, da dove continueranno attivamente la loro lotta antifascista.\nLa seconda guerra mondiale e la Resistenza.\nLa seconda guerra mondiale acceler\u00f2 il razionamento dei beni di prima necessit\u00e0 (nel 1942 si arriv\u00f2 a razioni quotidiane di 150\u00a0g. di pane al giorno/persona), l'inadeguatezza della macchina bellica fascista, il crollo dei fronti di guerra si ripercossero sulla tenuta del regime. Il grande corteo del 26 luglio 1943 che a Reggio salut\u00f2 la caduta del fascismo e le feste in tutta la provincia ne furono la conferma. Due giorni dopo per\u00f2 i militari aprirono il fuoco su un corteo di operai delle Reggiane che manifestavano per la pace uccidendo nove manifestanti e ferendone una quarantina. Dopo l'armistizio dell'8 settembre Reggio Emilia venne occupata dalle truppe naziste della 1. SS-Panzer-Division \"Leibstandarte SS Adolf Hitler\" guidate da Joachim Peiper. A fine settembre 1943 s'insediarono in citt\u00e0 anche le autorit\u00e0 della neo-costituita Repubblica Sociale Italiana. L'occupazione tedesca e la conseguente risurrezione del fascismo repubblicano con il ritorno rabbioso dello squadrismo spinsero le forze antifasciste locali a dar vita alla sezione reggiana del CLN, costituitasi il 26 settembre 1943 presso la chiesa di San Francesco e alla quale cui aderirono i comunisti, i socialisti, i democristiani e gli azionisti. Nell'inverno 1943-1944 iniziarono cos\u00ec ad operare in citt\u00e0 ed in provincia le prime formazioni partigiane aderenti al Comitato di Liberazione Nazionale. Nel dicembre dello stesso anno furono deportati nei campi di sterminio dieci ebrei reggiani e, presso il poligono di tiro di Reggio Emilia, furono fucilati dalla milizia fascista i sette fratelli Cervi e Quarto Camurri, tutti appartenenti a una delle primissime formazioni della Resistenza reggiana.\nIn quanto sede delle Reggiane la citt\u00e0 venne ripetutamente bombardata dall'aviazione alleata. Particolarmente devastanti furono i raid del 7 ed 8 gennaio 1944 che rasero al suolo la zona circostante la stazione ferroviaria e causarono oltre 250 vittime tra la popolazione civile. I continui attacchi e sabotaggi portati avanti dalla Resistenza locale provocarono una serie di rappresaglie da parte dei tedeschi e dai fascisti contro i partigiani ed i civili accusati di connivenza. Vennero poi creati dai nazi-fascisti alcuni noti centri di detenzione come il carcere dei Servi e villa Cucchi, la famigerata villa Triste reggiana, dove i prigionieri, fossero partigiani o meno, venivano sottoposti a pesanti violenze e torture. Per piegare la Resistenza e terrorizzare la popolazione civile, nel biennio 1943-1945 i repubblichini ed i tedeschi perpetrarono, in citt\u00e0 ed in campagna, una serie di stragi come le rappresaglie di Sesso, l'eccidio di Porta Brennone, l'eccidio di Cad\u00e8 e la fucilazione di don Pasquino Borghi.\nIl pomeriggio del 24 aprile 1945 Reggio Emilia fu liberata dalle formazioni partigiane provenienti dalla montagna, a cui si aggiungeranno poche ore pi\u00f9 tardi le truppe alleate provenienti da Modena. Con la Liberazione vengono immediatamente ricostituite le amministrazioni democratiche prima sotto la guida del CLN che aveva condotto la lotta armata, poi con amministrazioni democraticamente elette l'anno seguente. Reggio Emilia divenne sin dal 1946, anno in cui fu eletta la giunta guidata dal sindaco Cesare Campioli, una vera e propria roccaforte elettorale del Partito Comunista Italiano. Il clima del dopoguerra fu per\u00f2 funestato da alcuni omicidi politici da parte di comunisti nei confronti di avversari politici o di ecclesiastici. \nReggio Emilia nel dopoguerra.\nAl termine della seconda guerra mondiale Reggio Emilia versava in condizioni estremamente difficili. I bombardamenti avevano raso al suolo le Reggiane, la stazione ferroviaria ed i quartieri limitrofi. La disoccupazione e la povert\u00e0 affliggevano gran parte della popolazione. A peggiorare ulteriormente la situazione vi furono i licenziamenti di ben 2.100 dei 4.904 operai delle Reggiane, la principale realt\u00e0 industriale della citt\u00e0 e della provincia, che spinse i lavoratori ad occupare le fabbriche per 493 giorni. Nonostante le difficolt\u00e0 strutturali ereditate dalla guerra, Reggio Emilia seppe risollevarsi grazie agli investimenti statali nella costruzione di importanti infrastrutture, come la nuova stazione ferroviaria o, e la rinascita di Negli anni del boom l'economia reggiana mut\u00f2 drasticamente, passando da agricola ad industriale. Migliaia di famiglie contadine lasciarono i poderi e i villaggi dell'Appennino reggiano, per riversarsi in citt\u00e0 e lavorare nelle fabbriche. Accanto a questa migrazione interna alla provincia se ne affianc\u00f2 una seconda proveniente per lo pi\u00f9 dalle province dell'Italia centrale e meridionale.\nNegli anni del boom economico Reggio Emilia si trasform\u00f2 da centro agro-industriale a citt\u00e0 a forte caratterizzazione industriale. Accanto alla realizzazione da parte dello Stato di alcune infrastrutture strategiche come la stazione ferroviaria o l'autostrada A1, il sistema economico reggiano seppe svilupparsi attorno ad una particolare coesistenza tra grandi cooperative, espressione dei partiti, e di una fitta rete di piccole realt\u00e0 industriali. L'espansione economica attir\u00f2 in citt\u00e0 migliaia di contadini provenienti dapprima dalle aree pi\u00f9 depresse della provincia, come l'Appennino, seguiti a ruota da quelli provenienti dalle regioni dell'Italia centrale e meridionale.\nSull'onda della complessiva crescita economica vennero quindi realizzati nuovi interventi sociali, come il risanamento, gi\u00e0 intrapreso alla fine degli anni trenta, di alcune aree del centro storico particolarmente degradate e caratterizzate dalla presenza di numerose case di tolleranza. In questa fase furono demoliti alcuni storici quartieri popolari come via Borgo Emilio e via Francotetto, nella zona di Santa Croce, e via San Martino e via Cavagni, nella zona di San Pietro. Questa fase di sviluppo della citt\u00e0 fu per\u00f2 accompagnata anche da una pianificazione urbana dagli esiti controversi, da un lato vennero demoliti alcune aree o palazzi del centro, come i Portici della Trinit\u00e0, dall'altro vennero progettati secondo i pi\u00f9 moderni canoni architettonici nuovi quartieri di periferia come la Rosta Nuova. \nIl 7 luglio 1960, nel corso di una manifestazione contro la nascita del governo Tambroni, cinque operai reggiani, Lauro Farioli, Ovidio Franchi, Emilio Reverberi, Marino Serri, Afro Tondelli, tutti iscritti al PCI, furono uccisi dalle forze dell'ordine in quella che pass\u00f2 alla storia come la strage di Reggio Emilia e che fu immortalata dalla celebre canzone di Fausto Amodei, \"Per i morti di Reggio Emilia\".\nNegli anni settanta Reggio vede sorgere il terrorismo legato alle Brigate Rosse. Da Reggio Emilia provenivano i terroristi Gallinari, Franceschini, Paroli, tutti iscritti alla FGCI e al PCI, poi passati alla clandestinit\u00e0. Le Brigate Rosse reggiane traevano ispirazione, secondo Franceschini, dal mito della resistenza tradita e si ritenevano gli ideali continuatori della lotta partigiana.\nLo sviluppo economico porta ad una intensa emigrazione dal Sud Italia, in particolare dalla Calabria e dal paese di Cutro, con occupati prevalentemente nel settore edilizio.\nNella seconda met\u00e0 degli anni 80 il benessere raggiunto con lo sviluppo dei principali settori produttivi port\u00f2 Reggio ai primi posti nelle classifiche nazionali per livelli economici e di alcuni servizi (fra i quali spiccano gli asili comunali). Con l'apertura di nuove realt\u00e0 imprenditoriali ed industriali giunse in citt\u00e0 una seconda, numerosa, ondata migratoria, proveniente principalmente dall'Italia meridionale. Si segnala in questi anni il sensibile aumento della presenza della comunit\u00e0 di origine calabrese, e proveniente principalmente dai comuni crotonesi di Cutro ed Isola Capo Rizzuto impiegata soprattutto nell'edilizia. A partire dalla fine degli anni ottanta si registr\u00f2 a Reggio Emilia anche l'arrivo dei primi immigrati extracomunitari, provenienti principalmente dai paesi del Nord Africa e dell'Europa dell'est.\nNegli anni novanta la citt\u00e0 continu\u00f2 il suo sviluppo, evidenziata anche dal vertiginoso aumento della popolazione, grazie alla continua espansione del tessuto economico locale. L'importanza del distretto industriale reggiano ha poi favorito la realizzazione di nuove infrastrutture strategiche di rilevanza nazionale sul territorio come la stazione dell'Alta Velocit\u00e0, l'unica presente lungo la linea tra Milano e Bologna. Sul piano culturale da segnalare nel 1998 l'apertura in citt\u00e0 di quattro facolt\u00e0 dell'Universit\u00e0 di Modena e Reggio Emilia. In quello stesso decennio inizia in citt\u00e0 una guerra di 'Ndrangheta che tra il 1992 ed il 2004 lascer\u00e0 sul terreno una dozzina di morti. L'infiltrazione mafiosa nel tessuto economico reggiano, a lungo sottaciuta e sottovalutata, culminer\u00e0 con la maxi operazione Aemilia del 28 gennaio 2015 che porter\u00e0 all'arresto di 160 persone in sei regioni italiane."}
{"id": "59899", "revid": "125870022", "url": "https://it.wikipedia.org/wiki?curid=59899", "title": "Alexander Fleming", "text": "\u00c8 autore, inoltre, di numerosi articoli scientifici di batteriologia, immunologia e chemioterapia.\nBiografia.\nInfanzia e adolescenza.\nAlexander Fleming nasce il 6 agosto 1881 a Darvel in Scozia. A cinque anni inizia a frequentare una scuola di campagna, situata vicino alla sua fattoria.\nDagli 8 ai 10 anni frequenta la scuola di Darvel, citt\u00e0 vicina, e successivamente a dodici l'Accademia di Kilmarnock, importante citt\u00e0 della contea d'Ayr.\nA quattordici anni si trasferisce a Londra, dove lo aspettano alcuni fratelli, e insieme a Robert segue i corsi di politecnica.\n Dalla guerra del Transvaal agli studi di medicina \nNell'anno 1900 scoppia la guerra del Transvaal, nell'odierno Sudafrica. Alec (Alexander) e i fratelli John e Robert, si arruolano come volontari nei London Scottish, reggimento composto esclusivamente da scozzesi. Ma il numero dei soldati \u00e8 superiore alle richieste, e i Fleming non partirono per la guerra. \nIn questo ambiente militare Alexander dimostra la sua bravura nello sport: \u00e8 un valente nuotatore, un eccellente giocatore di pallanuoto e un ottimo tiratore. Abilit\u00e0 che gli permettono di entrare nell'Inoculation Department, dove lavora per gran parte della sua vita. Alexander ha 20 anni quando muore suo zio John, da cui riceve un'eredit\u00e0 di 250 sterline che decide di spendere per studiare medicina. \nPer entrare necessita di un diploma speciale per chi non ha frequentato le scuole secondarie. Studia e supera brillantemente l'esame, tanto da risultare il migliore in tutto il Regno Unito (luglio 1901).\nSceglie di frequentare la scuola del Saint Mary's Hospital, un giovane ospedale nel quartiere di Paddington, nel quale entra nell'ottobre del 1901. \u00c8 uno studente brillante, primo nella maggior parte delle materie, molto preparato seppur non dotato di una vasta cultura, limitazione che compensa con l'ampia abilit\u00e0 di ragionamento e la spiccata intelligenza del naturalista.\nAll'inizio si profila per lui una carriera da chirurgo, avendo superato il relativo esame e acquistato il titolo di Fellow Royal College of Surgeons.\nMa ben presto un fatto irrilevante, la sua bravura nel tiro, devia la sua strada.\nFleming, Wright e il \"Dipartimento di inoculazione\".\n\u00c8 il 1902 quando Sir Almroth Wright, celebre batteriologo, crea il \"Dipartimento di inoculazione\" al Saint Mary Hospital.\nFleming ci entra nel 1906, in modo fortuito: uno dei discepoli di Wright, il dottor John Freeman, vuole far risorgere il circolo di tiro a segno dell'ospedale, e gli viene suggerito Alexander.\nAvvicinatosi allo scozzese, lo convince a cambiare il suo corso di studi: da chirurgia al dipartimento di inoculazione, anche cercando di condividere con lui l'ammirazione per Wright. Il dipartimento \u00e8 una piccola struttura, in cui i giovani medici scelti da Wright (chiamato \"il Vecchio\") operano sia come clinici sia come ricercatori.\nQui i malati vengono sottoposti all'inoculazione, ovvero quella che oggi si chiama vaccinazione, in quel periodo considerata l'unica vera arma contro le malattie. Ma il gruppo di Wright vuole fare di pi\u00f9: dalla vaccinazione preventiva vuole passare a quella terapeutica. Al dipartimento, Little Fleming si rivel\u00f2 un ottimo elemento: esperto e ingegnoso, i pochi strumenti da laboratorio a sua disposizione si piegavano alla sua volont\u00e0, cos\u00ec da diventare oggetti particolari e complicati; nello stile di scrittura elegante e chiaro, riusc\u00ec persino a essere lodato dal suo capo. E proprio con Wright lo scozzese avr\u00e0 un rapporto particolare e profondo, nato dal loro contrasto caratteriale ma anche dalla reciproca stima. \nIn quegli anni Fleming incominci\u00f2 a frequentare il Chelsea Arts Club, e lo continuer\u00e0 a fare per il resto della sua vita. Nel 1908 Fleming supera gli ultimi anni di medicina, classificandosi primo. Nel 1909 il dipartimento di inoculazione diventa una struttura indipendente e viene ingrandito e migliorato grazie alle sovvenzioni di alcuni ammiratori ricchi e potenti di Wright. Sempre nello stesso anno, con l'invenzione da parte di Paul Ehrlich del Salvarsan, un derivato dell'arsenico particolarmente potente, iniziava il periodo della chemioterapia.\nNonostante questo, il gruppo del dipartimento era ostinato alla ricerca di una cura che facesse affidamento alle naturali difese del corpo umano, ed era scettico verso le sostanze chimiche. Nonostante i vari successi del gruppo, la ricerca del \"Proiettile Magico\", ovvero un rimedio pi\u00f9 potente possibile contro i microbi ma anche non tossico per il corpo umano, era ancora all'inizio. Nel 1909, all'et\u00e0 di 27 anni, Fleming fu iniziato alla libera muratoria nella Loggia Sancta Maria n. 2682 di Londra. Fleming fu in seguito anche membro della Loggia Misericordia n. 3286 di Londra.\nLa prima guerra mondiale.\nNell'aprile del 1914 Fleming lascia i London Scottish, poich\u00e9 i loro periodi di istruzione militare non erano pi\u00f9 compatibili con il lavoro in ospedale. Pochi mesi dopo scoppia la prima guerra mondiale.\nWright fu nominato colonnello e fu mandato in Francia per creare un laboratorio e un centro di ricerche a Boulogne-sur-Mer, portando con s\u00e9 anche Alex, che aveva due stellette di tenente RAMC (Royal Army Medical Corps). Il lavoro che lo aspetta sar\u00e0 titanico, nonostante la vaccinazione antitifica che Wright riusc\u00ec a imporre all'esercito: casi di setticemia, tetano, gangrena.\nIn tempi di pace, la chirurgia era ormai diventata sterile grazie alle operazioni di antisepsi e asepsi inventate da Lister; ma quelli non erano tempi di pace. I corpi feriti dei soldati brulicavano di batteri e sporcizia, brandelli di vestiti e residui bellici e nonostante il pesante uso di antisettici, gli uomini morivano. I tessuti morti delle ferite erano un terreno di coltura ideale per i microbi e bisognava asportarli; questo era possibile con quelle superficiali, ma la maggior parte erano ferite profonde. In questi casi si utilizzavano pesantemente acido fenico, acido borico e acqua ossigenata: si sapeva che avevano un'efficacia solo parziale, ma la maggior parte dei medici preferiva questo che non utilizzare niente.\nFleming fece esperimenti e dimostr\u00f2 che gli antisettici avevano un'efficacia praticamente nulla in caso di ferite profonde: non potendosi diffondere, non riuscivano ad arrivare ai batteri che si insediavano nelle anfrattuosit\u00e0 della carne dilaniata.\nQuello che si poteva fare, secondo Fleming e Wright, era invece stimolare l'arrivo delle difese naturali del corpo e scoprirono che quest'azione la davano delle soluzioni ipertoniche, come quelle di ipoclorito di sodio.\nI risultati furono soddisfacenti e vennero pubblicati, non senza qualche obiezione: in particolare ci fu contrasto fra Wright e Sir William Watson Cheyen, presidente del Collegio Reale dei Chirurghi, in disaccordo su come vennero giudicati gli antisettici ormai cari a questi medici.\nIl 23 dicembre 1915, durante un periodo di licenza, Alexander si spos\u00f2 con Sarah Marion Mc Elroy, capo-infermiera di una clinica privata a Londra.\nNel novembre 1918 la guerra fin\u00ec e, nel gennaio 1919, Fleming fu smobilitato e pot\u00e9 cos\u00ec riprendere le sue ricerche.\nLa scoperta del lisozima.\nNel 1922, in modo casuale, scopre il lisozima: qualche settimana dopo aver messo del suo muco nasale su una capsula di Petri, nota che delle colture di microbi si erano sviluppate su tutta la piastra tranne che sulla sua secrezione. Esperimenti successivi fatti con altro muco o con lacrime gli dimostrarono che era presente in questi liquidi una sostanza ad azione antibatterica, molto superiore a quella del siero di origine animale. Le caratteristiche di questi liquidi erano dovuti a un enzima, che \"lisava\" (dal greco lysis, dissoluzione) certi microbi: da qui il nome lisozima. Lo scozzese trov\u00f2 l'enzima in molti tessuti e umori, umani come animali o vegetali: esso sembrava l'antisettico naturale, la prima difesa della cellula contro i microbi, il mezzo con cui gli esseri viventi potevano sopravvivere senza essere continuamente attaccati da malattie. Fleming avrebbe voluto isolare l'enzima puro, ma il gruppo al department non aveva n\u00e9 un chimico n\u00e9 un biochimico (problema che si riscontrer\u00e0 anche in seguito con la penicillina). Fleming present\u00f2 i suoi risultati: nel dicembre 1922 espose i suoi studi al Medical Research Club, ma ottennero un'accoglienza glaciale. Sempre con argomento il lisozima, Alexander prepar\u00f2 una comunicazione che Wright present\u00f2 alla Royal Society of Medicine, e dal 1922 al 1927 pubblic\u00f2 altri cinque studi. Il lisozima si rivel\u00f2 presto non potente come creduto da Fleming: devastante sui batteri innocui, perdeva efficacia sui batteri patogeni. Cos\u00ec la sua ricerca continu\u00f2. Studi\u00f2 la merbromina (mercurocromo), antisettico efficace ma troppo tossico per l'uomo.\nIl 18 marzo 1924 nacque il suo primo figlio, Robert.\nLa scoperta della penicillina.\nLa scoperta della penicillina da parte di Fleming fu preceduta da alcuni studi sulle muffe nei decenni precedenti. Il primo report scientifico sulla capacit\u00e0 delle muffe di distruggere i batteri fu pubblicato da John Burton al St. Mary's Hospital di Londra nel 1870. Nel 1895 il capitano medico della Regia Marina Militare Italiana Vincenzo Tiberio pubblic\u00f2 sulla rivista italiana \"Annali di Igiene Sperimentale\" il suo lavoro sulle propriet\u00e0 antibatteriche delle muffe, tra cui il Penicillium glaucum. Tiberio speriment\u00f2 l'azione battericida degli estratti acquosi delle colture sia in vivo (su cavie e conigli), sia in coltura su stafilococco, sul batterio del tifo, carbonchio e colera.\nNel 1896 Bartolomeo Gosio isol\u00f2 da una coltura di \"Penicillium glaucum\" (o forse di \"Penicillium brevicompactum\") una sostanza cristallina con propriet\u00e0 fenoliche che inibiva la crescita in coltura del bacillo dell'antrace.\nAlexander Fleming nel 1928 si imbatt\u00e9 in una capsula di Petri particolare: era macchiata di muffa come tante altre nel suo laboratorio ma attorno a essa le colonie batteriche si erano dissolte. L'efficacia del fungo fu provata su vari tipi di batteri e i risultati furono pi\u00f9 che soddisfacenti, sia per range di efficacia (distruggeva gli streptococchi, gli stafilococchi, i bacilli della difterite e del carbonchio ma era inefficace sui batteri del tifo), sia per forza (avevano effetto soluzioni diluite fino a 1/500). La muffa fu identificata inizialmente come penicillium rubrum (ma due anni pi\u00f9 tardi si scopr\u00ec che era in realt\u00e0 \"penicillium notatum\"): da qui il nome penicillina. Nonostante lo straordinario potere di antibiosi della penicillina, essa presentava un grande problema: era difficile da produrre e, se vi si riusciva, le quantit\u00e0 erano scarse. Come per il lisozima, inoltre, Fleming avrebbe desiderato isolare il principio attivo, la penicillina pura, e non il filtrato grezzo; ma l'assenza di chimici glielo imped\u00ec. Sempre nel 1928 fu nominato professore di batteriologia all'Universit\u00e0 di Londra. Il ricercatore present\u00f2 i risultati sulla penicillina il 13 febbraio 1929 al Medical Research Club, ottenendo la stessa accoglienza ricevuta col lisozima. Con l'avvento dei sulfamidici, la penicillina venne \u201cmessa da parte\u201d: avrebbe avuto la sua rivalsa solo qualche anno pi\u00f9 tardi, grazie agli studi di alcuni ricercatori di Oxford. I sulfamidici, chiamati cos\u00ec perch\u00e9 derivati dalla sulfamide, erano stati creati dalla Bayer, che comunic\u00f2 i suoi risultati al mondo nel 1935. L'imponente funzione di batteriostasi dei sulfamidici era efficace a concentrazioni basse rispetto a quelle che sarebbero state tossiche per l'uomo, bench\u00e9 essi divenissero inefficaci in presenza di una concentrazione troppo elevata di microbi. Fleming, come tanti altri ricercatori, li studi\u00f2, pur sempre convinto della superiorit\u00e0 della penicillina.\nIl gruppo di Oxford.\nA Oxford c'era un gruppo di ricercatori della Sir William Dunn School, di cui i maggiori erano Howard Florey, australiano, ed Ernst Boris Chain, ebreo tedesco, cittadino britannico dal 1939. Senza i loro studi, probabilmente la penicillina di Fleming non si sarebbe mai imposta. I loro studi iniziali erano sul lisozima, ma nel 1936 s'imbatterono negli studi di Fleming sulla prodigiosa sostanza. Il loro gruppo di ricerca riusc\u00ec a isolare della penicillina parzialmente purificata, mille volte pi\u00f9 attiva di quella grezza e 10 volte pi\u00f9 potente del sulfamidico. Sperimentarono la sostanza su degli animali e nel 1940 pubblicarono i loro risultati sul The Lancet. Alexander ne fu piacevolmente sorpreso e nello stesso anno and\u00f2 a Oxford per conoscere il gruppo. Dopo gli esperimenti sugli animali, passarono all'uomo: nel febbraio 1941 un poliziotto di Oxford stava morendo di setticemia. La penicillina quasi lo salv\u00f2, ma le esigue riserve della sostanza impedirono un completo trattamento, e in marzo il paziente mor\u00ec. La straordinaria potenza dell'antibiotico spinse Chain e Florey a cercare i mezzi per produrla in quantit\u00e0. Non potendo contare sulle industrie chimiche europee, occupate per il conflitto mondiale, Florey and\u00f2 negli Stati Uniti, contattando il governo. L\u00ec, dopo lunghe ricerche portate avanti da ricercatori delle universit\u00e0, di alcune case farmaceutiche e con il sostegno dell'esercito statunitense, fu messo a punto un metodo di produzione su larga scala, basato sull'utilizzo del corn steep liquor (CSL o acqua di macerazione), sottoprodotto della fabbricazione dell'amido, e su un ceppo di \"Penicillium\" estremamente produttivo.\nLa guerra e la gloria.\nNel settembre 1938, Fleming venne nominato per tutta la durata della seconda guerra mondiale patologo di settore nel Middlesex, con quartier generale a Herafield. Durante il periodo del conflitto torn\u00f2 ai suoi studi sulle ferite di guerra e riflett\u00e9 sul possibile uso della penicillina. Il suo primo esperimento terapeutico avvenne nell'agosto 1942 in circostanze drammatiche, su un paziente suo amico affetto da meningite, che guar\u00ec in maniera miracolosa. Questo evento scosse la stampa, tanto che nel 27 agosto il Times pubblic\u00f2 un editoriale intitolato Penicillium, sottolineando le speranze legate a questa prodigiosa sostanza. L'evento scosse anche la comunit\u00e0 scientifica, le case farmaceutiche e il governo britannico. Il 25 settembre 1942 Sir Cecil Weir convoc\u00f2 a Portland House per un'importante conferenza Fleming, Florey e tutti i rappresentanti delle industrie chimiche e farmaceutiche che potevano essere interessati alla produzione della penicillina, tra cui: May e Baker, Glaxo, Wellcome, British Drug Houses e Boots. Si decise che tutte le informazioni sulla sostanza e sulla sua produzione dovessero essere messe in comune, con l'unico fine di produrre penicillina in fretta e abbondantemente. Venne detto alla fine della conferenza da un suo partecipante, Arthur Mortimer:\nFleming premio Nobel.\nNel 1943 Fleming fu eletto Fellow of the Royal Society, la pi\u00f9 antica e rispettata fra le societ\u00e0 scientifiche della Gran Bretagna. Nel 1944 egli diventa Sir Alexander Fleming. Nel 1945 fu nominato presidente della Societ\u00e0 di microbiologia generale e nel 5 settembre dello stesso anno, durante una visita in Francia, viene nominato commendatore della Legion d'onore dal generale De Gaulle. Il 25 ottobre arriva a Fleming un telegramma da Stoccolma, nel quale viene annunciato che il premio Nobel per la medicina era stato attribuito a lui, a Florey e a Chain. Al Saint Mary's, diventa il successore di Wright, ormai in pensione, a capo dell'Istituto. Il 30 aprile 1947, Sir Almroth Wright mor\u00ec, con grandissimo dolore di Fleming. I viaggi e gli onori di Fleming continuarono per molto tempo: viagger\u00e0 in Francia, Italia, Belgio, Svezia, Spagna, ricevendo una variegata gamma di regali e riconoscimenti. Ma \u00e8 proprio in questi anni che avviene un altro fatto doloroso: nel 1949, tornato a Londra dopo un viaggio a Barcellona, Alexander trova sua moglie gravemente malata. Morir\u00e0 il 22 novembre.\nGli ultimi anni.\nDopo un certo periodo di tempo si riprende dalla morte della moglie e torna al suo ruolo di direttore dell'Inoculation Department. In quegli anni, grazie a borse di studio offerte dal British Council, entrano nel team vari ricercatori tra i quali la greca Amalia Voureka nel 1946. Persona molto capace e abile, fra lei e Alexander nascer\u00e0 subito una forte intesa. Nel 1950 alla ricercatrice viene offerto il posto di capo-laboratorio all'ospedale Evangelismos di Atene, offerta che la ragazza accetta. La partenza di Amalia addolora l'anziano Fleming, che di lei si era innamorato. Il grande scienziato in quegli anni era stato nominato membro di una commissione UNESCO, incaricata di organizzare le conferenze mediche internazionali. Il 21 settembre 1950 partecipa all'inaugurazione della nuova fabbrica di penicillina LEO a Roma. Sempre nello stesso anno, Fleming \u00e8 l'ospite d'onore al II Congresso Nazionale Antibiotici a Milano; con l'occasione incontra Rodolfo Ferrari e visita i laboratori della SPA Societ\u00e0 Prodotti Antibiotici, una delle prime aziende italiane produttrici di penicillina.\nNel 1951 venne eletto Rettore dell'Universit\u00e0 di Edimburgo, nominato come da tradizione dagli studenti stessi. Nel 1952 partecip\u00f2 a una conferenza dell'Organizzazione mondiale della sanit\u00e0 tenuta in Svizzera; l\u00ec seppe che in ottobre la World Medical Association si sarebbe riunita ad Atene e cos\u00ec decise di partecipare all'evento. Era l'occasione per andare a trovare Amalia, con cui era rimasto in contatto tramite lettere. Con lei pass\u00f2 un intero mese in giro per la Grecia, tra ricevimenti e conferenze. Il giorno prima di partire per tornare in Inghilterra, Alexander chiede ad Amalia di sposarlo, e lei accetta. Si sposeranno il 9 aprile 1953, al municipio di Chelsea. Nel gennaio 1955, Fleming d\u00e0 le dimissoni da direttore dell'Istituto. Morir\u00e0 poco tempo dopo, l'11 marzo a seguito di un attacco di cuore. L'intera popolazione mondiale pianger\u00e0 la scomparsa del grande scienziato, sepolto nella cripta della cattedrale di San Paolo di Londra, onore riservato a personalit\u00e0 britanniche.\nDopo la sua morte gli sono stati dedicati il cratere Fleming sulla Luna e l'asteroide 91006 Fleming."}
{"id": "59902", "revid": "104458", "url": "https://it.wikipedia.org/wiki?curid=59902", "title": "Atle Sk\u00e5rdal", "text": "Biografia.\nSpecialista delle prove veloci originario di Lunde di Skien, Sk\u00e5rdal \u00e8 sposato con l'ex sciatrice alpina austriaca Karin K\u00f6llerer.\nCarriera sciistica.\nStagioni 1984-1988.\nSk\u00e5rdal debutt\u00f2 in campo internazionale in occasione dei Mondiali juniores di Sugarloaf 1984; ottenne il primo piazzamento di rilievo in Coppa del Mondo il 21 gennaio 1985 a Wengen, classificandosi 10\u00ba in combinata, e nella stessa stagione esord\u00ec ai Campionati mondiali: a Bormio 1985 fu 14\u00ba nella medesima specialit\u00e0.\nL'8 dicembre 1986 colse a Morzine il primo podio in Coppa del Mondo, 3\u00ba in discesa libera, mentre l'anno seguente ai Mondiali di Crans-Montana si piazz\u00f2 12\u00ba nella combinata. Ai XV Giochi olimpici invernali di , suo esordio olimpico, si classific\u00f2 15\u00ba nella discesa libera e non complet\u00f2 il supergigante e la combinata, mentre ai Mondiali di Vail 1989 fu 6\u00ba nella discesa libera e 15\u00ba nella combinata\nStagioni 1989-1995.\nLa prima vittoria di Sk\u00e5rdal in Coppa del Mondo avvenne il 20 gennaio 1990 a Kitzb\u00fchel, nella prestigiosa discesa libera disputata sulla pista Streif; all'inizio della stagione seguente s'impose in un'altra classica della discesa libera, vincendo in Val Gardena sulla Saslong il 15 dicembre 1990, e ai successivi Mondiali di Saalbach-Hinterglemm 1991 fu nuovamente 6\u00ba nella discesa libera.\n dei XVI Giochi olimpici invernali di , e non pot\u00e9 quindi gareggiare; l'anno dopo, ai Mondiali di Morioka 1993, vinse la sua prima medaglia iridata, quella d'argento nella discesa libera. Nel 1994 ai XVII Giochi olimpici invernali di , sua ultima presenza olimpica, ma non arriv\u00f2 a medaglia: si classific\u00f2 infatti 9\u00ba nella discesa libera, 7\u00ba nel supergigante e 18\u00ba nella combinata.\nStagioni 1996-1997.\nNella stagione 1995-1996 ottenne tre podi in Coppa del Mondo, in supergigante (tra i quali l'ultima vittoria in carriera, il 10 dicembre a Val-d'Is\u00e8re), che, assieme ad altri piazzamenti di rilievo, gli consentirono di vincere la coppa di cristallo di quella specialit\u00e0; nella stessa stagione ai Mondiali della Sierra Nevada vinse il suo primo titolo iridato, sempre nel supergigante, mentre nella discesa libera fu 23\u00ba.\nL'anno dopo, ai Mondiali di Sestriere, biss\u00f2 l'oro nel supergigante e si classific\u00f2 13\u00ba nella discesa libera; si ritir\u00f2 al termine di quella stessa stagione 1996-1997, dopo aver conquistato l'ultimo podio in Coppa del Mondo il 23 febbraio a Garmisch-Partenkirchen (3\u00ba in supergigante), e la sua ultima gara in carriera fu il supergigante di Coppa del Mondo disputato a Vail il 13 marzo e chiuso da Sk\u00e5rdal al 20\u00ba posto.\nBilancio della carriera.\nSk\u00e5rdal, assieme agli slalomisti Finn Christian Jagge e Ole Kristian Furuseth, fu uno dei primi esponenti dell'emergente nazionale di sci alpino della Norvegia che iniziarono ad affermarsi con continuit\u00e0 nei primi anni 1990. Prima di allora la Norvegia, nazione con grandissime tradizioni negli sport invernali, nello sci alpino aveva ottenuto risultati di rilievo soltanto saltuariamente.\nIn carriera in Coppa del Mondo Sk\u00e5rdal vinse sei discese libere e un supergigante, salendo 26 volte sul podio, e la Coppa del Mondo di supergigante nel 1996. Conquist\u00f2 inoltre due ori iridati consecutivi nel supergigante, nel 1996 a Sierra Nevada e nel 1997 a Sestriere, e un argento nella discesa libera, a Morioka nel 1993.\nCarriera da allenatore.\nRitiratosi dalle competizioni Sk\u00e5rdal divenne allenatore capo della nazionale norvegese.\nCarriera dirigenziale.\n\u00c8 stato direttore di gara della Federazione Internazionale Sci per la Coppa del Mondo femminile dalla stagione 2005-2006 fino al termine della stagione 2018-2019.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "59903", "revid": "834", "url": "https://it.wikipedia.org/wiki?curid=59903", "title": "Atle Skaardal", "text": ""}
{"id": "59906", "revid": "123088863", "url": "https://it.wikipedia.org/wiki?curid=59906", "title": "L'Italia futurista", "text": "L'Italia futurista \u00e8 stata una rivista, pubblicata per la prima volta il 1\u00ba giugno 1916 sotto la direzione di Emilio Settimelli e Bruno Corra.\nNacque da un gruppo di futuristi fiorentini che, riunitisi attorno alla rivista letteraria \u00abLacerba\u00bb se ne allontanarono a partire dal 1915 per seguire il nuovo movimento fondato da Filippo Tommaso Marinetti.\nI giovani italiani futuristi che scrivono su \"L'Italia futurista\" divergevano da \"Lacerba\" sul piano artistico-letterario ma concordavano con il foglio papiniano sul piano politico.\nLa politica e la guerra rimasero quindi gli argomenti principali di ogni numero de \"L'Italia futurista\" e il contributo maggiore lo dar\u00e0 proprio Marinetti esprimendo - sotto il titolo \"Contro Vienna e contro Berlino\" - il suo bellicismo nazionalista sul n. 4, 25 luglio 1916:\nFu ripubblicato su \"L'Italia futurista\" nel n. 6, 25 marzo 1917 il \"Programma politico futurista\" che era gi\u00e0 apparso su \"Lacerba\" del 1913 dove appaiono evidenti i punti di contrasto tra l'ideologia marinettiana e il fascismo. Sul n. 36 del 31 dicembre 1917 viene pubblicato in prima pagina l'elenco del gruppo pittorico futurista fiorentino, rispettivamente composto da Roberto Marcello Baldessari, Primo Conti, Arnaldo Ginna, Achille Lega, Neri Nannetti, Emilio Notte, Ottone Rosai, Giulio Spina, Lucio Venna e Vieri Nannetti.\nNo a Lacerba!\nDove per\u00f2 risalta maggiormente la diversit\u00e0 del gruppo degli \"italiani futuristi\" di Firenze al confronto con il gruppo milanese e marinettiano \u00e8 nei racconti e nelle prose dove dinamismo, velocit\u00e0, paroliberismo sono assenti, e sostituiti da forme letterarie pi\u00f9 vicine al prossimo surrealismo.\nDi particolare importanza le sequenze di \"teatro sintetico futurista\" che appaiono su \"L'Italia futurista\" dai primi all'ultimo numero del 27 gennaio 1918.\nAnche gli \"italiani futuristi\" usano il teatro politico per sensibilizzare il pubblico, ma ai generi tradizionali come la farsa, la \"pochade\", la commedia, tutti di carattere pacifista e neutralista, sostituiscono un teatro \"sintetico, atecnico, dinamico, simultaneo, alogico, irreale\", come mezzo per incitare la nazione contro gli austriaci.\nNel 1917, dopo Caporetto, Filippo Tommaso Marinetti, Mario Carli ed Emilio Settimelli fondano un foglio politico che dirigono dal fronte, dal titolo \"Roma futurista\".\nNel frattempo vengono fondati i Fasci italiani di combattimento nel 1919, ai quali inizialmente aderir\u00e0 il Partito Politico Futurista per poi abbandonarlo non pi\u00f9 di un anno pi\u00f9 tardi, a causa della svolta reazionaria e totalitaria di Benito Mussolini."}
{"id": "59907", "revid": "104458", "url": "https://it.wikipedia.org/wiki?curid=59907", "title": "Finn Christian Jagge", "text": "Slalomista attivo in Coppa del Mondo dal 1985 al 2000, vinse la medaglia d'oro nello slalom speciale ai XVI Giochi olimpici invernali di .\nJagge fu uno dei primi esponenti dell'emergente squadra norvegese di sci alpino che inizi\u00f2 ad affermarsi con continuit\u00e0 nei primi anni 1990. Prima di allora la Norvegia, nazione con grandissime tradizioni negli sport invernali, nello sci alpino aveva ottenuto risultati di rilievo soltanto saltuariamente. Durante gli anni 1990 Jagge fu uno dei principali antagonisti di Alberto Tomba nello slalom speciale.\nBiografia.\nJagge era figlio di Liv Christiansen, a sua volta sciatrice alpina di alto livello, e del tennista Finn Dag Jagge. Mor\u00ec l'8 luglio 2020, a 54 anni, dopo una breve malattia.\nStagioni 1984-1992.\nJagge ottenne i primi risultati internazionali di rilievo ai Mondiali juniores di Sugarloaf 1984, dove vinse la medaglia di bronzo sia nello slalom speciale, sia nella combinata. L'anno dopo partecip\u00f2 ai Mondiali di Bormio, classificandosi 15\u00ba nello slalom speciale. Ottenne il primo risultato di rilievo in Coppa del Mondo il 23 febbraio 1986 a \u00c5re (7\u00ba in slalom speciale); nella stessa stagione partecip\u00f2 ai Mondiali di Crans-Montana, chiudendo 7\u00ba nella combinata. L'anno dopo esord\u00ec ai Giochi olimpici invernali: a fu 35\u00ba nella discesa libera, 9\u00ba nella combinata e non concluse il supergigante, lo slalom gigante e lo slalom speciale.\nGareggi\u00f2 nello slalom speciale ai Mondiali di Vail 1989 e di Saalbach-Hinterglemm 1991, classificandosi rispettivamente al 13\u00ba e all'8\u00ba posto. Nel dicembre del 1991 colse, sempre in slalom speciale, i primi piazzamenti di massimo livello in Coppa del Mondo: il primo podio il 10 a Sestriere (2\u00ba) e la prima vittoria il 17 sulla 3-Tre di Madonna di Campiglio. Nella stessa stagione, ai XVI Giochi olimpici invernali di , vinse la medaglia d'oro nello slalom speciale, unica gara cui prese parte. Quello fu anche il suo miglior anno in Coppa del Mondo, con il 3\u00ba posto nella classifica dello slalom speciale e il 14\u00ba in quella generale.\nStagioni 1993-2000.\n7\u00ba nello slalom speciale dei Mondiali di Morioka del 1993, nel 1994 vinse il prestigioso slalom speciale della Podkoren di Kranjska Gora (il 9 gennaio) e partecip\u00f2 ai XVII Giochi olimpici invernali di , classificandosi 6\u00ba nello slalom speciale. Ai Mondiali della Sierra Nevada del 1996 e di Sestriere del 1997 gareggi\u00f2 sia in slalom speciale sia in combinata; nel primo caso fu 8\u00ba nella combinata e non concluse lo slalom speciale, mentre nel secondo si piazz\u00f2 rispettivamente 8\u00ba e 13\u00ba. In quella stagione in Coppa del Mondo fu nuovamente 3\u00ba nella classifica dello slalom speciale, oltre che 16\u00ba in quella generale.\nAi XVIII Giochi olimpici invernali di , ultima presenza olimpica di Jagge, fu 7\u00ba nello slalom speciale e non complet\u00f2 la combinata, mentre all'addio iridato, Vail/Beaver Creek 1999, fu 18\u00ba nello slalom speciale. Anche nel 1999 in Coppa del Mondo fu 3\u00ba nella classifica dello slalom speciale e 16\u00ba in quella generale, come due anni prima. Ottenne l'ultima vittoria, nonch\u00e9 ultimo podio, nel massimo circuito internazionale il 13 dicembre 1999 a Madonna di Campiglio, sempre in slalom speciale; nella stessa specialit\u00e0 disput\u00f2 anche la sua ultima prova in carriera, la gara di Coppa del Mondo disputata il 9 marzo 2000 a Schladming, chiudendo al 22\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "59908", "revid": "1543377", "url": "https://it.wikipedia.org/wiki?curid=59908", "title": "Liv Christiansen", "text": " assunse il cognome del coniuge e gareggi\u00f2 come Liv Jagge.\n\u00c8 madre di Finn Christian Jagge, a sua volta sciatore alpino di alto livello.\nBiografia.\n, agli VIII Giochi olimpici invernali di si classific\u00f2 30\u00aa nella discesa libera (su quarantadue concorrenti), 24\u00aa nello slalom gigante e non concluse lo slalom speciale. Partecip\u00f2 anche ai IX Giochi olimpici invernali di gareggiando di nuovo in tutte e tre le specialit\u00e0 allora previste nello sci alpino; in quell'occasione fu 29\u00aa nella discesa libera, 29\u00aa nello slalom gigante e 7\u00aa nello slalom speciale."}
{"id": "59909", "revid": "834", "url": "https://it.wikipedia.org/wiki?curid=59909", "title": "Liv Jagge", "text": ""}
{"id": "59911", "revid": "298229", "url": "https://it.wikipedia.org/wiki?curid=59911", "title": "Finn Dag Jagge", "text": "Tra il 1955 e il 1973 gioc\u00f2 ventidue incontri di Coppa Davis per la Norvegia. Ne vinse tre: nel 1960 nel doppio contro i Paesi Bassi, nel 1964 sempre nel doppio contro il Portogallo, e nel 1973 in singolare contro l'Irlanda.\nNegli anni sessanta Jagge si spos\u00f2 con la sciatrice Liv Christiansen. Il figlio della coppia, Finn Christian Jagge ha seguito le orme della madre, diventando un eccellente slalomista, campione olimpico nelle Olimpiadi invernali del 1992."}
{"id": "59912", "revid": "1543377", "url": "https://it.wikipedia.org/wiki?curid=59912", "title": "Robert Goddard", "text": "\u00c8 accreditato come l'inventore del primo esempio di razzo a propellente liquido della storia. Goddard lanci\u00f2 il suo razzo con successo il 16 marzo 1926, aprendo l'era dell'astronautica. Assieme al suo gruppo di lavoro lanci\u00f2 34 razzi tra il 1926 e il 1941, raggiungendo l'altitudine di e la velocit\u00e0 di 885\u00a0km/h (550\u00a0mph).\nGoddard lavor\u00f2 sia come teorico che ingegnere, anticipando concetti che successivamente permisero i voli aerospaziali. \u00c8 chiamato l'uomo che apr\u00ec l'era spaziale. Due dei 214 brevetti di Goddard rivendicano l'invenzione del razzo multistadio (1914), e del razzo a propellente liquido (1914), pietre miliari nell'astronautica. Nel 1919 la sua monografia \"A Method of Reaching Extreme Altitudes\" \u00e8 considerata uno scritto esemplare della scienza aerospaziale del XX secolo. Goddard applic\u00f2 la dinamica del volo a due assi (giroscopio e spinta direzionale) al controllo dei razzi durante il volo.\nIl suo lavoro fu talmente rivoluzionario da non essere supportato pubblicamente dalle istituzioni, ricevendo piccoli contributi. Fu una persona schiva e la ricerca sui razzi all'epoca non veniva vista di buon occhio per un docente di fisica. La stampa e altri scienziati ridicolizzarono il suo lavoro, le sue teorie. Il risultato fu quello di rimanere nella sua privacy del suo lavoro. Prefer\u00ec lavorare da solo, anche a causa di strascichi di una tubercolosi.\nAnni dopo la morte, all'alba dell'era spaziale, Goddard venne riconosciuto come un pioniere, assieme a Robert Esnault-Pelterie, Konstantin \u0116duardovi\u010d Ciolkovskij, e Hermann Oberth. Non fu solo il primo a pensare al potenziale dei razzi per la ricerca atmosferica, la balistica missilistica e il volo spaziale ma fu il primo a studiarli scientificamente e a progettarli e poi realizzarli. Della NASA, il Goddard Space Flight Center fu intitolato in suo onore nel 1959. Fu anche introdotto nella International Aerospace Hall of Fame nel 1966, e nella International Space Hall of Fame nel 1976.\nBiografia.\nInfanzia e giovinezza.\nRobert Goddard nacque a Worcester (Massachusetts) da Nahum Danford Goddard (1859\u20131928) e Fannie Louise Hoyt (1864\u20131920). Robert fu l'unico figlio che sopravvisse; un figlio pi\u00f9 giovane, Richard Henry, nacque con una deformazione spinale e mor\u00ec a neanche un anno di et\u00e0. Nahum fu un manovale nel settore manifatturiero. Goddard ebbe antenati del New England con William Goddard (1628\u201391) di Londra, che fond\u00f2 una merceria a Watertown (Massachusetts) nel 1666. Da parte di madre l'origine risalgono al '600 con John Hoyt e altri fondatori del Massachusetts.\nAppena nato i genitori si spostarono a Boston. Inizi\u00f2 ad interessarsi allo spazio dopo che il padre gli regal\u00f2 un telescopio. Nel 1898, la madre si ammal\u00f2 di tuberculosi e si ristabilirono a Worcester. Il sabato la famiglia frequentava la chiesa episcopale e il giovane Robert cantava nel coro.\nLa sua passione sfoci\u00f2 quando aveva sedici anni, leggendo il classico della fantascienza \"La guerra dei mondi\" di H.G. Wells.\nCarriera.\nNel 1914, progett\u00f2 dei motori per razzi, grazie agli investimenti della Smithsonian Institution. Nel 1919 scrisse riguardo alla possibilit\u00e0 di viaggi sulla Luna.\nGoddard lanci\u00f2 il primo razzo a combustibile liquido il 16 marzo 1926 a Auburn nel Massachusetts. Il giornale che pubblic\u00f2 la notizia, la descrisse con una laconica dichiarazione: \"Il primo volo di un razzo a propellente liquido \u00e8 stato fatto ieri al podere della zia Effie\". Il razzo, ribattezzato \"Nell\", era della grandezza di un braccio umano, e si alz\u00f2 di appena 14 m durante il suo volo di appena mezzo secondo.\nGoddard era molto sospettoso verso gli altri e spesso lavor\u00f2 completamente da solo, per paura che qualcuno potesse limitare l'espansione del suo lavoro. La sua asocialit\u00e0 fu un risultato di come fu trattato dagli altri scienziati suoi contemporanei e dai media. Ad esempio, dopo uno dei suoi esperimenti nel 1929, un giornale locale di Worcester titol\u00f2 ironicamente \"Razzo lunare manca l'obiettivo di appena 238799 miglia e mezzo\". Un altro esempio fu una retrospettiva ironica del \"The New York Times\" su Goddard che si intitol\u00f2 \"Un metodo per raggiungere estreme altitudini\". L'articolo del \"NY Times\" si basava sul fatto che \"ognuno\" sa che un razzo non pu\u00f2 viaggiare nel vuoto, poich\u00e9 non c'\u00e8 nulla da cui trarre la spinta. \"Goddard\" - citava l'articolo - \"sembra non avere nemmeno le conoscenze di base delle scuole superiori\".\nSuccessivamente Goddard si trasfer\u00ec a Roswell, nel Nuovo Messico (molto prima che diventasse il centro della mania degli UFO), dove lavor\u00f2 per decenni nel pi\u00f9 assoluto isolamento. Bench\u00e9 avesse sottoposto il suo lavoro nel campo della missilistica all'attenzione dell'Esercito statunitense, non ebbe successo, poich\u00e9 l'esercito in gran parte non riusc\u00ec ad afferrare l'applicazione militare delle sue teorie (ad eccezione del bazooka, un prototipo da lui presentato nel novembre del 1918, poco prima della fine della prima guerra mondiale). Ironicamente, fu invece la Germania nazista ad avere pi\u00f9 interesse per le sue ricerche, soprattutto grazie a Wernher von Braun, che concretizz\u00f2 le sue teorie. I razzi V2, che causarono migliaia di morti civili, erano molto simili ai progetti di Goddard.\nNel 1969, giusto pochi giorni prima dell'atterraggio dell'Apollo 11 sulla Luna, il \"New York Times\" ritratt\u00f2 l'editoriale su Goddard pubblicato 49 anni prima. \"Gli ulteriori esperimenti e ricerche\" - diceva il giornale - \"hanno confermato i risultati di Isaac Newton nel XVII secolo, dimostrando definitivamente che un razzo pu\u00f2 muoversi nel vuoto cos\u00ec come nell'atmosfera. Il \"Times\" si rammarica dell'errore\".\nGoddard ricevette 214 brevetti per il suo lavoro, la maggior parte di essi li ottenne dopo la sua morte avvenuta nel 1945; il corpo venne sepolto nel Cimitero Hope di Worcester, Massachusetts. Il Goddard Space Flight Center, costruito nel 1959, fu chiamato cos\u00ec in suo onore.\nCronologia dei lanci.\nTra il 1926 e il 1941, vennero lanciati 35 razzi:\nBrevetti.\nGoddard ricevette 214 brevetti. Tra i pi\u00f9 importanti:"}
{"id": "59915", "revid": "123234066", "url": "https://it.wikipedia.org/wiki?curid=59915", "title": "Niels Henrik Abel", "text": "Contesto storico.\nLa vita di Abel fu segnata dalla povert\u00e0 dovuta al contesto politico ed economico norvegese del periodo. Alla fine del XVIII secolo la Norvegia faceva parte della Danimarca e i danesi avevano deciso di rimanere neutrali durante le guerre napoleoniche. Ciononostante, un trattato di neutralit\u00e0 del 1794 fu interpretato dalla Gran Bretagna come un atto aggressivo e nel 1801 la maggior parte della flotta danese fu distrutta durante una battaglia presso il porto di Copenaghen. Pur avendo cercato di evitare la guerra fino al 1807, per timore che la flotta danese fosse usata in supporto di quella francese, la Gran Bretagna nell'ottobre del 1807 decise di attaccare la Danimarca e ne distrusse completamente la flotta.\nDi conseguenza la Norvegia non pot\u00e9 pi\u00f9 esportare il legname nell'Europa continentale e in particolare nella Gran Bretagna, sua principale acquirente, e non pot\u00e9 importare il grano necessario al fabbisogno dei suoi abitanti: il paese piomb\u00f2 quindi in una grave crisi economica. Nel 1813 la Svezia attacc\u00f2 la Danimarca da sud e - a seguito del trattato di Kiel del 1814 - la costrinse a consegnarle la Norvegia. Un tentativo di indipendenza della Norvegia qualche mese dopo port\u00f2 la Svezia ad attaccarla nel luglio del 1814. La Svezia recuper\u00f2 il controllo sulla Norvegia ed instaur\u00f2 un governo sotto il suo diretto controllo con sede a Cristiania (l'attuale Oslo). Abel crebbe in questo difficile contesto.\nBiografia.\nAbel nacque il 5 agosto 1802 nel villaggio di Finn\u00f8y, nella diocesi di Kristiansand. Sia suo padre che parecchi suoi antenati si erano distinti come ecclesiastici e tutti gli ascendenti paterni di Niels Abel erano istruiti. La madre di Abel, Anna-Maria Simonsen, era nota per la sua bellezza e Abel ne eredit\u00f2 l'aspetto.\nA tredici anni si iscrisse alla Scuola Cattedrale di Cristiania, scuola molto impegnativa, assieme al fratello maggiore; qui l'ingegno di Abel ebbe modo di manifestarsi precocemente.\nIn quel periodo la scuola non aveva buoni insegnanti; i migliori infatti erano stati chiamati all'Universit\u00e0 di Cristiania, aperta all'insegnamento a partire dal 1813.\nIl maestro della scuola, molto severo, fu mandato via a causa dei suoi metodi brutali che avevano causato il decesso di un bambino e fu sostituito da un matematico non eccelso, ma di valore, Bernt Michael Holmboe (1795-1850) il quale fu di grande aiuto per Abel\n(nel 1839 pubblicher\u00e0 la prima edizione della raccolta delle sue opere).\nSotto la sua guida Abel cominci\u00f2 ad assimilare completamente molte opere di grandi matematici che l'avevano preceduto: in particolare lavori di Newton, Eulero, Joseph-Louis Lagrange e le \"Disquisitiones Aritmeticae\" di Gauss. Da quel momento la matematica costitu\u00ec la principale occupazione di Niels Abel, e soprattutto il suo pi\u00f9 grande divertimento. \nAbel, con il suo profondo spirito critico, fu uno dei primi a scoprire lacune nei ragionamenti dei suoi predecessori e gi\u00e0 in giovine et\u00e0 matur\u00f2 il desiderio di colmarle. Divenne famosa, in seguito alla sua morte, la massima:\nUno dei suoi lavori in quest'ordine di idee \u00e8 la prima dimostrazione dello sviluppo della serie binomiale inserita nel pi\u00f9 vasto ambito della teoria e delle applicazioni delle serie infinite.\nIl padre di Abel mor\u00ec nel 1820, per cui la responsabilit\u00e0 e il peso di tutta la famiglia caddero sulle sue spalle; per far fronte alle esigenze familiari egli dava numerose lezioni private consacrando i pochi momenti di libert\u00e0 alle sue ricerche matematiche.\nIl suo ingresso all'Universit\u00e0 di Cristiania avvenne nel 1821 con voti mediocri in tutte le materie, eccettuata la matematica.\nConvinto di avere a che fare con uno dei pi\u00f9 grandi matematici di tutti i tempi, Holmbo\u00eb faceva tutto il possibile per procurargli dei sussidi; in quegli stessi anni Abel contrasse i germi della malattia che lo portarono prematuramente alla morte.\nLa sua prima impresa fu la ricerca della soluzione dell'equazione polinomiale di quinto grado generale, problema non ancora risolto dai predecessori: egli riusc\u00ec a dimostrare che nessuna soluzione algebrica generale di tale equazione era possibile.\nSuccessivamente si propose di studiare i seguenti due problemi tra loro collegati:\nFu tuttavia l'altro giovane genio matematico dell'epoca, Galois, a fornire le condizioni necessarie e sufficienti affinch\u00e9 un'equazione algebrica potesse essere risolta algebricamente.\nLa Scandinavia divent\u00f2 presto troppo piccola per Abel che voleva visitare la Francia e incontrare Gauss in Germania. I colleghi di Abel spinsero l'universit\u00e0 a far appello al governo norvegese perch\u00e9 concedesse un sussidio al fine di permettergli di effettuare un suo giro scientifico in Europa. Per influenzare favorevolmente le autorit\u00e0 Abel present\u00f2 una memoria che probabilmente conteneva le questioni che gli fruttarono in seguito una grandissima fama; disgraziatamente l'universit\u00e0 la smarr\u00ec. Il governo si limit\u00f2 a concedergli un sussidio non sufficiente per il viaggio che avrebbe voluto compiere, ma che gli permise di continuare gli studi presso l'Universit\u00e0 di Cristiania allo scopo di perfezionarsi in francese e tedesco. \nA ventitr\u00e9 anni il governo accord\u00f2 i fondi sufficienti per il suo viaggio scientifico. Dopo aver deciso di non visitare Gauss, che non aveva preso nella giusta considerazione la memoria sull'impossibilit\u00e0 della risoluzione algebrica dell'equazione di quinto grado che gli aveva inviato, Abel si rec\u00f2 a Berlino. Qui conobbe il matematico August Leopold Crelle; questi ebbe il merito di fondare la rivista \"Journal f\u00fcr die reine und angewandte Mathematik\" e nei suoi primi tre volumi, furono pubblicate ventidue memorie di Abel; grazie anche ad esse la rivista si afferm\u00f2 come la migliore dell'epoca nell'ambito matematico.\nDopo il soggiorno a Berlino, dove ebbe frequenti incontri con Crelle e con il grande geometra Jakob Steiner, Abel si trasfer\u00ec a Friburgo in Brisgovia per recarsi poco dopo in Francia. A Parigi venne accolto piuttosto freddamente e la conoscenza di alcuni dei pi\u00f9 grandi matematici dell'epoca fu poco stimolante. Abel ne fu deluso; l'opera di Cauchy infatti l'aveva ispirato tanto da fargli dire che Cauchy \"\u00e8 al momento quello che sa come deve essere trattata la matematica\". In quel periodo egli stava studiando il dominio di convergenza della serie binomiale. \nIn una lettera a Holmbo\u00eb del 1826 Abel scrive:\nDopo la sosta a Parigi, Abel part\u00ec verso il Sud della Francia chiedendo a Cauchy di presentare all'Accademia delle Scienze di Parigi la sua opera principale, \"Una propriet\u00e0 generale di una classe estesissima di funzioni trascendenti\". Cauchy non esamin\u00f2 l'opera e la diede al matematico Hachette che la present\u00f2 all'Accademia nel 1826. Quest'ultima incaric\u00f2 Cauchy e Legendre di esaminarla e di stendere un rapporto su di essa; Cauchy la port\u00f2 a casa, la perse e se ne dimentic\u00f2 del tutto. \nL'opera fu ritrovata e pubblicata postuma nel 1841. In questa \u00e8 presente il teorema di Abel, la cui dimostrazione \u00e8 un meraviglioso esercizio di calcolo integrale.\nDurante la sua permanenza a Parigi, Abel aveva consultato dei medici per ci\u00f2 che egli reputava essere un raffreddore persistente; i medici diagnosticarono una tubercolosi polmonare, ma egli non volle credere a questa analisi e raggiunse Berlino, dove rest\u00f2 per due mesi. Ritorn\u00f2 a Cristiania sperando di ottenere un posto all'universit\u00e0, ma senza successo.\nNel gennaio del 1829 Abel cap\u00ec, di fronte ad un'emorragia, che non aveva molto tempo da vivere. Mor\u00ec il 6 aprile 1829 curato dalla fidanzata Crelly Kemp. Due giorni dopo, una lettera di Crelle gli annunciava la nomina come professore di matematica all'Universit\u00e0 di Berlino.\nStudi.\n\"Se tralasciate i casi veramente semplici, in tutta la matematica non c'\u00e8 una singola serie infinita la cui somma sia stata rigorosamente determinata. In altre parole, le pi\u00f9 importanti aree della matematica restano in piedi senza un fondamento.\"\nAbel dopo aver lette le ricerche di Joseph-Louis Lagrange e Gauss sulla teoria delle equazioni, mentre era ancora studente alle scuole superiori, affront\u00f2 il problema della risolubilit\u00e0 delle equazioni di grado superiore seguendo la trattazione di Gauss dell'equazione binomiale. Egli riusc\u00ec a dimostrare il seguente teorema:\nAbel si serv\u00ec poi di questo teorema per dimostrare l'impossibilit\u00e0 di risolvere per radicali l'equazione generale di grado superiore al quarto. \nNonostante la complicazione della dimostrazione e la presenza di un errore non essenziale, il problema della soluzione delle equazioni generali di grado superiore al quarto fu risolto definitivamente.\nAbel affront\u00f2 pure il problema della divisione della lemniscata e giunse ad una classe di equazioni algebriche, dette equazioni abeliane, che sono risolubili per radicali. \nL'equazione ciclotomica \u00e8 un esempio di equazione abeliana. In generale un'equazione si dice abeliana se tutte le sue radici sono funzioni razionali di una di esse, cio\u00e8 se sono funzioni razionali. Riportiamo una citazione dallo studio \"Sulla risoluzione algebrica delle equazioni\".\n\"Uno dei pi\u00f9 interessanti problemi dell'algebra \u00e8 quello della soluzione algebrica delle equazioni. Infatti, vediamo che quasi tutte le geometrie di qualche valore hanno trattato questo soggetto. Si arriva cos\u00ec senza difficolt\u00e0 all'espressione generale delle radici delle equazioni dei primi quattro gradi per mezzo di un metodo uniforme che si credeva di poter applicare ad equazioni di qualunque grado, ma nonostante tutti gli sforzi di un Lagrange e di altri eminenti geometri, lo scopo non \u00e8 stato raggiunto. Si \u00e8 presunto da ci\u00f2 che la risoluzione delle equazioni generali fosse algebricamente impossibile, ma la cosa non poteva essere stabilita con certezza, dato che il metodo adottato poteva condurre a precise conclusioni solo nel caso in cui le equazioni fossero solubili. Dunque ci si proponeva di risolvere le equazioni senza sapere se la cosa fosse possibile [..]. Per arrivare ad un risultato specifico, bisogna prendere un'altra strada, cio\u00e8 dare al problema una forma tale in modo che sia sempre possibile risolverlo, cosa che si pu\u00f2 sempre fare con qualsiasi problema. Invece di affaticarci intorno ad una soluzione che non sappiamo se esista o no, domandiamoci piuttosto se tale soluzione \u00e8 possibile... Presentando il problema sotto questa forma, l'enunciato stesso contiene il germe della soluzione e indica la strada che deve essere presa per giungervi, e io credo che vi siano pochi casi in cui non si possa arrivare a risultati pi\u00f9 o meno importanti, anche se non si pu\u00f2 rispondere completamente al quesito a causa della complessit\u00e0 dei calcoli.\"\nNel corso di queste ricerche Abel introdusse due nozioni, quella di corpo e quella di polinomio irriducibile sopra un dato corpo. Per \"corpo\" di numeri Abel intendeva una collezione di numeri tali che la somma, la differenza, il prodotto e il quoziente di due numeri qualsiasi della collezione (esclusa la divisione per 0) appartengano pure alla collezione. I numeri razionali, i numeri reali e i numeri complessi costituiscono dei corpi. Un polinomio \u00e8 detto riducibile in un corpo se pu\u00f2 essere espresso come prodotto di due polinomi di grado inferiore a coefficienti nel corpo. Se un polinomio non pu\u00f2 essere espresso in tale forma allora \u00e8 detto irriducibile.\nAbel si occup\u00f2 di analisi nel tentativo di fornire ad essa una trattazione rigorosa; in una lettera ad un matematico norvegese si lamentava della\n\u201ctremenda oscurit\u00e0 che senza alcun dubbio si trova nell'analisi. Essa manca a tal punto di ogni piano sistematico che \u00e8 sorprendente che tanti uomini siano stati in grado di studiarla. E, quello che \u00e8 peggio, essa non \u00e8 mai stata trattata rigorosamente. Ci sono pochi teoremi dell'analisi avanzata che siano stati dimostrati in maniera logicamente sostenibile\u2026\u201d\nDi lui scrisse anche Eric Temple Bell nel libro \"I grandi matematici\":\n\"\"Vicino al fuoco, curvo sui libri di matematica, studiava mentre i fratelli e le sorelle giocavano e ridevano intorno a lui. Il rumore non lo disturbava mai, anzi: egli scherzava insieme a loro e continuava a scrivere\".\"\nPremio Abel.\nIl nome di Abel ha ricevuto un importante riconoscimento. L'istituzione del \u201cPremio Abel\u201d, istituito per colmare la lacuna del Nobel che continua ad ignorare la matematica.\nSecondo una leggenda, diffusa probabilmente da qualche matematico maligno, Alfred Nobel avrebbe escluso la matematica dal suo premio dopo aver scoperto una tresca tra sua moglie e un matematico svedese. Nobel in realt\u00e0 non si spos\u00f2 mai, ma nemmeno chiar\u00ec i motivi di questa esclusione. La Svezia nel 1968 ha aggiunto ai Nobel un premio per l'economia, ma non ha mai voluto porre rimedio alla clamorosa esclusione della matematica. \nNella storia, alcuni matematici non hanno avuto vita facile in Svezia. Ricordiamo soltanto Ren\u00e9 Descartes, vittima dei capricci della regina Cristina, che lo obbligava a ritmi di lavoro per lui insostenibili, tanto da portarlo in breve tempo alla tomba, o pensiamo a Sonia Kowalewski, la celebre matematica russa, morta a Stoccolma, per le complicazioni di una banale influenza, a quarantun anni: \u201cQuesto sole eterno, queste lunghe notti chiare troppo in anticipo sul calore dell'estate - scriveva a un'amica - sono snervanti; sono notti che promettono una felicit\u00e0 che non sanno dare\u201d.\nLa Norvegia ha stanziato per il Premio Abel un fondo di 22 milioni di dollari e il premio, piuttosto consistente, \u00e8 di 770.000 Euro. Il \u201cPremio Abel\u201d era gi\u00e0 stato proposto nel 1902 da Oscar II, allora re di Svezia e di Norvegia, ma rotta l'unione fra i due paesi, il progetto era stato abbandonato. Il primo vincitore del premio Abel, nel 2003, fu il matematico francese Jean-Pierre Serre, del Coll\u00e8ge de France di Parigi. La motivazione del premio fu: \"Per aver svolto un ruolo fondamentale nel dare una forma moderna a numerose branche della matematica, fra cui la topologia, la geometria algebrica e la teoria dei numeri\". Nel 2004 i vincitori furono Sir Michael Francis Atiyah, dell'Universit\u00e0 di Edimburgo, e Isadore Manuel Singer del Massachusetts Institute of Technology, con la motivazione: \u201cPer la loro scoperta e dimostrazione del teorema dell'indice che collega fra loro topologia, geometria e analisi, e per il loro ruolo di primo piano nella costruzione di nuovi ponti fra matematica e fisica teorica\u201d. Il teorema dell'indice di Atiyah - Singer, scoperto quarant'anni fa con un loro lavoro comune, \u00e8 uno dei punti di riferimento della matematica del XX secolo e ha permesso grandi progressi in topologia, geometria differenziale e nella teoria quantistica dei campi, mentre nel 2005 fu Peter David Lax, della New York University: \u201cPer i suoi straordinari contributi alla teoria e all'applicazione delle equazioni differenziali parziali e al calcolo delle loro soluzioni\u201d."}
{"id": "59917", "revid": "599013", "url": "https://it.wikipedia.org/wiki?curid=59917", "title": "A l'attaque", "text": ""}
{"id": "59921", "revid": "6923", "url": "https://it.wikipedia.org/wiki?curid=59921", "title": "Mouse Apple", "text": "I mouse Apple sono stati prodotti in pi\u00f9 versioni. L'azienda, essendo stata la prima ad aver reso nota al grande pubblico l'interfaccia grafica, si \u00e8 subito dotata di un dispositivo di puntamento, componente indispensabile di un'interfaccia grafica. Nel corso degli anni sono state sperimentate molte tipologie di dispositivi di puntamento, ma attualmente il dispositivo di puntamento pi\u00f9 efficace e comodo rimane il mouse. Apple ha prodotto diversi modelli di mouse per i suoi computer, seguendo le evoluzioni tecnologiche e del design.\nApple Lisa / Macintosh Mouse.\nApple \u00e8 stata una delle prime grandi compagnie di personal computer a credere nelle interfacce grafiche e nei nuovi dispositivi di puntamento come il mouse. Questo \u00e8 stato il primo mouse prodotto da Apple. Come dice il nome era progettato per il computer Lisa e venne utilizzato anche per i primi Macintosh. Il mouse \u00e8 di tipo meccanico e il connettore \u00e8 proprietario. Il mouse venne presentato nel 1983 con l'Apple Lisa. Quando fu presentato il Macintosh, venne mantenuto lo stesso mouse, dato che il Lisa non vendeva particolarmente bene e quindi conveniva cercare di ridurre i costi mantenendo i componenti per quanto possibile uguali. Venne ritirato dal mercato nel 1987.\nApple II Mouse.\nCon l'aumento delle capacit\u00e0 grafiche dei computer della serie Apple II, la societ\u00e0 decise di dotare anche questi di un mouse per potersi avvantaggiare della sua comodit\u00e0 di utilizzo. Da notare che comunque i computer non venivano ancora forniti di un sistema operativo di tipo grafico e quindi l'utilizzo e la gestione del mouse era a carico dei singoli programmatori. Questo mouse era dedicato al computer Apple IIc e dal punto di vista meccanico era identico al mouse utilizzato dai computer Macintosh. L'unica differenza era data da un diverso connettore.\nApple Desktop Bus Mouse.\nApple nel 1987 presenta l'Apple IIGS. Questo computer, oltre a possedere interessanti capacit\u00e0 audio e grafiche, era dotato anche di un bus, utilizzato per collegare le periferiche di input. Questo bus si chiamava Apple Desktop Bus (ADB) ed \u00e8 stato per i computer Macintosh lo standard per 15 anni. Questo mouse, oltre ad avere una forma diversa, meno spigolosa del precedente, era dotato di un connettore per lo standard ADB. Il mouse era di tipo meccanico e venne ritirato dal mercato nel 1993, quando Apple present\u00f2 il suo successore.\nApple Desktop Bus Mouse II.\nQuesto mouse era una versione riveduta e corretta del primo mouse dotato di connessione ADB. Venne presentato nel gennaio del 1993 e esteticamente le linee erano state rese ancora pi\u00f9 morbide rispetto al precedente modello. Esiste anche in una versione nera, dato che alcuni computer come il Macintosh TV erano neri e quindi un mouse bianco avrebbe stonato. Il mouse era di tipo meccanico.\nApple USB Mouse.\nQuesto mouse venne presentato nell'agosto del 1998 assieme al computer iMac. Il mouse abbandona il connettore ADB per passare al moderno connettore USB. L'USB consente di collegare il mouse anche a computer acceso, senza bisogno di riavviare il sistema per far riconoscere la periferica. Il mouse era di tipo meccanico. La forma era una versione ulteriormente arrotondata dal precedente mouse, che adesso era tondo e realizzato con la stessa plastica traslucida del computer. La peculiare forma del mouse attir\u00f2 molte critiche, dato che molti utenti consideravano il mouse troppo piccolo per essere utilizzato agevolmente. Per la forma circolare e le piccole dimensioni in Italia fu soprannominato \"\"il pastiglione\" oppure \"il disco da hockey\".\nApple Pro Mouse.\nViste le continue lamentele degli utenti, nel luglio del 2000 Apple sostitu\u00ec il mouse iMac con un mouse dalle linee pi\u00f9 tradizionali. Il mouse era nero e dotato di un involucro trasparente che lo avvolgeva. Era dotato di connessione USB ed era il primo mouse di tipo ottico prodotto da Apple.\nLa caratteristica che lo contraddistingue dagli altri \u00e8 che il monotasto non \u00e8 pi\u00f9 visibile, ma \u00e8 la struttura stessa del mouse ad essere un pulsante. In pratica \u00e8 un pulsante grande che effettua la sua pressione con il movimento della scocca superiore su quella posteriore. Il fulcro comunque \u00e8 nella parte bassa del mouse, per cui il movimento maggiore del pulsante avviene proprio in alto, cio\u00e8 dove poggiano le dita e dove ci si aspetta di cliccare. Per questo motivo vengono aggiunte le due lunette (successivamente cliccabili) che consentono di prendere il mouse per alzarlo tenendo cliccato, altrimenti sarebbero state impossibili le procedure di trascinamento su lunghe distanze che richiedono l'alzate del mouse dal piano.\nApple Mouse.\nQuesto mouse venne presentato nel maggio del 2003 ed \u00e8 praticamente identico al precedente modello, tranne che per il colore bianco interiore.\nApple Wireless Mouse.\nQuesto mouse \u00e8 stato presentato nel settembre del 2003 ed \u00e8 il primo mouse senza fili prodotto da Apple. Al posto del classico filo per collegare il mouse al computer, questo mouse utilizza un collegamento bluetooth. Questo consente una maggior libert\u00e0 di utilizzo all'utente, ma nel contempo costringe all'utilizzo di batterie per alimentare il mouse. Il mouse utilizza due normali batterie AA (ma funziona anche con una sola) e la sua autonomia \u00e8 stimata in alcuni mesi di normale utilizzo. L'utilizzo della tecnologia bluetooth consente un raggio di azione di 10 metri dal computer, ma impone la necessit\u00e0 di un ricevitore bluetooth installato nel computer. Questo ricevitore venne incorporato in quasi tutti i modelli di computer e portatili prodotti da Apple.\nApple Mighty Mouse.\nQuesto mouse \u00e8 stato presentato il 2 agosto 2005 ed \u00e8 il primo mouse Apple non monotasto. A prima vista sembra un mouse monotasto ma ha ben 5 tasti (tasto destro, tasto sinistro, tasto lato destro, tasto lato sinistro e tasto nella rotellina). I tasti sono tutti configurabili. Inoltre ha una piccola sfera che si pu\u00f2 ruotare in tutte le direzioni che ha le funzionalit\u00e0 della rotella dei mouse normali, con la possibilit\u00e0 di andare oltre che in orizzontale e verticale, anche in qualunque altra direzione. \u00c8 prodotto nella versione USB o bluetooth.\nApple Magic Mouse.\nIl Magic Mouse \u00e8 il primo mouse multi-touch prodotto e venduto dalla Apple. \u00c8 stato annunciato e messo in vendita per la prima volta il 20 ottobre 2009. Il Magic Mouse di Apple \u00e8 il primo mouse consumer ad avere funzionalit\u00e0 multi-touch. Come i precedenti prodotti che dispongono di questa tecnologia (iPhone, iPod touch e multi-touch touchpad), il Magic Mouse consente all'utente di interagire con il computer tramite \"gestures\", comandi impartiti con una o pi\u00f9 dita contemporaneamente. La parte superiore \u00e8 una superficie bianca e liscia e l'intero mouse \u00e8 un pulsante. \u00c8 possibile scorrere in qualsiasi direzione con un dito, sfogliare pagine web e foto con due dita, fare clic e doppio clic dove si preferisce. \u00c8 connesso via Bluetooth e il lettore ottico \u00e8 a laser. \u00c8 disponibile di serie con gli iMac e Mac Pro (questi ultimi fino al 2013) e venduto singolarmente."}
{"id": "59932", "revid": "63756", "url": "https://it.wikipedia.org/wiki?curid=59932", "title": "User friendly", "text": ""}
{"id": "59938", "revid": "1543377", "url": "https://it.wikipedia.org/wiki?curid=59938", "title": "La Critica", "text": "La Critica (sottotitolo: \"Rivista di letteratura, storia e filosofia\"), fondata nel gennaio 1903 da Benedetto Croce, fu una delle maggiori riviste culturali del primo Novecento, pubblicata in fascicoli bimestrali, ininterrottamente per quarantadue anni, fino al 1944. Fu edita inizialmente a Napoli e a partire dal 1907 da Laterza a Bari. Dal marzo 1945 al settembre 1951 fu seguita dai \"Quaderni della Critica\".\nLa prima serie.\nCroce diffonde il programma de \"La Critica rivista di storia letteratura e filosofia\" il 1\u00ba novembre 1902 in appendice al suo libro \"Conversazioni critiche\" dichiarando che La Critica che ha intenzione di pubblicare discuter\u00e0 \"di libri italiani e stranieri, di filosofia, storia e letteratura, senza la pretesa di tenere il lettore al corrente di tutte le pubblicazioni sui vari argomenti, ma scegliendo alcune di quelle che abbiano, per argomento o pel merito, maggiore interesse, e meglio si apprestino a feconde discussioni, La rivista sosterr\u00e0 un determinato ordine d'idee, perch\u00e9 niente \u00e8 pi\u00f9 dannoso al sano svolgimento degli studi di quel malinteso sentimento di tolleranza, che \u00e8 in fondo indifferenza e scetticismo\".\nPer quanto riguarda l'indirizzo base del periodico, \"il compilatore crede fermamente che uno dei maggiori progressi compiuti in Italia negli ultimi decenni sia stato l'essersi disciplinato il metodo della ricerca e della documentazione; ed \u00e8 perci\u00f2 un leale fautore di quello che si chiama metodo storico o filologico. Ma egli crede con altrettanta fermezza, che tale metodo non basti a tutte le esigenze del pensiero, ed occorra perci\u00f2 promuovere un generale risveglio dello spirito filosofico; e che, sotto questo rispetto, la critica, la storiografia, e la stessa filosofia, potranno trarre profitto da un ponderato ritorno a tradizioni di pensiero, che furono disgraziatamente interrotte dopo il compimento della rivoluzione italiana, e nelle quali rifulgeva l'idea della sintesi spirituale, l'idea dell\"'humanitas\"\".\nLa Critica fu per quarantadue anni il punto di osservazione sullo scenario di mezzo secolo di storia italiana e pass\u00f2 in rassegna movimenti filosofici e letterari, correnti d'opinione, vicende politiche e civili: dal positivismo al futurismo, dall'anteguerra nazionalista al decadentismo letterario, dal conflitto 1914-1918 all'avvento del fascismo, dall'idealismo gentiliano fino alla seconda guerra mondiale.\nCarducci e Gentile.\nNel fascicolo di apertura del 20 gennaio 1903 (A. 1, n. 1) viene presentato il saggio sul Carducci, prima puntata delle \"Note sulla letteratura italiana nella seconda met\u00e0 del secolo XIX\" e contemporaneamente Giovanni Gentile inizia la pubblicazione dei suoi studi sulla \"Filosofia in Italia dopo il 1850\", che continueranno fino al 1914 con vari saggi.\nNel 1914 finir\u00e0 pertanto la prima serie con il termine dei due principali cicli: le Note sulla letteratura italiana nella seconda met\u00e0 del secolo XIX (con gli articoli su Luigi Capuana, Alfredo Oriani, Niccol\u00f2 Tommaseo, Ippolito Nievo, Alessandro Manzoni, la questione della lingua e numerosi altri) e la storia monografica della Filosofia in Italia dopo il 1850.\nLa seconda serie.\nLa seconda serie si apre dando largo spazio ai problemi della storia, con l'illustrazione della vita e dell'opera di Francesco De Sanctis.\nQuando si accendono le forti polemiche tra neutralisti e interventisti, \"La Critica\" si dichiara dalla parte dei neutralisti e all'entrata dell'Italia in guerra \"La Critica\" prosegue i lavori saggistici e storiografici \"\"con mente serena nell'animo turbato\".\nCos\u00ec mentre altre riviste sospendono le pubblicazioni o smettono di trattare di letteratura e di arte, la rivista crociana continua \"come se guerra non ci fosse\"\" affermando che \"sopra il dovere stesso verso la Patria, c'\u00e8 il dovere verso la verit\u00e0, che comprende in s\u00e9 e giustifica l'altro\".\nFrancesco De Sanctis.\nSempre coerente alla verit\u00e0 scientifica da salvaguardare \"La Critica\" pubblica \"Le lezioni di letteratura di Francesco De Sanctis dal 1839 al 1848: dai quaderni di scuola\" e nel 1918 i grandi saggi crociani su Ariosto e Goethe.\nAlla fine del conflitto \"La Critica\" si proclama contro il decadentismo, il futurismo e il pascolismo e per l'anno 1921 l'obiettivo dichiarato \u00e8 quello di far s\u00ec che gli studi, le ricerche sul pensiero e la cultura italiana \"non si superficializzino in mera letteratura, ma attingano vigore e freschezza dagli interessi attuali e dalla vita pratica, e a lor volta apportino alla vita pratica qualche luce di pensiero\".\nProgetti di riforma scolastica.\nSulla rivista, nel periodo che va dal 1921 al 1925, vengono trattate le esperienze del suo direttore Croce, senatore liberale e ministro della Pubblica Istruzione, con questioni specificatamente scolastiche, come il progetto di riforma della scuola media, l'esame di stato, l'insegnamento della religione.\nNegli anni che precedono il 1925, \"La Critica\" pubblica alcuni capitoli crociani di storiografia etico-politica della \"Storia del reame di Napoli\" e viene illustrata, con diversi articoli, la storia del Meridione, l'et\u00e0 barocca e il Seicento in Italia.\nLa terza serie.\nNel 1925 la rivista, nel numero del 20 maggio, dichiara la volont\u00e0 di \"partecipare con dilucidazioni dottrinali e storiche e con noterelle polemiche, al chiarimento dei problemi della presente vita italiana, attenendosi per questa parte al programma liberale, che gi\u00e0 annunci\u00f2 nel 1902 e al quale \u00e8 rimasta fedele\".\nCroce denigrato.\nContro Croce intanto si stava aggravando la polemica gi\u00e0 avviata nel 1915 dai futuristi quando Marinetti aveva denominato Benedetto Croce \"tedescofilo\" e \"passatista\" ed egli aveva risposto con la famosa e memorabile pagina \"I giovani\".\nOra, nel secondo volume di una collana sui Problemi del fascismo egli leggeva queste dure parole: \"La nostra rivoluzione, si badi, era, ed \u00e8 piuttosto contro Benedetto Croce che contro Buozzi (un sindacalista) e contro Modigliani (un socialista)\".\nA questa dichiarazione la rivista crociana ribatte con energia: \nNuova rubrica.\nNel frattempo la prima fase dell'ideologia fascista, quella della rottura con il passato stava passando ad una seconda fase, meno squadrista e pi\u00f9 disponibile culturalmente.\nAdeguandosi pertanto a questa fase di trapasso, \"La Critica\" inaugura, all'interno della sezione \"Variet\u00e0\", una rubrica intitolata \"Documenti della presente vita italiana\", per raccogliere tutti i documenti e le testimonianze della cultura italiana in rapporto alla vita politica.\nLa rubrica non dura pi\u00f9 di un anno perch\u00e9 il regime render\u00e0 la vita difficile ai suoi avversari.\nGli anni del regime.\nDopo il 1925 mentre si afferma l'ideale attualistica con la vittoria politico-culturale di Gentile, che si discosta sempre di pi\u00f9 dallo storicismo crociano, \"La Critica\" ritorna al suo severo e libero programma di studi e nel fascicolo del 20 gennaio 1926 avverte che offrir\u00e0 soprattutto \"saggi di storia costruiti con criteri filosofici e insieme narrata con concretezza e ricchezza di particolari\".\nIntorno a Croce durante gli anni del regime si forma il vuoto. Nel 1923 era cessata la collaborazione di Gentile e sulle pagine de \"La Critica\" rimangono pochi nomi (Adolfo Omodeo, Guido De Ruggiero, Francesco Flora).\nSulla rivista appaiono monografie particolari che illustrano \"la storia civile, letteraria e culturale d'Italia\" e approfondiscono le condizioni della filosofia negli ultimi anni.\nLa quarta serie.\nEcco quanto lo stesso Croce scriver\u00e0 (vedi tabella a fianco) a consuntivo del lavoro svolto dalla rivista nel Proemio alla \"Critica\" nel suo XLII anno (20 marzo 1944), a chiusura dell'ultima annata:\n\"Consuntivo del lavoro svolto da La Critica\"\nDal 1939 al 1944 la rivista affronta in modo approfondito tutta la storia della moderna letteratura italiana e della poesia di tutti i tempi, i personaggi e i movimenti storici e non manca di trattare i problemi di estetica e di metodologia storica.\nNel 1944 con il volume XLII, la rivista chiude la sua puntuale serie bimestrale continuata ancora fino al 1951 con i \"Quaderni della Critica\".\nLimiti e importanza della rivista crociana.\nI limiti della rivista sono gli stessi attribuiti al pensiero e al metodo crociano che rimane ancorato su giudizi di valore, come poesia e non poesia, che, soprattutto alla cultura degli anni Cinquanta e Sessanta, dominata da una mentalit\u00e0 completamente diversa, suonano soggettivi ed arbitrari.\nRimane altres\u00ec indiscussa l'importanza civile ed umana della rivista, esempio raro di antifascismo intellettuale, con il suo tenace lavoro di ricerca letteraria e storica e il suo combattivo inserimento nella vita italiana."}
{"id": "59939", "revid": "745179", "url": "https://it.wikipedia.org/wiki?curid=59939", "title": "Windows 3.1", "text": ""}
{"id": "59940", "revid": "1118", "url": "https://it.wikipedia.org/wiki?curid=59940", "title": "Win16", "text": ""}
{"id": "59941", "revid": "1118", "url": "https://it.wikipedia.org/wiki?curid=59941", "title": "Win32s", "text": ""}
{"id": "59948", "revid": "729019", "url": "https://it.wikipedia.org/wiki?curid=59948", "title": "Boeing X-43", "text": "Il Boeing X-43 \u00e8 un aereo ipersonico, sperimentale, senza pilota, un dimostratore tecnologico con varianti pianificate in diverse dimensioni per testare i vari aspetti del volo supersonico ad alte prestazioni; l'X43A fa parte del programma Hyper-X della NASA.\nL'X-43 ha ottenuto diversi record di velocit\u00e0 per aerei a reazione.\nStoria del progetto.\nLa prima versione dell'X-43A, fu progettata per raggiungere una velocit\u00e0 superiore a Mach 7, circa 8\u00a0050 km/h a un'altitudine di circa 30\u00a0000 m. L'X-43A \u00e8 un velivolo utilizzabile una volta sola, ed \u00e8 progettato per precipitare nell'oceano senza possibilit\u00e0 di essere recuperato. Finora ne sono stati costruiti tre; il primo \u00e8 andato distrutto, mentre gli altri due hanno volato con successo con il motore \"scramjet\" operativo per circa 10 secondi, dopodich\u00e9 \u00e8 avvenuta una discesa di 10 minuti e poi l'impatto programmato con l'oceano.\nL'X-43 \u00e8 parte del programma Hyper-X della NASA, in cui sono coinvolte grandi aziende, come la Boeing, la MicroCraft Inc, la Orbital Sciences Corp e la \"General Applied Science Laboratory\" (GASL). Il budget per questo programma ancora attivo \u00e8 di 250 milioni di dollari. Un successivo programma per sviluppare l'X-43C era stato programmato, ma al momento \u00e8 sospeso.\nErano stati programmati altri velivoli della serie X-43, ma dopo i test di novembre 2004 i loro progetti risultano sospesi. Essi avrebbero dovuto avere la stessa struttura di base dell'X-43A, anche se l'aeromobile avrebbe dovuto essere di dimensioni moderatamente o significativamente pi\u00f9 grandi.\nTecnica.\nCellula.\nL'aereo X-43A \u00e8 un piccolo velivolo sperimentale, senza pilota, che misura appena 3,65\u00a0 m (12 piedi) in lunghezza.\nL'X-43 ha una forma aerodinamica in grado di generare portanza per il volo anche con il corpo dell'apparecchio che \u00e8 tutt'uno con le ali. Il peso totale del velivolo \u00e8 di circa 1\u00a0300 kg. L'X-43A \u00e8 stato progettato in modo da essere controllabile sia alle elevatissime velocit\u00e0 di volo che nella fase di discesa planata in assenza di propulsione. \u00c8 per\u00f2 privo di sistemi di atterraggio e quindi non pu\u00f2 essere riutilizzato. I velivoli utilizzati nei test sono stati fatti precipitare nell'Oceano Pacifico al termine della prova.\nUn razzo dotato di ali con l'X-43 posizionato sulla sua punta, una configurazione denominata \"stack\" (\"pila\"), viene lanciato da un aereo. Dopo che i motori del razzo (un primo stadio modificato del Pegasus) lo hanno portato alla quota e alla velocit\u00e0 prevista, l'X-43 viene separato dallo \"stack\" e pu\u00f2 volare liberamente per mezzo del proprio motore, uno scramjet.\nMotori.\nL'aereo \u00e8 stato creato per sperimentare e sviluppare nuovi tipi di motori supersonici denominati \"ramjet a combustione supersonica\", o pi\u00f9 brevemente: \"scramjet\", una variazione del ramjet dove la combustione esterna avviene all'interno dell'aria che fluisce a velocit\u00e0 supersoniche. I progettisti dell'X-43A hanno fatto in modo che la forma dell'aereo influenzi la propulsione, cos\u00ec come influenza tradizionalmente l'aerodinamica: in questo progetto, la parte frontale dell'aereo fa parte del sistema di aspirazione dell'aria, mentre la parte finale funziona da ugello.\nIl motore dell'X-43A aveva come carburante principale l'idrogeno. Nel test coronato da successo, \u00e8 stato usato circa un chilogrammo di carburante. Comunque, a causa delle difficolt\u00e0 nel trasportare ed immagazzinare l'idrogeno, e anche nel produrlo, gli X-43 seguenti utilizzeranno carburanti a base di idrocarburi, pi\u00f9 comuni. A differenza dei razzi, gli scramjet non portano con s\u00e9 l'ossigeno necessario al funzionamento del motore. L'eliminazione di questo fabbisogno riduce sensibilmente le dimensioni ed il peso del velivolo. In futuro, tali velivoli leggeri potrebbero portare carichi pi\u00f9 pesanti, oppure portare carichi con lo stesso peso in modo pi\u00f9 efficiente.\nGli scramjet funzionano solo a velocit\u00e0 ipersoniche a partire da Mach 4,5, perci\u00f2 occorrono dei razzi o altri motori a getto per lanciare il velivolo alla velocit\u00e0 minima richiesta. Nel caso del X-43A, il velivolo era accelerato a grande velocit\u00e0 da un razzo Pegasus lanciato da un bombardiere B-52 modificato.\nI motori del velivolo di test X-43A erano specificatamente progettati per una certa velocit\u00e0, e potevano comprimere e incendiare la miscela aria-carburante solo quando l'aria fluiva nel modo previsto. I primi due X-43A erano progettati per un volo a una velocit\u00e0 di circa Mach 7, mentre il terzo era progettato per volare a circa Mach 10.\nIl successo del secondo volo dell'X-43A lo ha reso l'aereo pi\u00f9 veloce del mondo tra quelli che usano l'aria, anche se non \u00e8 stato il primo scramjet funzionante. Questo titolo tocca all'australiano HyShot: ancora attaccato al missile che lo aveva lanciato, l'HyShot scese a terra in volo propulsivo nel 2002.\nSistemi e impianti.\nViaggiare a velocit\u00e0 supersonica produce una notevole quantit\u00e0 di calore generato dall'attrito prodotto dalla resistenza dell'aria. A velocit\u00e0 elevate, il calore pu\u00f2 diventare cos\u00ec intenso che alcune parti metalliche dell'aereo possono raggiungere la temperatura di fusione. Per evitare che questo accada, nell'X-43A \u00e8 stato previsto di far circolare acqua attorno al rivestimento del motore e sotto i bordi di attacco dei fianchi dell'aereo, in modo da raffreddare le superfici. Nei test la circolazione dell'acqua \u00e8 stata attivata a partire da Mach 3. In futuro si potrebbe far circolare in queste zone il carburante, come gi\u00e0 accade negli ugelli di molti razzi a combustibile liquido o negli aerei ad alta velocit\u00e0 come ad esempio il Lockheed SR-71.\nImpiego operativo.\nIl primo test dell'X-43A effettuato dalla NASA il 2 giugno 2001 fall\u00ec a causa della perdita di controllo del razzo Pegasus avvenuta 13 secondi dopo la separazione dal B-52. Il razzo, mentre si trovava in regime transonico, sub\u00ec un'oscillazione agli elementi di controllo che alla fine port\u00f2 al malfunzionamento dell'alettone di destra.\nQuesto caus\u00f2 una deviazione significativa del razzo dalla traiettoria programmata, e pertanto lo \"stack\" fu distrutto dalla carica di esplosivo a bordo del razzo come misura di sicurezza. Un'indagine stabil\u00ec che a contribuire all'incidente furono le informazioni imprecise sul comportamento del razzo e sulle sue capacit\u00e0 di volo in quella conformazione, tuttavia non fu identificato un fattore singolo come causa principale dell'insuccesso.\nNel secondo test del 7 marzo 2004, il Pegasus si accese con successo e rilasci\u00f2 il velivolo di test all'altitudine di circa 29\u00a0000 metri. Dopo la separazione, la presa d'aria del motore fu aperta, il motore si accese e l'aereo si allontan\u00f2 dal razzo raggiungendo Mach 6,83 (record di velocit\u00e0).\nIl carburante aliment\u00f2 il motore per 11 secondi durante i quali l'aereo percorse 24\u00a0km. Dopo lo spegnimento, i controllori furono ancora in grado di pilotare il velivolo e lo fecero per diversi minuti durante il rallentamento provocato dalla resistenza dell'aria e la discesa in una lunga picchiata nel Pacifico. La velocit\u00e0 di punta si registr\u00f2 al momento dello spegnimento del Pegasus, ma lo scramjet acceler\u00f2 il velivolo in volo cabrato dopo la piccola diminuzione di velocit\u00e0 seguente alla separazione.\nIl terzo volo del Boeing X-43A stabil\u00ec un nuovo record di velocit\u00e0 per un aereo: 11\u00a0200\u00a0km/h, vicino a Mach 10.\nLa NASA fece volare la terza versione il 16 novembre 2004, raggiungendo la velocit\u00e0 di Mach 9,68 ad un'altitudine di 34\u00a0000 m, potendo cos\u00ec testare ulteriormente la capacit\u00e0 del velivolo di dissipare le grandi quantit\u00e0 di calore generate.\nL'X-43A fu lanciato da un razzo Pegasus modificato, a sua volta sganciato da un B-52 a 13\u00a0157 metri di quota. Dopo un volo durato 10 secondi grazie allo scramjet, l'X-43A precipit\u00f2 al largo della costa meridionale della California."}
{"id": "59952", "revid": "125081302", "url": "https://it.wikipedia.org/wiki?curid=59952", "title": "Vittorio Fossombroni", "text": "Biografia.\nI primi incarichi.\nNato ad Arezzo da Giacinto Fossombroni, stimato antiquario e studioso di matematica, fisica e astronomia, e da Lucilla dei baroni Albergotti Siri, dopo gli studi sotto l'attenta guida del padre, il giovane Vittorio si iscrisse alla facolt\u00e0 di giurisprudenza all'Universit\u00e0 di Pisa, dove si laure\u00f2 in \"utroque iure\" nel 1778 Tuttavia, la passione di Fossombroni erano le scienze matematiche, politiche ed economiche, tanto che, dopo la laurea, scrisse alcuni testi sull'idraulica, la matematica e l'economica, che gli diedero una certa notoriet\u00e0. Per questo, nel 1782 Fossombroni fu sovrintendente ai lavori per l'opera di bonifica definitiva della Val di Chiana, voluta dal Granduca di Toscana Pietro Leopoldo di Lorena (il futuro imperatore Leopoldo II), e di grandi opere di bonifica idraulica in Maremma. La sua abilit\u00e0 e perizia fu cos\u00ec apprezzata, che anche il successore di Pietro Leopoldo, Ferdinando III, lo riconferm\u00f2 nell'incarico, nominandolo anche nel 1794 sovrintendente generale al dipartimento delle acque della Val di Chiana, carica che mantenne sino al 1827, sebbene pi\u00f9 in avanti fosse stato coadiuvato da ingegneri valenti come Capeo e Minetti. Tutte queste responsabilit\u00e0 dettero a Fossombroni una notoriet\u00e0 internazionale nel campo dell'idraulica, tanto che il suo parere o giudizio fu richiesto anche all'estero: nel 1810 fu chiamato a presiedere la commissione di bonifica delle paludi dell'Agro Romano; nel 1830 collabor\u00f2 pure con Pietro Paleocapa per la redazione del Piano per la sistemazione dei fiumi veneti Brenta e Bacchiglione, voluto dall'imperatore austriaco; anni dopo, persino il vicer\u00e9 d'Egitto chiese il suo parere per la costruzione di un bacino idrico nel porto di Alessandria d'Egitto.\nIl periodo napoleonico.\nBen presto divenne un esponente di spicco delle cerchia granducale, tanto da venire nominato nel 1791 revisore delle stampe, e di condurre, dal 1792 al 1795, una battaglia personale a favore della libert\u00e0 di commercio, abolita il 2 ottobre 1792 con decreto granducale su proposta dei consiglieri di Ferdinando III, Manfredini e Lampredi. Dal 1796 al 1798 Fossombroni fu attivo in politica estera, al fine di mantenere la neutralit\u00e0 del Granducato durante le guerre napoleoniche che devastavano l'Italia: dapprima fu il rappresentante toscano che doveva trattare con i ministri plenipotenziari a Firenze, i generali Miot de Milito e Reinhard; poi scrisse una nota di protesta inviata al generale Napoleone, che, colpito da essa, volle incontrarlo personalmente. Dopo l'incontro, avvenuto il 30 giugno 1796, il generale francese impose al granduca di elevare l'ingegnere aretino a ministro degli Esteri. In tale veste, invi\u00f2 nel gennaio 1797 un \"Oracle sur la Toscane\", in breve ma incisivo scritto volto ad impedire l'occupazione militare della Toscana, da lui descritta come un modello e un esempio di societ\u00e0 civile da seguire. Bench\u00e9 non servisse ad impedire l'occupazione del Granducato, questo scritto rest\u00f2 memorabile negli anni a venire, tanto da essere usata come una sorta di dichiarazione di indipendenza del \"piccolo\" Stato contro le rivendicazioni delle grandi potenze. Nel marzo 1798 Ferdinando III nomin\u00f2 Fossombroni segretario di Stato insieme a Neri Corsini, mantenendolo anche al ministero degli Esteri. Gest\u00ec dunque i rapporti con i francesi fino al 25 marzo 1799, quando le truppe d'Oltralpe varcarono i confini toscani, malgrado la remissivit\u00e0 del Granduca a trattare con i generali di Napoleone, specie Reinhard, che impose al sovrano di espellere il papa Pio VI, esule a Siena dopo la proclamazione della Repubblica romana. Dopo l'occupazione di Firenze, Fossombroni part\u00ec con gli altri ministri per Palermo, dove rimase fino all'autunno dello stesso anno. Rientrato poi in patria, pur conservando le sue cariche, rimase estraneo alla politica fino alla pace di Lun\u00e9ville del 9 febbraio 1801, che prevedeva anche l'abdicazione del granduca e la trasformazione della Toscana in Regno d'Etruria con a capo prima Ludovico di Borbone, e dopo la sua morte nel 1803, la moglie Maria Luisa di Borbone, in nome del figlio Carlo Ludovico di Borbone, Vittorio Fossombroni fu un notevole collaboratore del nuovo regime, facendo parte, nel 1804, della deputazione Finanza nominata dalla reggente, che convinse Maria Luisa ad approvare la legge che permetteva la libera circolazione delle derrate alimentari nel territorio toscano, abolita nel 1799 dal Senato di Firenze. \nNel 1805 divenne tenente generale delle truppe toscane e nel maggio dello stesso anno, fece parte della delegazione toscana all'incoronazione di Napoleone a re d'Italia a Milano. Le sue benemerenze e capacit\u00e0 gli valsero, nel 1809, la nomina a membro del Consiglio privato imperiale e Conte dell'Impero.\nLa Restaurazione.\nDopo la caduta di Napoleone e l'avvento della Restaurazione, il Congresso di Vienna restitu\u00ec la Toscana al deposto Granduca; questi, sia per riaffermare la linearit\u00e0 del periodo lorenese e la politica di tolleranza svolta durante il periodo francese, il 25 giugno 1814 chiam\u00f2 Fossombroni a ricoprire l'incarico di presidente della commissione legislativa, per poi divenire, il 15 settembre, dopo il rientro di Ferdinando III a Firenze, segretario di Stato, ministro degli Esteri e direttore delle reali segreterie. Il politico toscano mantenne all'interno del Consiglio una netta superiorit\u00e0, che diede l'impronta alla politica del Granducato almeno fino alla met\u00e0 degli anni Trenta del XIX secolo. Infatti Fossombroni govern\u00f2 con fermezza e autorit\u00e0, riportando in auge il precedente assetto istituzionale leopoldino, ma senza ripudiare del tutto le novit\u00e0 napoleoniche: revision\u00f2 il codice napoleonico, abolendo il divorzio, ristabil\u00ec le decime parrocchiali, nel 1815 restrinse le libert\u00e0 municipali, con la nomina dei gonfalonieri e di parte del Consiglio cittadino da parte del Granduca, difese lo Stato dalle ingerenze della Chiesa, vietando l'ingresso dei Gesuiti, conserv\u00f2 la pubblicit\u00e0 dei processi e mitig\u00f2 i poteri della polizia, tanto che la Toscana fu di gran lunga lo Stato pi\u00f9 tollerante, mite e liberale di quel periodo. In campo economico, Fossombroni ritorn\u00f2 ai criteri liberistici adottati da Pietro Leopoldo: dopo che, nel 1816, una spaventosa carestia si era abbattuta su tutta la penisola, fatto che aveva costretto a calmierare il prezzo del grano, il ministro toscano abol\u00ec i dazi e le gabelle sulle importazioni, favorendo lo sviluppo dell'industria e dell'agricoltura, tanto da rendere il bilancio statale in attivo. Grazie alle nuove risorse, Fossombroni diede avvio ad una serie di lavori pubblici e di infrastrutture, come l'apertura di varie arterie stradali (per la valle tiberina, da Volterra a Siena, da Siena ad Arezzo) e la continuazione dell'opera di bonifica della Maremma, con lo scopo di estirpare la malaria e mettere a coltura nuove terre. Dopo la morte di Ferdinando III nel 1824, il suo successore Leopoldo II riconferm\u00f2 Fossombroni nei suoi incarichi ministeriali, anche se agli occhi del granduca e del ceto dirigente toscano la sua popolarit\u00e0 andava sempre pi\u00f9 diminuendo; infine, nel 1838, chiese e ottenne la messa a riposo dal servizio pubblico, riturandosi a vita privata e continuando a dedicarsi ai suoi studi di matematica e idraulica, che lo resero noto in tutta Europa. Proprio per questo, il celebre esploratore e scienziato tedesco Alexander von Humboldt nel 1842 lo propose per l'onorificenza prussiana dell'Ordine Pour le M\u00e9rite (classe di pace). Dopo questa onorificenza, l'ultima di una lunga serie di riconoscimenti, Vittorio Fossombroni si trasfer\u00ec nel palazzo Fossombroni di Borgo Ognissanti a Firenze nel 1835 dove mor\u00ec il 13 aprile 1844: fu sepolto nella cattedrale di Santa Croce, in un mausoleo costruito con fondi pubblici. Lasci\u00f2 nome e titolo ad Enrico Vittorio (1825-1893), figlio di Francesco Falciai e Vittoria Bonci, da lui presa in moglie nel 1832. Enrico Vittorio divenne deputato di Arezzo e senatore."}
{"id": "59957", "revid": "1632387", "url": "https://it.wikipedia.org/wiki?curid=59957", "title": "Andrea Cesalpino", "text": "Biografia.\nNato ad Arezzo, o pi\u00f9 probabilmente nel contado aretino, nel 1524 o 1525 \u2013 la data di nascita \u00e8 cos\u00ec collocata dal \"Dizionario biografico degli italiani\" \u2013, Cesalpino svolse i suoi studi all'Universit\u00e0 di Pisa con i maestri Realdo Colombo e Luca Ghini, laureandosi nel 1551. A Pisa, nel 1555 succedette a Ghini nella direzione dell'Orto Botanico e come lettore di materia medica, mentre dal 1569 al 1592 copr\u00ec la cattedra di medicina.\nFece parte della scuola anatomica che fior\u00ec a Padova nella seconda met\u00e0 del Cinquecento. Comp\u00ec le prime vere grandi scoperte sulla circolazione del sangue. Suo merito fondamentale \u00e8 di aver definito \u2013 con la testimonianza del reperto anatomico \u2013 che il cuore (e non il fegato) \u00e8 il centro del movimento del sangue e il punto di partenza delle arterie e delle vene.\nNel 1592 papa Clemente VIII lo chiam\u00f2 a Roma, dove insegn\u00f2 medicina allo Studio romano ed ebbe l'incarico di medico personale del papa. L'anno dopo diede la prova della \"circolazione\" dimostrando che le vene legate in qualsiasi parte del corpo si tumefanno \"sotto il laccio, cio\u00e8 dalla periferia al centro\", e che quando aperte, come nel salasso, lasciano fuoriuscire dapprima sangue scuro venoso e poi sangue rosso arterioso. Era la prova concreta che esiste una corrente centripeta opposta rispetto a quello che, tramite l'aorta e i suoi rami, porta il sangue dal cuore alla periferia: nel sistema vasale esistevano quindi due correnti opposte.\nNell'ambito della Botanica, invece, studi\u00f2 e svilupp\u00f2 nuovi sistemi di classificazione delle piante. Andrea Cesalpino \u00e8 considerato uno dei primi grandi sistematici in quanto non solo descrisse e classific\u00f2 1500 specie (De Plantis Libri XVI) ma fu il primo a suggerire una relazione tra struttura e funzione dei caratteri morfologici usati nella classificazione. \nMor\u00ec a Roma nel 1603.\nOpere.\nTra le sue opere pi\u00f9 celebri:"}
{"id": "59961", "revid": "838137", "url": "https://it.wikipedia.org/wiki?curid=59961", "title": "68 a.C.", "text": ""}
{"id": "59962", "revid": "2225", "url": "https://it.wikipedia.org/wiki?curid=59962", "title": "Finding Neverland", "text": ""}
{"id": "59963", "revid": "339392", "url": "https://it.wikipedia.org/wiki?curid=59963", "title": "SuSe", "text": ""}
{"id": "59968", "revid": "484362", "url": "https://it.wikipedia.org/wiki?curid=59968", "title": "Puebla (stato)", "text": "Puebla \u00e8 uno dei 31 Stati del Messico e si trova nella parte centro-orientale del Paese. Confina a est con lo Stato di Veracruz, a ovest con gli Stati di Hidalgo, Messico, Tlaxcala e Morelos e a sud con Oaxaca e Guerrero. Puebla non ha sbocco al mare e ha un rilievo molto accentuato. Ha una superficie di 34.251\u00a0km\u00b2 e vi abitano pi\u00f9 di sei milioni di persone, il che rende questo Stato il quinto pi\u00f9 popoloso del Messico. La capitale \u00e8 Puebla de Zaragoza, quarta citt\u00e0 messicana per numero di abitanti.\nGeografia fisica.\nTerritorio.\nLo Stato di Puebla si trova nel centro del Messico, a est della capitale della repubblica. Il suo territorio \u00e8 ricco di contrasti, anche se i canyon e le montagne sono una costante nella maggior parte di esso. Il centro dello Stato \u00e8 occupato dalla valle Puebla-Tlaxcala. Questa valle \u00e8 ampia e temperata, con un'altitudine di 2.160 metri sul livello del mare (s.l.m.). Fa parte della provincia di fisiografia Neovolcanic.\nIl limite occidentale della valle \u00e8 la Sierra Nevada Puebla, essenzialmente formato da vulcani Popocatepetl e Iztacc\u00edhuatl. Raggiunge altezze di oltre 5.000 metri. Le cime di questi vulcani sono al secondo posto e il terzo per la sua elevazione a livello nazionale, e di solito erano coperte di neve tutto l'anno. Popocatepetl \u00e8 un vulcano attivo si stima abbia un'et\u00e0 di 23.000 anni, ed \u00e8 diventato uno dei pi\u00f9 visitati al mondo dopo l'aumento dell'attivit\u00e0 vulcanica. La Sierra Nevada segna il limite occidentale del Puebla-Tlaxcala valle e il confine tra gli Stati di Puebla e Messico e Morelos. A sud di questa valle inizia Mixteca Poblana piena di pendii ripidi.\nA est della Valle di Tehuac\u00e1n si trova un'altra catena montuosa, comunemente conosciuta con il nome di Sierra Negra Tehuac\u00e1n. A nord della Sierra Negra e Valle Citt\u00e0 Serdan si innalza il Pico de Orizaba, punto pi\u00f9 alto del Messico e confine fra gli Stati di Puebla e Veracruz, coperto da nevi perenni minacciate dai cambiamenti climatici.\nClima.\nFonte: \nStoria.\nConfinante con l'alta valle di Anahuac, ricca di storia e di cultura, il territorio dello stato di Puebla ha ricoperto un ruolo importante fin dall'epoca pre-colombiana.\nNella valle di Tehuac\u00e1n furono ritrovate i primi indizi di prodotti agricoli coltivati, secondo gli storici risalenti al 7000 a.C.; si trattava di zucche, avocado, cotone e chili. I successivi antichi popoli indios, come gli Olmechi, i Zapotechi, i Mixtechi, i Totonachi e gli Aztechi, controllarono l'area in successione, in guerra tra di loro a partire dal 1200 a.C. e fino alla venuta dei \"conquistadores\" spagnoli.\nIl centro politico e religioso pi\u00f9 importante del periodo classico fu senza dubbio Cholula, che influenz\u00f2 per molti secoli le zone circostanti.\nSociet\u00e0.\nSuddivisione amministrativa.\nLo Stato \u00e8 diviso in 217 comuni che compongono le sette regioni economiche. Citt\u00e0 pi\u00f9 popolosa dello Stato di Puebla.\nEconomia.\nFin dai tempi della \"Conquista\" spagnola e anche ai nostri giorni, lo stato di Puebla \u00e8 stato un importante nodo stradale.\nMolto attiva \u00e8 l'agricoltura: i prodotti pi\u00f9 diffusi sono cereali, mais, caff\u00e8, canna da zucchero e agave maguey. L'industria mineraria si basa principalmente sull'estrazione di oro, rame, carbone, onice e marmo. Vi \u00e8 stato un rapido processo di industrializzazione grazie anche alla disponibilit\u00e0 di abbondante energia di origine idraulica; le principali industrie sono quelle delle ceramiche, in particolare piastrelle, dei tessuti, del vetro, del sapone, degli articoli di cuoio e negli ultimi anni anche delle automobili.\nPer completare il quadro economico bisogna ricordare l'artigianato, il turismo e l'imbottigliamento di acque minerali, come a Tehuac\u00e1n."}
{"id": "59970", "revid": "253269", "url": "https://it.wikipedia.org/wiki?curid=59970", "title": "Dark Angel (serie televisiva)", "text": "Dark Angel \u00e8 una serie televisiva statunitense di genere fantascientifico cyberpunk creata da James Cameron e Charles H. Eglee. La serie debutt\u00f2 nell'ottobre del 2000 in America sul canale Fox e fu cancellata dopo due stagioni. Ambientata in una Seattle post apocalittica, fu girata a Vancouver, negli studi LionsGate.\nTrama.\nStati Uniti, anno 2009. Un segretissimo centro di ricerca nel Wyoming, chiamato \"Progetto Manticore\", crea attraverso la manipolazione genetica esseri umani potenziati allo scopo di addestrarli come soldati. Undici bambini del gruppo, composto da \"X5\" - l'X5 \u00e8 una specifica classe di esseri umani geneticamente potenziati, i cui appartenenti portano dietro al collo un codice a barre, impresso geneticamente -, evadono la sicurezza dell'edificio e riescono a fuggire, ma sono costretti a dividersi per sopravvivere. Alcuni mesi dopo la loro fuga, un ordigno nucleare esplode nella ionosfera sopra la costa orientale degli Stati Uniti: la potentissima onda elettromagnetica prodotta dall'esplosione azzera i sistemi informatici e di comunicazione di gran parte della nazione, causando una grande depressione economica e portando il Governo verso uno Stato di Polizia. Dieci anni dopo, una dei fuggitivi, che ha come nome in codice \"X5-452\", si fa chiamare Max Guevara e vive a Seattle, in cui lavora come corriere della Jam Pony di giorno e arrotonda il salario come ladra di notte. Per rubare un prezioso oggetto antico, si introduce nella casa di Logan Cale, un ricco idealista che si rivela essere \"Solo Occhi\", un hacker solitario che denuncia periodicamente crimine e illegalit\u00e0 bloccando i programmi televisivi e trasmettendo bollettini video in streaming della durata di 60 secondi. Max stringe un patto con lui, promettendo di aiutarlo nella lotta contro la criminalit\u00e0 in cambio di informazioni su Manticore e aiuti nella ricerca dei suoi fratelli fuggiti. Allo stesso tempo, il colonnello Donald Lydecker, che aveva personalmente addestrato il gruppo di Max, \u00e8 anch'egli sulle tracce dei soggetti geneticamente modificati, che spera di ritrovare e ricondurre a Manticore. Al termine della prima stagione, Max viene infine catturata e costretta a rientrare nel programma di addestramento. Con l'inizio della seconda, grazie all'aiuto di un altro X5 chiamato Alec, e di Joshua, un uomo-cane che vive nei sotterranei di Manticore, che non porta alcun codice a barre, Max riesce a fuggire. Manticore viene distrutta e da essa fuggono centinaia di esperimenti scientifici, che non sempre hanno sembianze umane. Seattle \u00e8 invasa quindi da mutanti e Max fa fatica a proteggere coloro che, seppur di aspetto diverso, hanno buone intenzioni (con qualche rara eccezione) e non sono pericolosi. Alla fine della serie, Max, Logan, Alec e Joshua, con l'appoggio degli amici di Max alla Jam Pony, i quali hanno infine scoperto la vera natura della ragazza, si rifugiano insieme a tutti gli altri esseri geneticamente modificati all'interno di Terminal City, una zona disabitata di Seattle, in cui vengono presi d'assedio dalla polizia e danno inizio alla resistenza.\nPersonaggi e interpreti.\nPersonaggi ricorrenti.\nI dodici fuggitivi del 2009.\nOltre Max, nella serie appaiono altri sette fuggitivi da adulti, mentre i restanti compaiono solo nei libri.\nNella serie vengono oltre menzionati altri X5 che non sono riusciti a scappare:\nEpisodi.\nNegli Stati Uniti la prima stagione di \"Dark Angel\" and\u00f2 in onda su Fox a partire dal 3 ottobre 2000. Trasmessa ogni marted\u00ec sera dopo \"That '70s Show\" e \"Titus\", occup\u00f2 la stagione televisiva a cavallo tra il 2000 e 2001 ed ebbe una media di 10 milioni di spettatori ad episodio. Nonostante i discreti risultati di ascolto, Fox prese la decisione di trasmettere la stagione seguente di \"Dark Angel\" il venerd\u00ec sera (tradizionalmente la serata televisiva meno seguita dal pubblico statunitense, detta infatti \"death slot\") precedendo una nuova serie, \"Pasadena\". Si profil\u00f2 cos\u00ec il declino della serie, che si chiuse, dati i bassi ascolti, con un episodio finale diretto dallo stesso James Cameron.\nSpin-off.\nLo scrittore Max Allan Collins ha scritto una trilogia di romanzi tratti dalla serie: \"Dark Angel: Prima dell'alba\" (2002), un prequel ambientato tra il 2009 e il 2019; \"Dark Angel: Skin Game\" (2003), ambientato invece tra il marzo e il maggio del 2021; \"Dark Angel: After the Dark\" (2003), ambientato nel dicembre 2021.\n\"Dark Angel: The Eyes Only Dossier\" (2003) \u00e8 invece una collezione di documenti sulle indagini di Solo Occhi.\nNel 2003 \u00e8 stato inoltre distribuito un videogioco, \"James Cameron's Dark Angel\".\nCensure nella versione italiana.\nNell'episodio della prima stagione \"Operazione Brin\", un uomo chiede a Lydecker se sia al corrente della situazione del Vaticano dopo l'elezione del nuovo Papa, che si \u00e8 schierato contro i loro alleati nel Parlamento italiano; successivamente l'uomo, in maniera implicita, chiede a Lydecker di far uccidere il Pontefice. Nella versione italiana, nel discorso non viene citato n\u00e9 il Vaticano n\u00e9 il Parlamento italiano.\nCuriosit\u00e0.\nAlcune scene iniziali del film \"Hitman - L'assassino, che\" mostrano momenti d'infanzia dell'Agente 47, sono state girate per l'episodio pilota di Dark Angel. I protagonisti di entrambe le opere hanno un codice a barre dietro la testa."}
{"id": "59974", "revid": "1442080", "url": "https://it.wikipedia.org/wiki?curid=59974", "title": "Trilione", "text": "Un trilione \u00e8 il numero naturale che, nel sistema di denominazione chiamato scala lunga, equivale a un milione di bilioni, cio\u00e8 un miliardo di miliardi, ossia un milione alla terza ( = = 1018), succede il e precede il . Il trilione equivale anche a un milionesimo di quadrilione. Nel Sistema Internazionale il prefisso per il trilione \u00e8 exa.\nNegli Stati Uniti e nel mondo anglosassone in genere, dove viene utilizzato il sistema di denominazione chiamato scala corta, il termine \"trillion\" equivale a 1000 miliardi (o 1012, ossia il nostro bilione), quindi il trilione della scala lunga corrisponde a 1 milione di \"trillion\" della scala corta (in inglese: \"one milion trillion\")."}
{"id": "59975", "revid": "1798099", "url": "https://it.wikipedia.org/wiki?curid=59975", "title": "Quadrilione", "text": "Il quadrilione \u00e8 il numero naturale che in Europa continentale, secondo il sistema di denominazione chiamato scala lunga, equivale a un bilione di bilioni, cio\u00e8 un milione alla quarta (4 = = 1024). Negli Stati Uniti, nel Regno Unito e in altri paesi anglofoni, dove \u00e8 in uso il sistema di denominazione chiamato scala corta, \"quadrillion\" indica invece il numero rappresentato dall'unit\u00e0 seguita da quindici zeri (1015); nella scala corta, 1024 viene denominato \"Septillion\".\nIl suo prefisso nel Sistema Internazionale \u00e8 lo yotta: ad es. 1 yottametro equivale a un quadrilione di metri (), che equivale a circa volte la distanza tra il Sole e la Terra (di circa km), e circa 100 volte la distanza tra Terra e la galassia di Andromeda M31.\nL'ordine di grandezza superiore al quadrilione \u00e8 il quadriliardo che vale mille quadrilioni."}
{"id": "59977", "revid": "499531", "url": "https://it.wikipedia.org/wiki?curid=59977", "title": "Volume molare", "text": "In chimica, il volume molare (vm) \u00e8 il volume occupato da una mole di una determinata sostanza.\nSi pu\u00f2 calcolare come rapporto tra il volume (V) e la quantit\u00e0 di sostanza (n) di una sostanza in esso contenuto:\nL'unit\u00e0 di misura nel Sistema Internazionale \u00e8 il metro cubo su mole (m3mol\u22121).\nVolume nei gas ideali e volume molare standard.\nPer un gas ideale, il volume molare standard \u00e8 il volume occupato da una mole a temperatura e pressione standard (STP).\nEquivale a 0,022414 m3mol\u22121 o a 22,414 L/mol.\nTale valore si ricava sostituendo le coordinate termodinamiche STP nella equazione di stato dei gas perfetti, che si pu\u00f2 esprimere nella forma:\nsostituendo alla costante dei gas \"R\" il suo valore e la temperatura e la pressione standard (nelle unit\u00e0 SI sono rispettivamente 273,15 K e 101,325 kPa): formula_3\nLegge di Avogadro.\nL'uniformit\u00e0 del volume molare in tutti i gas \u00e8 garantita dalla legge di Avogadro, nota anche come legge di Avogadro-Amp\u00e8re, che afferma che moli uguali di gas diversi in condizioni normali (STP) occupano lo stesso volume. La legge di Avogadro si deriva dalla equazione di stato dei gas perfetti, in questa maniera:\nIl secondo membro dell'equazione della legge di Avogadro \u00e8 il numero di moli fratto il volume, cio\u00e8 la concentrazione molare del gas, che rimane costante restando costanti pressione e temperatura al primo membro.\nInoltre, sostituendo a V il volume molare (22,414 L), si ottiene al posto di n, NA la costante di Avogadro (6,022\u00d71023), cio\u00e8 il numero di particelle, che sia atomi molecole o ioni contenute in una mole, o nel volume molare di un gas.\nEccezioni.\nIl volume molare di un gas reale non \u00e8 uguale per tutte le sostanze.\nAd esempio elio e azoto hanno volume molare 22,4 L, mentre il diossido di carbonio 22,26 L e il cloro 22,99 L.\nTuttavia, per convenienza pratica, viene utilizzato il valore di 22,4 L/mol per ogni gas in condizioni STP approssimandone il comportamento a quello di un gas ideale.\nVolume nella fase condensata.\nPer le sostanze solide e liquide il volume molare \u00e8 solitamente riferito alla temperatura di 298,15 K (ovvero 25\u00a0\u00b0C).\n\u00c8 possibile calcolarlo dividendo la massa molare per la densit\u00e0:"}
{"id": "59978", "revid": "767487", "url": "https://it.wikipedia.org/wiki?curid=59978", "title": "Interpolazione", "text": "In matematica, e in particolare in analisi numerica, per interpolazione si intende un metodo per individuare nuovi punti del piano cartesiano a partire da un insieme finito di punti dati, nell'ipotesi che tutti i punti si possano riferire ad una funzione formula_1 di una data famiglia di funzioni di una variabile reale.\nNelle attivit\u00e0 scientifiche e tecnologiche, e in genere negli studi quantitativi di qualsiasi fenomeno, accade molto spesso di disporre di un certo numero di punti del piano ottenuti con un campionamento o con apparecchiature di misura e di ritenere opportuno individuare una funzione che passi per tutti i punti dati o almeno nelle loro vicinanze (vedi curve fitting). \nDefinizione del problema.\nSia data una sequenza di \"n\" numeri reali \"distinti\" formula_2 chiamati nodi e per ciascuno di questi formula_2 sia dato un secondo numero formula_4. Ci proponiamo di individuare una funzione formula_5 di una certa famiglia tale che sia\nUna coppia formula_7 viene chiamato punto dato ed formula_5 viene detta funzione interpolante, o semplicemente interpolante, per i punti dati.\nTalora i valori formula_4, quando si intendono riferiti a una funzione abbastanza definita, si scrivono formula_10.\nSi parla di interpolazione quando: note alcune coppie di dati (x;y), interpretabili come punti di un piano, ci si propone di costruire una funzione, detta funzione interpolante, che sia in grado di descrivere la relazione che intercorre fra l'insieme dei valori x e l'insieme dei valori y\nEsempio.\nSi supponga di avere la seguente tabella, che d\u00e0 alcuni valori di una funzione formula_11 che si pu\u00f2 considerare nota in altra sede. \nCi chiediamo: quanto vale la funzione per esempio, in formula_12 ? L'interpolazione risolve problemi come questo.\nEsistono molti metodi differenti di interpolazione; in questo articolo descriveremo a grandi linee solo quelli pi\u00f9 rilevanti per la comprensione della problematica.\nPer capire se il metodo scelto e la funzione interpolante trovata sono adatti, occorre rispondere a quattro richieste generali:\nInterpolazione lineare.\nUno dei metodi pi\u00f9 semplici \u00e8 l'interpolazione lineare. Si consideri il suddetto esempio di determinare formula_13.\nPoich\u00e9 2.5 \u00e8 il punto medio fra 2 e 3, \u00e8 ragionevole assegnare a formula_13 come il valore medio fra formula_15 e formula_16: in tal modo si ottiene formula_17.\nIn generale, l'interpolazione lineare per ogni coppia di punti dati consecutivi, denotiamoli formula_18 e formula_19, definisce come funzione interpolante nell'intervallo formula_20 la \nQuesta formula pu\u00f2 essere interpretata come valutazione della media ponderata.\nL'interpolazione lineare \u00e8 rapida e facile, ma non \u00e8 molto precisa. Un altro svantaggio \u00e8 che l'interpolante non \u00e8 differenziabile nei punti formula_2.\nLa seguente stima dell'errore indica che l'interpolazione lineare non \u00e8 molto precisa. Indichiamo con formula_23 la funzione interpolante e supponiamo che la formula_24 sia compresa fra formula_25 e formula_26 e che formula_23 sia due volte differenziabile. \nAllora l'errore della interpolazione lineare \u00e8\nQuindi, l'errore \u00e8 proporzionale al quadrato della distanza fra i punti dati.\nGli errori di alcuni altri metodi, comprese l'interpolazione polinomiale e l'interpolazione spline descritte qui sotto, sono proporzionali a potenze superiori della distanza fra i punti dati e quindi sono preferibili. Questi metodi inoltre producono funzioni interpolanti pi\u00f9 lisce.\nInterpolazione polinomiale.\nL'interpolazione polinomiale pu\u00f2 considerarsi, grosso modo, una generalizzazione dell'interpolazione lineare. Mentre l'interpolante lineare \u00e8 una sequenza di funzioni lineari, nella interpolazione polinomiale si cerca come interpolante un unico polinomio di un grado opportuno.\nPer il problema dato sopra si trova che il seguente polinomio di sesto grado passa attraverso tutti i sette punti:\nformula_29 .\nAssegnando formula_30, troviamo che formula_31.\nIn generale, se abbiamo \"n\" punti dati, esiste esattamente un polinomio di grado \"n\"\u22121 che passa attraverso tutti tali punti. L'errore di interpolazione \u00e8 proporzionale alla distanza fra i punti dati elevata alla potenza \"n\"-esima. \nInoltre l'interpolante, in quanto polinomio, \u00e8 illimitatamente differenziabile. Dunque l'interpolazione polinomiale evita tutte le difficolt\u00e0 incontrate dalla interpolazione lineare.\nTuttavia, se si riprendono le 4 richieste generali, si vede che l'interpolazione polinomiale presenta alcuni svantaggi. Il calcolo del polinomio d'interpolazione \u00e8 molto 'costoso' (in termini di operazioni richieste al calcolatore, cio\u00e8 si ha un tempo di calcolo costoso). Inoltre l'interpolazione polinomiale non risulta molto esatta nell'intero dominio della funzione; in particolare nei punti estremi dell'intervallo si manifesta il cosiddetto fenomeno di Runge. Questi svantaggi possono essere evitati usando altre interpolazioni e in particolare l'interpolazione spline.\nInterpolazione razionale.\nL'interpolazione razionale, simile a quella polinomiale, utilizza invece delle funzioni razionali \nformula_32.I pi\u00f9 noti metodi di interpolazione razionale sono \nDei tre, l'ultimo non ha mai asintoti e garantisce un modesto errore anche con piccoli intervalli, anche con le funzioni di tipo Runge.\nIl vantaggio dell'approssimazione razionale \u00e8 che, ad esempio nella funzione formula_33, l'interpolazione polinomiale causa delle forti oscillazioni, soprattutto fuori dai valori tabellati (estrapolazione), mentre la razionale ha meno oscillazioni. Inoltre, coinvolge meno calcoli dell'interpolazione spline, essendo generalmente implementata in formula_34 per il calcolo dei pesi, da farsi \"una tantum\" per i valori tabulati, e formula_35 per l'interpolazione.\nInterpolazione spline.\nMentre l'interpolazione lineare utilizza una funzione lineare per ciascuno degli intervalli formula_36, la interpolazione spline si serve nei suddetti intervalli di polinomi di grado piccolo scegliendoli in modo che due polinomi successivi si saldino in modo liscio. La funzione che si ottiene con un procedimento di questo genere si chiama funzione spline. \nPer esempio, la spline naturale cubica \u00e8 a tratti cubica e due volte differenziabile. Inoltre, la relativa derivata seconda \u00e8 zero nei punti finali. La spline naturale cubica che interpola i punti nella tabella qui sopra \u00e8 cos\u00ec definita \nLa funzione interpolante ottenuta con la interpolazione spline, come quella ottenuta con la interpolazione polinomiale, rispetto alla interpolante ottenuta con l'interpolazione lineare presenta errori inferiori ed \u00e8 pi\u00f9 liscia. L'interpolante spline risulta pi\u00f9 facile da valutare dei polinomi di grado elevato richiesti dalla interpolazione polinomiale. Inoltre non soffre del fenomeno di Runge.\nAltre forme di interpolazione.\nSi individuano altri procedimenti di interpolazione servendosi di famiglie di interpolanti differenti. Si studiano quindi, per esempio, l'interpolazione razionale, cio\u00e8 l'interpolazione mediante funzioni razionali e l'interpolazione trigonometrica che si serve di polinomi trigonometrici. La trasformata discreta di Fourier \u00e8 un caso speciale di interpolazione trigonometrica. Un'altra possibilit\u00e0 interessante consiste nell'utilizzare le cosiddette wavelets o ondine\nQuando si dispone di un insieme illimitato di punti dati si pu\u00f2 adottare le \nformula interpolante di Nyquist-Shannon.\nSi studia anche l'interpolazione multivariata, attivit\u00e0 di interpolazione concernente le funzioni di pi\u00f9 variabili reali. I suoi metodi includono interpolazione bilineare e interpolazione bicubica in due dimensioni e interpolazione trilineare in tre dimensioni.\nIn alcuni ambiti applicativi pu\u00f2 accadere di disporre non solo di alcuni valori della funzione che vogliamo interpolare, ma anche di valori della sua derivata. In questi casi si trattano i cosiddetti problemi della interpolazione di Hermite.\nNozioni collegate.\nSi usa il termine \"estrapolazione\" per l'attivit\u00e0 finalizzata a trovare valori di una funzione reale formula_11 per valori della formula_24 che sono al di fuori dell'intervallo dell'asse reale che contiene i punti formula_2 nei quali sono noti i valori che essa assume.\nNei problemi di regressione o di adattamento di curve (\"curve fitting\") si abbandona il vincolo che impone alla funzione interpolante di passare esattamente per i punti dati e si richiede solo una curva approssimante che avvicini il pi\u00f9 possibile i punti dati.\nUn problema diverso dalla interpolazione, ma strettamente collegato con esso, \u00e8 l'approssimazione di una funzione complicata mediante una pi\u00f9 semplice e che presenti un andamento simile. Supponiamo di conoscere la funzione di partenza formula_11, ma che questa sia tanto complessa da non potersi valutare efficientemente. Possiamo allora considerare un determinato insieme dei suoi punti e cercare di interpolarli per individuare una funzione formula_42 pi\u00f9 semplice. Naturalmente quando si utilizzer\u00e0 la funzione approssimante per calcolare nuovi valori formula_43 si avranno risultati diversi dagli formula_44 ottenibili se calcolassimo la funzione originale; tuttavia, in certi ambiti applicativi e in seguito all'adozione di opportuni metodi di interpolazione, il vantaggio della maggiore semplicit\u00e0 e della conseguente maggiore manovrabilit\u00e0 pu\u00f2 rendere poco rilevante l'errore.\nLa teoria dell'approssimazione studia come trovare la migliore approssimazione di una funzione formula_11 con una funzione che appartiene ad una classe predeterminata e quanto risulta buona una tale funzione approssimante. Naturalmente si incontrano delle limitazioni a quanto una interpolante riesca ad approssimare la funzione originale."}
{"id": "59980", "revid": "37401", "url": "https://it.wikipedia.org/wiki?curid=59980", "title": "Papa Alessandro VI", "text": "Fu uno dei papi rinascimentali pi\u00f9 controversi, anche per aver riconosciuto la paternit\u00e0 di vari figli illegittimi, fra cui i famosi Cesare e Lucrezia Borgia, tanto che il suo cognome catalano, italianizzato in Borgia, \u00e8 diventato sinonimo di libertinismo e nepotismo, che sono tradizionalmente considerati come le caratteristiche del suo pontificato. Tuttavia due dei successori di Alessandro, Sisto V e Urbano VIII, lo descrissero come uno dei papi pi\u00f9 importanti dopo San Pietro forse perch\u00e9 come dice l\u2019Avvenire: \u201cPapa Borgia fu senza dubbio uomo del suo tempo, con tutto il peso morale che ci\u00f2 pu\u00f2 comportare: e peccatore fin che volete. Ma fu anche un papa straordinario: avvi\u00f2 la riforma degli ordini religiosi, mostrando di aver compreso i mali della Chiesa del tempo (quelli che avrebbero condotto alla rivolta di Lutero); sistem\u00f2 la contesa ispano-portoghese dopo la scoperta del Nuovo Mondo, imponendosi per una versione equilibrata del problema. Fu uno statista accorto che, riordinando l\u2019amministrazione, le finanze e l\u2019istituzione dello Stato della Chiesa e ponendo fine a molti abusi, dette da competente un energico impulso agli studi di diritto canonico, necessario per il riordino della gerarchia; fu paziente perfino dinanzi agli attacchi di Gerolamo Savonarola, che infatti fu vittima degli odii delle fazioni fiorentine pi\u00f9 e prima che della sua volont\u00e0\u201d.\nBiografia.\nFormazione e carriera ecclesiastica (1431-1484).\nRodrigo, figlio di Jofr\u00e9 Llan\u00e7ol i Escriv\u00e0 e della moglie aragonese e lontana cugina Isabel de Borja y Cavanilles (sorella del futuro papa Callisto III), nacque a X\u00e0tiva (nel Regno di Valencia, all'interno del Regno aragonese) nei primi giorni di gennaio 1431 (1\u00ba gennaio o 14\u00ba gennaio). Trasferitosi giovanissimo in Italia, fu allievo di Gaspare da Verona, docente di retorica all'Universit\u00e0 di Roma, e studi\u00f2 poi giurisprudenza a Bologna, citt\u00e0 in cui arriv\u00f2 nel 1453 e ove si laure\u00f2 in diritto canonico il 13 agosto 1456.\nRodrigo ascese ai pi\u00f9 alti ranghi della Chiesa quando lo zio, il potente cardinale Alfonso de Borja, divenne papa col nome di Callisto III. Rodrigo fu da questi elevato alla porpora a soli 25 anni (febbraio 1456) e volle italianizzare il suo nome in Borgia, cos\u00ec come aveva fatto in precedenza lo zio. Grazie allo sfrenato nepotismo di Callisto, il Borgia assunse un vastissimo potere in seno alla Curia, venendo eletto il 1\u00ba settembre del 1457 vicecancelliere di Santa Romana Chiesa.\nLa condotta libertina di Rodrigo, non criticata dallo zio papa, fu invece aspramente rimproverata da parte dell'umanista Pio II. Questi, impregnato di una profonda fede e di una salda morale acquisita dopo aver compreso gli errori passati in giovent\u00f9, mal sopportava la lussuria e i vizi del cardinale Borgia che, pertanto, nel 1460, fu aspramente rimproverato dal pontefice senese, al rimprovero del quale non fece alcuna attenzione. Nonostante tutto, Pio II non determin\u00f2 la caduta in disgrazia del Borgia, il quale mantenne i vari privilegi che aveva ottenuto sotto Callisto III.\nIl cardinale Borgia, tra il 1464 e il 1484, rimase pressoch\u00e9 nell'ombra. Bench\u00e9 si fosse prodigato per l'elezione sia di Paolo II sia di Sisto IV, nell'arco di questi vent'anni le notizie che lo riguardano sono alquanto scarse. Sicuramente tollerato per il suo comportamento dai due pontefici, ben pi\u00f9 permissivi e corrotti di Pio II, il Borgia fu nominato legato pontificio in Spagna per la promozione della crociata contro i mori di Granada (22 dicembre 1471), incarico durante il quale favor\u00ec il matrimonio tra Isabella di Castiglia e Ferdinando II d'Aragona. Ritorn\u00f2 a Roma il 25 ottobre del 1473. Soltanto sotto Paolo II e Sisto IV il Borgia ricevette gli ordini sacri: nel 1468 fu ordinato diacono, mentre il 30 ottobre 1471 fu ordinato presbitero. Fu abate commendatario di Santa Maria di Maniace dal 1471 al 1491, anno nel quale la \"don\u00f2\" al papa insieme ai feudi limitrofi, nonostante egli fosse unicamente un amministratore del monastero.\nAltro dato rilevante da segnalare, fu l'inizio delle ostilit\u00e0 con il cardinale Giuliano della Rovere (nipote di Sisto IV): entrambi uomini ambiziosi e intelligenti, erano in lotta per l'elezione al papato.\nAl servizio di Innocenzo VIII (1484-1492).\nAll'indomani della morte di Sisto IV nel 1484, il Borgia mercanteggi\u00f2 con gli altri prelati e con i vari signori della penisola italiana per ottenere l'elezione al papato\nTale era ancora il risentimento degli italiani verso il dispotico governo dei Borgia, sotto papa Callisto. Vistosi privato cos\u00ec del sostegno dei suoi alleati, Rodrigo non pot\u00e9 far altro che convergere i suoi voti, insieme con quelli di Giuliano della Rovere, sul debole Giovanni Battista Cybo, che fu eletto papa con il nome di Innocenzo VIII (29 agosto 1484).\nNonostante lo smacco, il Borgia non si arrese: dal 1484 alla sua elezione a pontefice nel 1492, fu estremamente attivo nella vita del governo della Chiesa di Roma.\nInnocenzo VIII era un uomo di mondo, interessato principalmente alla sua prole e al fasto del governo degli Stati Pontifici e della Chiesa Universale. Pertanto, per il Borgia non fu difficile influenzare la politica papale con un uomo simile. Bench\u00e9 Rodrigo conservasse ancora per s\u00e9 il titolo di vicecancelliere, nei primi anni del pontificato del Cybo fu Giuliano della Rovere a detenere il controllo della curia. Quando per\u00f2 questi cadde in disgrazia presso Innocenzo, in seguito alla sfortunata guerra contro Napoli, il Borgia risal\u00ec la china, grazie all'alleanza che aveva stabilito gi\u00e0 da lungo tempo con il cardinale milanese Ascanio Sforza.\nIl 25 luglio 1492 moriva papa Innocenzo VIII. Tre mesi prima era scomparso anche Lorenzo il Magnifico, privando cos\u00ec l'Italia di un'importante personalit\u00e0 politica continentale e di un fondamentale punto di riferimento dell'equilibrio fra gli Stati italiani all'indomani della pace di Lodi.\nIl contesto storico \u00e8 completato dalla \"Reconquista\" della penisola iberica per mano dei sovrani Ferdinando II d'Aragona e Isabella di Castiglia, mentre la scoperta dell'America (12 ottobre) sarebbe avvenuta solo tre mesi dopo l'elezione di Alessandro VI, anche se \u00e8 singolare e per certi versi criptico che sulla tomba del suo predecessore vi sia un epitaffio che ricorda che la scoperta del nuovo mondo sia avvenuta sotto il pontificato di Innocenzo VIII.\nIl Conclave e l'elezione al Soglio.\nAl Conclave che segu\u00ec la morte di Innocenzo parteciparono 23 cardinali. Questi, il 6 agosto 1492, si riunirono in conclave nella Cappella fatta costruire da papa Sisto IV pochi anni prima e che gi\u00e0 mostrava i capolavori pittorici di Botticelli, Perugino e del Ghirlandaio. Nella notte tra il 10 agosto e l'11 agosto, in seguito a trattative simoniache, il cardinale Rodrigo Borgia riusc\u00ec ove aveva fallito otto anni prima: l'elezione al Soglio di San Pietro. Fu incoronato in San Pietro il 26 agosto successivo con il nome di Alessandro VI.\nImmediatamente, il nuovo papa ricompens\u00f2 i suoi principali elettori nel conclave: il cardinale Ascanio Sforza fu gratificato con la nomina di Vicecancelliere e con la cessione del palazzo padronale della famiglia Borgia. Al cardinale Colonna furono ceduti la citt\u00e0 di Subiaco e i vicini castelli. Il cardinale Orsini ottenne i possedimenti di Soriano nel Cimino e Ponticelli, mentre al cardinale Savelli fu ceduta Civita Castellana.\nGoverno della Chiesa.\nL'ortodossia di papa Borgia.\nIn campo religioso Alessandro VI si dimostr\u00f2 sempre un pontefice devoto e attento difensore dell'ortodossia. Pur non facendosi promotore di quella riforma ecumenica della Chiesa da molti invocata (in seguito alla morte del figlio Juan nel 1497, fu colto da una crisi di coscienza in cui promise di impegnarsi per riformare la Chiesa, progetto che per\u00f2 rimase lettera morta). Il Borgia difese i diritti della Chiesa contro le prepotenze di duchi e baroni e dispose alcuni provvedimenti volti a migliorare la condizione morale di alcuni enti monastici:\nAlessandro VI fu il primo papa a interessarsi delle popolazioni amerinde, favorendo la loro conversione. In Europa prese provvedimenti contro i \"marranos\" e le streghe (seguendo cos\u00ec la politica del predecessore, Innocenzo VIII), mentre protesse gli Ebrei, dei quali si serv\u00ec per ottenere prestiti per finanziare le campagne militari di suo figlio Cesare.\nProtesse infine alcuni ordini religiosi ed ebbe un contatto epistolare con la beata Colomba da Rieti.\nAlessandro VI e Girolamo Savonarola (1495-1498).\nPapa Alessandro ebbe un accusatore molto severo, per la sua condotta privata e per la sua spregiudicatezza con cui favoriva la simonia e mischiava la politica con la religione, nel predicatore domenicano ferrarese Girolamo Savonarola (1452-1498). Questi, acerrimo nemico dei Medici, favor\u00ec la cacciata del capofamiglia Piero nel 1494 e, dopo aver ottenuto il predominio nella Signoria, ne ottenne il controllo diventandone il \"leader \"politico e spirituale. Gi\u00e0 da lungo tempo fustigatore dei costumi della Roma papale, dopo aver ottenuto questa posizione di potere il Savonarola increment\u00f2 le accuse contro Papa Alessandro il quale, irritato, lo chiam\u00f2 nel 1495 a Roma per discolparsi e gli proib\u00ec di predicare.\nTra il 1495 e il 1497 il Papa continu\u00f2 nella sua politica di indebolimento, ordinando che il Convento di S. Marco di Firenze (di cui il Savonarola era priore) fosse ricondotto nella circoscrizione lombarda e, d'altra parte, tessendo rapporti con i nemici fiorentini del frate, raccolti nel partito degli \"Arrabbiati.\"\nIl Savonarola continu\u00f2 nella sua caparbiet\u00e0, rifiutando l'ordine pontificio e continuando le accuse nei confronti del Borgia. Pertanto, fu scomunicato (13 maggio 1497), anche se in anni recenti \u00e8 stato dimostrato, sia da un carteggio personale tra il frate e il Borgia sia da carteggi tra il Pontefice e altre personalit\u00e0, che quella scomunica era falsa. Fu emanata dal cardinale arcivescovo di Perugia Juan L\u00f3pez a nome del Papa, su istigazione di Cesare Borgia, che assold\u00f2 un falsario per creare una finta scomunica e distruggere il frate. Alessandro protest\u00f2 vivamente contro il cardinale e minacci\u00f2 Firenze di interdetto (26 febbraio 1498) affinch\u00e9 gli fosse consegnato il frate, cos\u00ec che potesse salvarlo e farlo discolpare, ma era talmente succube del figlio Cesare che non ag\u00ec con tutto il potere che aveva n\u00e9 os\u00f2 mai rivelare al mondo l'inganno perpetrato dall'amato erede a danno di un uomo che egli stimava come santo. Al di l\u00e0 di ci\u00f2, i fiorentini, stanchi di queste diatribe tra il frate e il Papa e intimoriti dalla crescente tensione tra le fazioni politiche sostenitrici (i \"Piagnoni\") e avverse al frate (gli \"Arrabbiati\"), cedettero e consegnarono il frate nelle mani delle autorit\u00e0 pontificie. Girolamo, dichiarato eretico e scismatico, fu impiccato con altri suoi due confratelli e poi condannato al rogo per eresia (23 maggio 1498) in Piazza della Signoria a Firenze. Le sue ceneri vennero poi sparse in Arno assieme ad altri suoi seguaci.\nIl Giubileo del 1500.\nIl 28 marzo del 1499 (gioved\u00ec santo) Alessandro VI proclam\u00f2 solennemente il Giubileo del nuovo secolo con la bolla \"Inter multiplices\", celebrazione molto curata dal Pontefice. Per l'occasione, il Borgia fece ristrutturare e ampliare gli accessi alla basilica di san Pietro: il papa fece aprire una nuova strada, la via Alessandrina, fra le strade di Borgo Vecchio e di Borgo Sant'Angelo (quest'ultima aperta da papa Sisto IV). Questa strada, pi\u00f9 tardi chiamata Borgo Nuovo per analogia con le altre strade del rione, fu demolita negli anni '30 del XX secolo. Il cerimoniale redatto in quell'occasione, a cura del cerimoniere pontificio Giovanni Burcardo, \u00e8 a grandi linee quello ancora osservato, compresa l'apertura delle 4 porte sante nelle 4 basiliche papali, che fu l'innovazione di quel giubileo.\nConcistori per la creazione di nuovi cardinali.\nPapa Borgia durante i concistori ha nominato numerosissimi cardinali, tra cui molti parenti o persone legate al \"clan \"dei Borgia. Tale pratica \u00e8 detta \"nepotismo\" e Alessandro VI \u00e8 stato il pontefice che pi\u00f9 ha applicato questa usanza. Alessandro VI procedette alla nomina di 43 nuovi cardinali, nel corso di 10 concistori.\nIl governo di Roma.\nAlessandro VI attu\u00f2 importanti mutamenti nella disordinata Roma del tempo. Il Borgia, nei decenni trascorsi in Curia, aveva acquisito una grande dimestichezza nel governo della Chiesa, in questo aiutato anche da una naturale predisposizione al comando. Roma, sotto Innocenzo VIII e durante l'intermezzo che segu\u00ec alla sua morte, era caduta nella corruzione e disordine pi\u00f9 totale.\nPapa Innocenzo VIII aveva permesso il dilagare della corruzione nei pubblici uffici per guadagno personale, e Alessandro VI era deciso nell'estirpare questa piaga, decidendo inoltre di amministrare, ogni marted\u00ec, personalmente la giustizia. Per l'ordine interno, nomin\u00f2 quattro commissari per cercare di rimettere ordine a Roma, ove erano scoppiati dei tumulti di varia natura prima della sua elezione e che avevano portato alla morte di ben 220 persone.\nIl mecenatismo e opere realizzate a Roma.\nUna delle note positive ascrivibili al suo papato si deve al mecenatismo: sotto il suo pontificato il cardinale Jean Bilh\u00e8res de Lagraulas, ambasciatore di Carlo VIII presso la Santa Sede, commission\u00f2 la celebre \"Piet\u00e0\" a Michelangelo. Gli appartamenti Borgia, nei palazzi vaticani, furono invece commissionati al Pinturicchio, che realizz\u00f2, tra il 1492 e il 1495, un notevole ciclo di affreschi in pieno stile rinascimentale (oggi ospitano la sezione di arte moderna dei Musei Vaticani).\nInfine, si deve ad Alessandro VI la realizzazione del primo Orto botanico di Roma e del primo organo monumentale dell'antica basilica di san Pietro in Vaticano.\nRelazioni con i monarchi cristiani.\nLa discesa di Carlo VIII in Italia (1493-1495).\nIl primo confronto politico che Alessandro VI dovette affrontare fu con il re di Francia Carlo VIII di Valois. Egli, tra il 1492 e il 1493, mediante una serie di trattati stipulati con Enrico VII d'Inghilterra, Ferdinando e Isabella di Spagna e Massimiliano I d'Asburgo, si era assicurato un solido appoggio per la riconquista del Regno di Napoli, quale eredit\u00e0 angioina ma che era nelle mani degli aragonesi. Le mire di Carlo VIII sul Regno di Napoli non erano condivise da papa Alessandro: egli temeva che la discesa del Re di Francia e la conquista del napoletano potesse limitare il campo d'azione del Papato sia in campo politico sia religioso. Dimostrando un'energia impressionante, Alessandro si impegn\u00f2 per creare un'alleanza con Napoli col fine di scongiurare questa infausta eventualit\u00e0. Il Papa si affrett\u00f2, infatti, a concludere con gli aragonesi un'alleanza sancita anche dal matrimonio di suo figlio Goffredo con Sancia (1493), figlia di Alfonso II di Napoli e, successivamente, procedette all'incoronazione dello stesso Alfonso a Re di Napoli attraverso il suo legato nonch\u00e9 nipote, il cardinale Juan Borgia, nel giorno 7 maggio del 1494.\nCarlo VIII, giudicando un affronto queste iniziative del Papa, scese in Italia alla testa del suo esercito, minacciando tra l'altro la convocazione di un concilio ecumenico per ottenere la deposizione del Papa per condotta immorale. Il tentativo da parte del pontefice di creare una lega italica contro l'invasore, per\u00f2, scem\u00f2 davanti alla mancanza di una comune volont\u00e0 di difesa: Ludovico il Moro, nemico di Alfonso II per questioni di carattere dinastico, permise il passaggio delle truppe di Carlo attraverso il Ducato di Milano; Firenze, retta da Piero de' Medici, scese a umilianti accordi con il sovrano d'oltralpe. Venezia prefer\u00ec rimanere a guardare. Re Alfonso, intravedendo una situazione di pericolo per la sua persona, cedette la corona di Napoli al figlio Ferdinando II e ripar\u00f2 in Sicilia. Lo stesso Papa, oltre alla minaccia esterna, si trov\u00f2 in enorme difficolt\u00e0 all'interno del suo Stato a causa della ribellione scatenata dai Colonna e da numerose famiglie nobili romane.\nCarlo VIII aveva ormai la strada spianata verso Roma, citt\u00e0 in cui entr\u00f2 il 31 dicembre 1494, non trovandovi alcuna resistenza. Il Papa era asserragliato in Castel Sant'Angelo e, dopo due settimane di difficili trattative, Alessandro VI decise di scendere a patti con il sovrano francese (15 gennaio 1495), offrendo libero passaggio all'esercito transalpino sul suolo pontificio e mettendo a disposizione anche il figlio Cesare come guida fino ai confini con il Regno di Napoli, in cambio del giuramento di obbedienza del re verso il Papa. Dopo di che, il 22 febbraio del 1495, il re francese entrava a Napoli, senza colpo ferire.\nMa la facilit\u00e0 con cui Carlo VIII era riuscito a conquistare Napoli cominci\u00f2 a spaventare tutti gli altri regnanti d'Europa, cosa di cui Alessandro VI approfitt\u00f2 inviando ambasciatori presso Enrico VII e presso l'Imperatore Massimiliano e incitando i vari Stati Italiani a formare una Lega Santa (31 marzo 1495), a cui parteciparono l'imperatore, il Papa, lo stesso Ludovico il Moro, Venezia e la Spagna. I primi a muoversi furono gli spagnoli. Quando sbarcarono in Calabria, Carlo VIII cap\u00ec subito che il vento cominciava a spirare contro di lui, per cui si affrett\u00f2 a riprendere la via del ritorno risalendo la penisola. Nel frattempo Alessandro VI aveva riparato a Orvieto e poi a Perugia.\nCarlo VIII fu inseguito dall'esercito della coalizione al comando di Francesco II Gonzaga che, nella sanguinosissima battaglia di Fornovo (6 luglio 1495), ebbe la meglio sull'esercito francese. Carlo VIII, bench\u00e9 sconfitto, riusc\u00ec ugualmente ad attraversare le Alpi e a tornare in Francia. Ferdinando II d'Aragona pot\u00e9 cos\u00ec ritornare sul trono di Napoli.\nSpagna e Portogallo: il trattato di Tordesillas (1494).\nPoco prima che Carlo VIII scendesse in Italia Papa Alessandro s'impose, grazie alla sua autorit\u00e0 spirituale, nella contesa coloniale tra i regni di Spagna e Portogallo. In seguito alla scoperta del Nuovo Mondo nel 1492, le due nazioni iberiche erano in lite per la spartizione delle aree di influenza. Per evitare una guerra, i rispettivi sovrani decisero di invocare l'arbitrato del pontefice per dirimere le controversia. Alessandro, con la bolla \"Inter Caetera\" (4 maggio 1493), divise le terre scoperte tracciando una linea di demarcazione. Questa fu la base per la stipulazione del Trattato di Tordesillas il 7 giugno del 1494.\nL'alleanza con la Francia (1498).\nNel 1498, scomparso senza eredi Carlo VIII, sal\u00ec sul trono di Francia Luigi XII d'Orleans. Uno dei primi atti del nuovo re fu quello di scacciare Ludovico il Moro da Milano, ritenendosi l'erede legittimo del Ducato, in forza del ben noto testamento dei Visconti che assegnava agli eredi di Valentina Visconti il Ducato in caso di estinzione della dinastia. Poich\u00e9 la dinastia Visconti si era estinta, Luigi XII avanz\u00f2 pretese di eredit\u00e0 essendo egli discendente diretto di Valentina. Il Papa, per\u00f2, intravide in questo atto grandi possibilit\u00e0 per il figlio Cesare, per cui si affrett\u00f2 a concludere un'alleanza con il nuovo sovrano francese. Re Luigi, per\u00f2, interpret\u00f2 questa alleanza in chiave del tutto diversa, cio\u00e8 intravide un lasciapassare per la Francia verso la riconquista del Regno di Napoli, quale eredit\u00e0 dei suoi antenati angioini.\nEntrambi comunque avevano da guadagnare da un'eventuale alleanza, che venne sigillata attraverso un duplice matrimonio: Papa Alessandro sciolse il legame tra Luigi XII e la deforme Giovanna di Valois affinch\u00e9 il sovrano potesse sposarsi con Anna di Bretagna, vedova di Carlo VIII. D'altro canto, Luigi XII diede in moglie a Cesare Borgia (che nel Concistoro del 30 settembre 1498 aveva ottenuto di ritornare allo stato laicale), la principessa Charlotte d'Albret, sorella del Re di Navarra; gli assegn\u00f2 anche il Ducato di Valentinois, e gli promise di sostenerlo nella conquista di parte della Romagna, cui Cesare ambiva, a partire dalla citt\u00e0 di Forl\u00ec, allora retta da Caterina Sforza. Inoltre, Papa Alessandro concesse il cappello cardinalizio a un uomo di fiducia del re di Francia, il vescovo di Rouen Giorgio d'Amboise.\nQuesta alleanza produsse i suoi effetti pressoch\u00e9 immediatamente. Luigi XII apr\u00ec la campagna d'Italia e conquist\u00f2 subito Milano con l'aiuto anche dei mercenari svizzeri che allora possedevano l'esercito pi\u00f9 equipaggiato e meglio organizzato d'Europa. Tant'\u00e8 che, in cambio dell'aiuto dato ai francesi, soprattutto nella vittoriosa battaglia di Novara del 10 aprile 1500, mediante il trattato di Arona del 1503 ottennero Bellinzona e l'intero Cantone Ticino.\nLa politica \"familiare\".\nPer Alessandro VI il papato e la Chiesa costituirono solo un mezzo per arricchire ed elevare la sua famiglia, assicurando a ognuno dei figli una posizione di dominio.|\nIl nome di Alessandro VI \u00e8 legato a una politica tesa a rendere grande la propria famiglia, favorendo la creazione di un regno per il figlio Cesare e imparentando per puri calcoli politici la figlia Lucrezia. La politica borgiana, di carattere estremamente personalistico, and\u00f2 ben oltre il semplice nepotismo che affliggeva la Chiesa da secoli: Alessandro VI non si limit\u00f2 ad arricchire solamente la sua famiglia, ma tent\u00f2 di darle una posizione egemonica.\nL'ultima fase del pontificato di papa Alessandro vide le numerose conquiste operate dal figlio in Romagna, con l'intento di creare per lui un dominio personale a discapito dello stesso Stato Pontificio. Grazie ai proventi finanziari dell'Anno Santo e alla vendita di numerose cariche ecclesiastiche e cappelli cardinalizi, il Papa riusc\u00ec a ottenere i fondi necessari per l'allestimento di un'armata da porre alle dipendenze del figlio. Luigi XII acconsent\u00ec tacitamente alle imprese dei Borgia in cambio del mantenimento dei buoni rapporti. Cos\u00ec, nel novembre del 1499, il Valentino pot\u00e9 imbarcarsi in questa campagna di conquista. Con notevole audacia e sfrontatezza il giovane Borgia conquist\u00f2, in successione, prima Pesaro, Cesena e Rimini e poi anche Faenza, Urbino e Senigallia.\nIl 12 gennaio 1500 si arrese Forl\u00ec: il capoluogo romagnolo, governato fin dal 1488 da Caterina Sforza, madre di Giovanni dalle Bande Nere, capitol\u00f2 cedendo la Rocca di Ravaldino. Dopo di che Alessandro VI invest\u00ec il figlio del titolo di duca di Romagna (15 maggio 1501). Da quel momento lo Stato della Chiesa perdeva una parte cospicua del suo territorio che passava nelle mani della famiglia Borgia.\nNel frattempo, mentre Cesare operava militarmente, il Papa cerc\u00f2 di indebolire la nobilt\u00e0 romana per favorire l'ascesa della famiglia nella citt\u00e0 eterna: furono confiscati i possedimenti ai Savelli, ai Caetani e ai Colonna e furono ridistribuiti tra i membri della famiglia Borgia: Giovanni, figlio di appena due anni dello stesso Papa, divent\u00f2 Duca di Nepi; mentre Rodrigo, figlio di due anni di Lucrezia, divenne Duca di Sermoneta. Infine venne attaccata la famiglia Orsini, con l'eliminazione fisica del cardinale Giovan Battista e il bando decretato contro tutti gli altri componenti della famiglia. Solo la morte del Papa (18 agosto 1503) pot\u00e9 bloccare quest'ascesa politica.\nDei ruoli dei vari membri della famiglia Borgia se ne parler\u00e0 con pi\u00f9 attenzione pi\u00f9 avanti. Si dica soltanto che Rodrigo, gi\u00e0 nel concistoro del 31 agosto 1492, nomin\u00f2 cardinale Juan de Borja y Llan\u00e7ol de Romani, mentre il 20 settembre del 1493 conferir\u00e0 la porpora cardinalizia al figlio Cesare. Verso la fine del pontificato, Papa Alessandro e il figlio Cesare cominceranno a costruire quei progetti egemonici pianificati nei primi anni: la conquista di un territorio perch\u00e9 diventasse un regno per la loro famiglia, caposaldo sicuro per le generazioni a venire.\nLa triade formata da papa Alessandro con i suoi figli Cesare e Lucrezia ha avuto un impatto fortissimo nella cultura popolare, ci\u00f2 grazie alla propaganda protestante, illuminista e anticlericale che si serv\u00ec dei Borgia per denunciare la corruzione papale, venendo ripresa dalla storiografia romantica ottocentesca.\nGi\u00e0 i loro contemporanei rimasero impressionati dalla spietatezza che il Pontefice dimostrava in certe occasioni pur di favorire i suoi cari, alimentando cos\u00ec voci o libelli volti a screditare la famiglia valenciana.\nSe papa Alessandro e Cesare furono in verit\u00e0 operatori di atroci azioni come l'assassinio di cardinali (si pensi al tacito assenso del pontefice nell'eliminazione di Alfonso di Bisceglie, secondo marito di Lucrezia, e alla ferocia e freddezza con cui Cesare fece uccidere non solo Alfonso ma anche i suoi oppositori politici), \u00e8 vero anche che alla verit\u00e0 si unirono dicerie e falsit\u00e0 riguardanti Lucrezia, le quali sono da considerarsi del tutto spurie. Le accuse che le sono state rivolte (incesto con il padre e il fratello; fabbricatrice di veleni usati) sono frutto della leggenda nera, nate nel corso dei secoli successivi. Al contrario, Lucrezia non solo era una donna estremamente intelligente, tanto da rivestire il ruolo di reggente per il padre quando questi si allontanava da Roma, ma anche pia e devota. Pertanto, ella era piuttosto una \"pedina\" politica per i piani del fratello e del padre, e non complice delle loro nefandezze.\nMorte e sepoltura.\nTuttora le cause della morte di Alessandro VI, avvenuta il 18 agosto 1503, non risultano del tutto chiare. Le cause ufficiali affermano che il papa mor\u00ec per un attacco improvviso di apoplessia, favorito dalla debolezza indotta dalla malaria, morbo che, nel periodo estivo, colpiva solitamente Roma. Lo stesso figlio Cesare si ammal\u00f2 insieme al padre ma, a differenza di quest'ultimo, riusc\u00ec a sopravvivere. C'\u00e8, per\u00f2, un'altra versione che vuole che la morte del Papa sia avvenuta per avvelenamento, ma per errore.\nSecondo questa tesi, sostenuta da intellettuali coevi ai Borgia, tra cui Francesco Guicciardini, nel corso di una riunione conviviale presso la dimora del cardinale Adriano Castellesi di Corneto, fu posto del veleno nel vino destinato al Cardinale, ma per errore il vino venne bevuto dal Papa.\nIl cadavere di Alessandro VI sub\u00ec vicende travagliate. Fu prima deposto, senza alcuna celebrazione funebre, in San Pietro, quasi furtivamente, a causa dei disordini scoppiati all'indomani della sua morte. Fu successivamente traslato nei sotterranei del Vaticano. Nel 1610 le sue spoglie trovarono definitiva sistemazione nella chiesa di Santa Maria di Monserrato, chiesa nazionale degli Spagnoli in Roma, dove rimasero praticamente dimenticate per secoli. Solamente nel 1889, infatti, gli fu dedicato un monumento funebre.\nDiscendenza di Alessandro VI.\nRodrigo Borgia era un uomo dissoluto e un libertino impenitente e come tale si comport\u00f2 per tutta la vita: da laico, da cardinale e da papa, dopo un iniziale ravvedimento, ancora di pi\u00f9, senza minimamente preoccuparsi di celare agli altri questa sua scandalosa condotta di vita. Ebbe numerosi figli da varie amanti, tra le quali si ricordano Vannozza Cattanei e la giovane e bella Giulia Farnese.\nEbbe tre figli da una o pi\u00f9 madri rimaste ignote:\nEbbe quattro figli da Vannozza Cattanei, che a Roma svolgeva l'attivit\u00e0 di locandiera:\nEbbe forse, ma questa paternit\u00e0 \u00e8 incerta, una figlia da Giulia Farnese (sorella di Alessandro Farnese, futuro Paolo III):\nEbbe altri due figli da donne sconosciute:\nSuccessione apostolica.\nLa successione apostolica \u00e8:\nInfluenza culturale.\nA causa della sua fama come papa corrotto e amorale \u00e8 presente in diverse opere."}
{"id": "59983", "revid": "339392", "url": "https://it.wikipedia.org/wiki?curid=59983", "title": "Forme di stato e forme di governo", "text": ""}
{"id": "59989", "revid": "1318658", "url": "https://it.wikipedia.org/wiki?curid=59989", "title": "Puebla de Zaragoza", "text": "Puebla de Zaragoza (nome completo \"Heroica Puebla de Zaragoza\", detta anche \"Puebla de los \u00c1ngeles\" o semplicemente \"Puebla\") \u00e8 una citt\u00e0 del Messico, capoluogo dell'omonimo stato che nel 2010 ospitava una popolazione di circa 2.539.819 abitanti. Dista circa 130\u00a0km da Citt\u00e0 del Messico, con cui \u00e8 collegata con un'autostrada.\nStoria.\nPuebla, che si trova in una fertile vallata, \u00e8 affiancata da alcuni vulcani, tra cui il Popocat\u00e9petl e l'Iztaccihuatl. Fondata dagli spagnoli nel 1531, non ha per questo un passato pre-ispanico, tanto da renderla la citt\u00e0 con maggior affinit\u00e0 culturale con gli spagnoli.\nIl 5 maggio 1862 vi ebbe luogo la battaglia di Puebla, nella quale le forze di invasione francesi tentarono di conquistare la citt\u00e0. L'esercito e la popolazione locale furono, per\u00f2, in grado di respingere l'attacco e da allora quello scontro rappresenta una delle vittorie militari pi\u00f9 importanti del Messico.\nCultura.\nIl centro della citt\u00e0, che si sviluppa attorno allo Z\u00f3calo, \u00e8 ricco di edifici in stile coloniale, motivo per cui \u00e8 stato dichiarato Patrimonio dell'umanit\u00e0 dall'UNESCO. La Cattedrale, pregevole esempio di architettura barocca, si affaccia sulla piazza; le sue due torri sono le pi\u00f9 alte dell'intero Messico.\n\u00c8 sede della Benem\u00e9rita Universidad Aut\u00f3noma de Puebla.\nEconomia.\nPuebla \u00e8 sede di un importante distretto automobilistico dovuto all'insediamento dello Stabilimento Volkswagen, dove si produce, tra gli altri modelli, il Maggiolino. Alcuni agricoltura avviene ancora nel comune, ma il degrado ambientale e la crescita della citt\u00e0 sta facendo questo un settore minore dell'economia. Colture alzate includono mais, fagioli, grano, avena, avocado, pere, mele, pesche, ciliegie strangolamento, spine messicani, noci e sapote bianco. Pi\u00f9 allevamento avviene in piccoli appezzamenti sui bordi del comune. Inoltre bovini, suini, ovini e cavalli sono allevati.\nI conti del settore per circa l'ottanta per cento dell'economia si basa principalmente nella periferia della citt\u00e0, cos\u00ec come alcuni comuni limitrofi. I prodotti principali includono i metalli di base, prodotti chimici, prodotti elettrici e tessuti. I principali datori di lavoro sono Hylsa e lo stabilimento della Volkswagen. Un settore in crescita \u00e8 di trasformazione alimentare. Molte industrie sono consolidate nei parchi, come il Parco Industriale 5 maggio Zona Industriale Resurrezione e il Parco Industriale di Puebla 2000."}
{"id": "59993", "revid": "12067", "url": "https://it.wikipedia.org/wiki?curid=59993", "title": "X-43A", "text": ""}
{"id": "59998", "revid": "24944", "url": "https://it.wikipedia.org/wiki?curid=59998", "title": "X-43B", "text": ""}
{"id": "60000", "revid": "24944", "url": "https://it.wikipedia.org/wiki?curid=60000", "title": "X-43C", "text": ""}
{"id": "60001", "revid": "24944", "url": "https://it.wikipedia.org/wiki?curid=60001", "title": "X-43D", "text": ""}
{"id": "60004", "revid": "1718925", "url": "https://it.wikipedia.org/wiki?curid=60004", "title": "Torre di Hanoi", "text": "La Torre di Hanoi (anche conosciuta come Torre di Lucas dal nome del suo inventore) \u00e8 un rompicapo matematico composto da tre paletti e un certo numero di dischi di grandezza decrescente, che possono essere infilati in uno qualsiasi dei paletti.\nIl gioco inizia con tutti i dischi incolonnati su un paletto in ordine decrescente, in modo da formare un cono.\nLo scopo del gioco \u00e8 portare tutti i dischi su un paletto diverso, potendo spostare solo un disco alla volta e potendo mettere un disco solo su un altro disco pi\u00f9 grande, mai su uno pi\u00f9 piccolo.\nOrigini.\nIl gioco fu inventato nel 1883 dal matematico francese \u00c9douard Lucas che diffuse il gioco sotto lo pseudonimo di N. Claus de Siam, mandarino del collegio di Li-Sou-Stian. La leggenda secondo la quale in un tempio Ind\u00f9 alcuni monaci sono costantemente impegnati a spostare su tre colonne di diamante 64 dischi d'oro secondo le regole della Torre di Hanoi (a volte chiamata Torre di Brahm\u0101), \u00e8 stata inventata dalla ditta che per prima ha messo in commercio il rompicapo. La leggenda narra che quando i monaci completeranno il lavoro, il mondo finir\u00e0.\nEsistono anche versioni videoludiche del rompicapo.&lt;ref name=\"urlHanoi: Towers of Hanoi - CP/M generic version and C128 specific\"&gt;&lt;/ref&gt;\nSoluzione.\nLa propriet\u00e0 matematica base \u00e8 che il numero minimo di mosse necessarie per completare il gioco \u00e8 formula_1, dove \"n\" \u00e8 il numero di dischi. Ad esempio avendo 3 dischi, il numero di mosse minime \u00e8 7.\nDi conseguenza, secondo la leggenda, i monaci di Hanoi dovrebbero effettuare almeno 18.446.744.073.709.551.615 mosse prima che il mondo finisca, essendo formula_2. In altre parole, anche supponendo che i monaci facciano una mossa al secondo il mondo finir\u00e0 tra 5.845.580.504 secoli.\nLa soluzione generale \u00e8 data dall'algoritmo seguente.\nAlgoritmo ricorsivo.\nLa soluzione base del gioco della torre di Hanoi si formula in modo ricorsivo.\nSiano i paletti etichettati con A, B e C, e i dischi numerati da 1 (il pi\u00f9 piccolo) a \"n\" (il pi\u00f9 grande). L'algoritmo si esprime come segue:\nPer spostare \"n\" dischi si richiede di compiere un'operazione elementare (spostamento di un singolo disco) ed una complessa, ossia lo spostamento di \"n\"-1 dischi. Tuttavia anche questa operazione si risolve nello stesso modo, richiedendo come operazione complessa lo spostamento di \"n\"-2 dischi. Iterando questo ragionamento si riduce il processo complesso ad uno elementare, ovvero lo spostamento di \"n\"-(\"n\"-1)=1 disco.\nQuesto \u00e8 un algoritmo ricorsivo, di complessit\u00e0 esponenziale.\n\u00c8 interessante notare che il rompicapo \u00e8 risolvibile per qualsiasi \"n\", con una dimostrazione per ricorrenza:\nSupponiamo di avere una torre in A composta da N dischi, e supponiamo che N sia il numero massimo di dischi ammessi per risolvere il gioco. Al termine dello spostamento della torre da A a B, aggiungiamo un ulteriore disco ad A, di grandezza pari a N+1, e ipotizziamo che questo disco sia stato fermo tutto il tempo sotto gli altri. A questo punto, spostiamo semplicemente il disco da A a C, e certamente riusciremo a spostare la torre da B a C, seguendo gli stessi passaggi che si sono resi necessari per spostarla da A a B.\nAvendo dimostrato che una torre di N dischi \u00e8 spostabile da una colonna all'altra, \u00e8 dimostrato che si pu\u00f2 spostare anche una torre di N+1 dischi.\nProblema Generalizzato.\nIl problema pu\u00f2 essere generalizzato, supponendo ad esempio che il numero dei paletti non sia fissato a tre ma genericamente estendibile.\nSupposta tale generalizzazione sono noti esempi di strategie ottimali per il completamento del gioco, sotto specifiche ipotesi, fin dal 1941. Esse sono state trovati separatamente da diversi autori. \nLa dimostrazione che tali strategie sono quelle ottimali in ogni condizione \u00e8 invece un risultato del 2017. La principale difficolt\u00e0 della dimostrazione era implicata dalla non unicit\u00e0, nel caso con pi\u00f9 di tre paletti, della strategia ottimale da seguire durante la risoluzione. Nel caso generale, di fatti, dopo ogni mossa \u00e8 possibile cambiare strategia pur restando nel numero minimo di quelle necessarie a risolvere il puzzle, creando un complesso albero di percorsi risolutivi che impiegano lo stesso numero minimo di passi per risolvere il problema. Tale non unicit\u00e0 non \u00e8 da intendersi nel ovvio senso delle permutazioni, ma nel modo pi\u00f9 generale possibile. "}
{"id": "60019", "revid": "486946", "url": "https://it.wikipedia.org/wiki?curid=60019", "title": "A.S.C. Potenza", "text": ""}
{"id": "60027", "revid": "59785", "url": "https://it.wikipedia.org/wiki?curid=60027", "title": "Cipro del Nord", "text": "Cipro del Nord (), ufficialmente Repubblica Turca di Cipro del Nord (, in sigla KKTC), \u00e8 uno Stato dell'Asia, auto-proclamatosi e non riconosciuto dalla comunit\u00e0 internazionale, che si estende nella zona settentrionale dell'isola di Cipro dal 1983, nelle zone \"de iure\" appartenenti alla Repubblica di Cipro, ma dal 1974 occupate e controllate dall'esercito turco dopo l'invasione turca di Cipro.\nLa sua capitale \u00e8 Lefko\u015fa (il nome di Nicosia in turco), ovvero la parte nord sotto occupazione militare turca della citt\u00e0 di Nicosia, divisa dalla linea di demarcazione dell'armistizio (la \"Green Line\" o \"Attila Line\").\nPresidente della Repubblica dalla fondazione (1983) sino al 2005 \u00e8 stato il leader storico Rauf Denkta\u015f, ostile a compromessi con il governo internazionalmente riconosciuto della \"Repubblica di Cipro\" (greco-cipriota) per favorire la riunificazione dell'isola. A partire dal 2003, un movimento politico che punta alla riunificazione e all'ingresso nell'Unione europea ha preso piede, spingendo all'elezione di Mehmet Ali Talat come primo ministro nel 2004 e come presidente il 17 aprile 2005.\nDopo il fallimento nel 2016 dei colloqui interciprioti volti alla riunificazione svoltisi in Svizzera e le elezioni presidenziali del 2020, che hanno visto la vittoria di Ersin Tatar, ostile alla riunificazione dell'isola, il Governo di Cipro del Nord ha sposato la cosiddetta soluzione dei due stati, che vuole formalizzare la divisione di Cipro in due stati sovrani.\nStatus giuridico.\nSolamente la Turchia riconosce la dichiarazione di indipendenza della RTCN, che al contrario \u00e8 stata dichiarata \"non valida dal punto di vista giuridico\" dalle risoluzioni 541 (1983) e 550 (1984) del Consiglio di Sicurezza dell'ONU. \nAlcuni giuristi hanno definito la RTCN come un esempio di \"stato fantoccio\", sulla base di una sentenza della Corte europea dei diritti dell'uomo del 18 dicembre 1996 che riconosceva la responsabilit\u00e0 della Turchia nella gestione degli affari correnti nella parte nord di Cipro.\nNel 2002 il segretario generale dell'ONU Kofi Annan ha presentato un piano di pace per la riunificazione dell'isola; sottoposto a referendum il 24 aprile 2004, il piano \u00e8 stato accettato con il 65% dall'elettorato della Repubblica Turca di Cipro del Nord, ma \u00e8 stato rigettato a grande maggioranza dall'elettorato nella parte dell'isola controllata dal governo della Repubblica di Cipro.\nRapporti internazionali.\nLa RTCN \u00e8 riconosciuta dalla data della sua proclamazione dalla sola Turchia. Essa \u00e8 membro dell'Organizzazione Internazionale per la Cultura Turca (T\u00dcRKSOY), osservatore all'Organizzazione della cooperazione islamica (OCI) e all'Unione parlamentare dell'OCI.\nI rapporti con l'Unione europea.\nLa Repubblica di Cipro \u00e8 divenuta membro dell'Unione europea il 1\u00ba maggio 2004. Dal punto di vista giuridico, il territorio di Cipro Nord dovrebbe quindi essere considerato teoricamente come facente parte dell'Unione; tuttavia, l'applicazione dell\"'acquis communautaire\" e delle normative europee \u00e8 stata sospesa, in mancanza di un accordo sulla riunificazione dell'isola, sulla base della circostanza che le autorit\u00e0 della Repubblica di Cipro non possono \"de facto\" esercitare il loro controllo sulla parte nord dell'isola, sotto occupazione militare turca. Gli abitanti turco-ciprioti della RTCN (ma non i coloni turchi) vengono considerati dal governo della Repubblica di Cipro come cittadini a tutti gli effetti e possono richiedere documenti di identit\u00e0 e passaporti, e come tali possono essere considerati cittadini europei.\nAccesso alla RTCN.\nLe autorit\u00e0 del governo internazionalmente riconosciuto della Repubblica di Cipro considerano illegale l'accesso all'isola attraverso i porti situati nella zona nord e l'aeroporto di Ercan/Tymvou. Tuttavia, a causa di una regolamentazione del Consiglio d'Europa adottata dalla Repubblica di Cipro, adesso \u00e8 possibile spostarsi fra le due parti dell'isola indipendentemente dal punto di entrata. In particolare, i cittadini europei possono spostarsi da sud a nord o viceversa esibendo il passaporto o la carta di identit\u00e0, utilizzando i punti di passaggio situati lungo la linea di demarcazione.\nOrdinamento dello stato.\nLa Repubblica di Cipro del Nord \u00e8 di tipo semipresidenziale; il presidente viene eletto a suffragio universale e resta in carica per cinque anni. Il parlamento comprende 50 deputati, eletti ogni 5 anni col sistema proporzionale.\nSuddivisione amministrativa.\nCipro Nord \u00e8 divisa in sei distretti:\nEconomia.\nLa RTCN adotta come moneta la lira turca. L'8 agosto 2003 la RTCN e la Turchia hanno firmato un accordo di unione doganale. Il 22 settembre 2011 la RTCN e la Turchia hanno firmato un accordo sulla delimitazione delle rispettive piattaforme continentali e sullo sfruttamento delle risorse minerarie nelle zone citate.\nNel 2018, Erdogan dichiar\u00f2 che Cipro Nord era un protettorato militare turco e che le risorse naturali dell'isola erano poste sotto la sovranit\u00e0 economica della Turchia. Pochi mesi pi\u00f9 tardi, le autorit\u00e0 di Cipro Nord presero le distanze dai proclami di Erdogan e ricusarono la lista turca, dichiarandosi pronte a effettuare la compravendita di gas naturale e a denominare le proprie riserve in valuta estera in una divisa differente da quella tradizionale.\nPer tutta la prima e la seconda decade degli anni Duemila, a causa dell'embargo il traffico aereo e quello marittimo si sono diretti esclusivamente verso la Turchia. L'embargo e l'isolamento internazionale avevano indotto il governo a introdurre una legislazione doganale e fiscale particolarmente favorevole alla nascita di nuove sale da giochi, capaci di risollevare le sorti del turismo straniero. Al 2018, l'isola filoturca ospitava tredici casin\u00f2-resort rispetto a una popolazione residente di appena 200.000 abitanti, tra i quali il centro per il gioco d'azzardo pi\u00f9 grande d'Europa.\nNel 2015, il completamento del \"KKTC Su Temin Projesi\" (\"Progetto del rifornimento d'acqua di Cipro del Nord\"), un acquedotto sospeso sottomarino fra la Diga di Alak\u00f6pr\u00fc nella Provincia di Mersin in Anatolia, e l'isola, ha permesso di alleviare il secolare problema della mancanza d'acqua nella parte nord dell'isola.\nGrazie all'acquedotto 75 milioni di metri cubi d'acqua vengono trasportati annualmente dalla Turchia verso Cipro nord. Di questi, 35 milioni sono utilizzati come acqua potabile, e il resto per usi irrigui.\nReligioni.\nI nord ciprioti sono quasi esclusivamente di religione musulmana sunnita. Rimangono piccole minoranze cristiano ortodosse e cattoliche rispettivamente nei villaggi di Rizokarpaso e Kormakitis.\nSport.\nCalcio.\nLa selezione di calcio di Cipro del Nord \u00e8 affiliata alla CONIFA, la federazione per \"nazionali\" di territori quasi statali, e in passato alla defunta NF-Board. La Federazione calcistica di Cipro del Nord prende il nome di CTFF in inglese, mentre in turco KTTF. La miglior vittoria \u00e8 stata nel territorio turco-cipriota contro il Tibet finita 10-0, mentre la peggior sconfitta fu a Smirne in Turchia per 5-0 durante i giochi Islamici del 1980 (come \"Stato Federato Turco di Cipro\"). Dal 1955 si disputa un campionato nazionale, la Birinci Futbol Ligi. Nel 2017 Cipro del Nord ha ospitato gli europei organizzati dalla ConIFA arrivando seconda."}
{"id": "60033", "revid": "3732", "url": "https://it.wikipedia.org/wiki?curid=60033", "title": "La Voce (periodico)", "text": "La Voce \u00e8 stata una rivista italiana di cultura e politica. Fu fondata nel 1908 da Giuseppe Prezzolini e Giovanni Papini. Attraverso diverse fasi continu\u00f2 le pubblicazioni fino al 1916. Nonostante la breve vita, \u00e8 considerata una delle pi\u00f9 importanti riviste culturali del Novecento: si caratterizz\u00f2 per la spregiudicatezza delle battaglie culturali e di costume, oltre che per la vivace polemica sul conformismo della borghesia italiana d'inizio Novecento.\nStoria.\nNella storia de \"La Voce\" si possono individuare quattro fasi, cui corrispondono altrettanti cambiamenti nella redazione della rivista:\n\"La Voce\" fu stampata a Firenze da Benedetto Baldacci (Stabilimento tipografico aldino).\nLa fondazione.\nGiuseppe Prezzolini e Giovanni Papini provenivano dall'esperienza del \"Leonardo\", rivista letteraria dalla breve vita (1903-1907). Nel 1908 cominciarono a progettare la nuova rivista. Non doveva essere un periodico di sola letteratura, ma doveva raggiungere tutti gli intellettuali italiani, di qualsiasi vocazione artistica.\nEsisteva gi\u00e0 sulla piazza di Firenze una rivista letteraria, \"Il Marzocco\". Obiettivo di Prezzolini fu superare il diretto concorrente. Durante tutta la fase preparatoria, Prezzolini e Papini si mantennero in contatto epistolare con Benedetto Croce, che svolse un prezioso lavoro di consulenza. Il nome della rivista fu scelto da Prezzolini. Il titolo fu ideato da Ardengo Soffici. In prima pagina compariva un unico articolo (un \"articolo di copertina\" diremmo oggi), su quattro colonne. La tiratura iniziale fu di 2.000 copie.\nLa prima fase (1908-1911).\nLa rivista nacque con lo scopo di dare una missione civile all'intellettuale, il quale non deve vivere come se fosse immerso solo nella sua arte, cio\u00e8 separato dal mondo. \"La Voce\" avvi\u00f2 una battaglia di rinnovamento culturale e civile, criticando anche la classe dirigente per la sua inadeguatezza a governare una fase storica caratterizzata da rapidi cambiamenti. Tale programma fu realizzato nella prima fase della rivista grazie alla collaborazione di validi intellettuali, come Benedetto Croce, Giovanni Amendola (che scriveva articoli anche sulla questione dell'analfabetismo), Gaetano Salvemini (che scriveva sulla questione universitaria), Emilio Cecchi, Romolo Murri, Luigi Einaudi.\nIl primo numero usc\u00ec il 27 dicembre 1908. \"La Voce\" riscosse un immediato successo. In poco tempo la tiratura pass\u00f2 dalle 2.000 copie iniziali a 2.500 (dopo l'ottavo numero) fino ad attestarsi su una media di 3.000. Radicata a Firenze, la rivista ottenne ottimi consensi anche a Torino, Bologna, Milano e Pisa. In poco tempo \"La Voce\" conquist\u00f2 il suo spazio tra le riviste culturali italiane.\nAttilio Quattrini pubblic\u00f2 i \u201cQuaderni della Voce\u201d per i primi tre anni. Successivamente la sua casa editrice entr\u00f2 in crisi. Fu in questo periodo che Prezzolini e Papini considerarono la possibilit\u00e0 di sostituire Quattrini con una struttura editoriale autonoma. Il 19 novembre 1911 si costitu\u00ec la Societ\u00e0 anonima cooperativa \u201cLibreria della Voce\u201d, che esercit\u00f2 l'attivit\u00e0 di casa editrice e di libreria. \nIntellettuali e momento storico.\nL'impegno dei vociani si muove su due fronti: sul fronte della cultura, per un profondo rinnovamento sia del letterato che della sua produzione artistica e per una nuova realt\u00e0 politico-sociale. La tesi sostenuta dai vociani \u00e8 quella che afferma l'unitariet\u00e0 dei due fronti, in quanto il nuovo letterato potr\u00e0 nascere diverso dal letterato puramente estetizzante, solo se operer\u00e0 con un rapporto di osmosi in un diverso contesto civile e politico. Si notano in queste premesse la polemica contro Gabriele D'Annunzio che rappresenta i vizi dell'artista che i vociani vogliono combattere e la polemica contro Giolitti, che con la politica del trasformismo stava impoverendo la vita italiana. \nLa rivista auspica e promuove anche un cambiamento della classe dirigente del Paese. Sorgono analisi, inchieste, numeri unici sul problema del ruolo della classe intellettuale nella societ\u00e0 italiana, la scuola, la questione meridionale. Tra febbraio ed aprile 1909 apparvero sulla \"Voce\" alcuni articoli dello scrittore triestino Scipio Slataper su Trieste, riuniti sotto il nome di \u00abLettere triestine\u00bb, che suscitarono grande scalpore ed indignazione nella citt\u00e0 giuliana. Questa fu dunque la linea intrapresa dalla rivista nella sua prima fase, anche se a causa delle diverse idee politiche dei suoi collaboratori, divennero inevitabili alcune differenze di valutazione. \nLe differenze di vedute all'interno della redazione emersero in tutta la loro profondit\u00e0 in occasione della Campagna di Libia. All'inizio del 1911, mentre il dibattito politico si sviluppava attorno al dilemma se \u00abandare a Tripoli\u00bb o meno, Prezzolini dedic\u00f2 un fascicolo speciale alla Questione meridionale (16 marzo), con saggi di Luigi Einaudi e Giustino Fortunato. Sulla questione di Tripoli, \"La Voce\" intervenne con un altro numero speciale (17 agosto) in cui Prezzolini e Gaetano Salvemini valutarono l'opportunit\u00e0 economica di una simile impresa. La loro conclusione fu riassunta nel titolo: \u00abPerch\u00e9 non si deve andare a Tripoli\u00bb. Salvemini condusse un'accesa campagna sulla rivista scrivendo contro \"l'alluvione di menzogne con cui i nazionalisti rendevano popolare l'idea di conquistare la Libia, terra promessa dove gli Arabi ci aspettavano a braccia aperte\".\nIl 5 ottobre, a pochi giorni dall'avvio della spedizione militare, Giovanni Amendola pubblicava un articolo con il quale chiudeva le polemiche e appoggiava l'iniziativa del governo. La sua era la posizione ufficiale de \"La Voce\". Da parte sua, Prezzolini, a guerra iniziata affermava sulla rivista essere \"un dovere di disciplina nazionale sacrificare le personali vedute dinanzi all'interesse pubblico\". Pochi giorni dopo Salvemini, contrario ad ogni forma di nazionalismo, abbandon\u00f2 \"La Voce\". Con Salvemini uscirono dalla Voce anche Antonio Mu\u00f1oz, Dionisio Anzilotti e Roberto Palmarocchi.\nLa seconda fase (1912-1913).\nIn seguito all'allontanamento di Salvemini, \"La Voce\" nell'aprile del 1912 passa sotto la direzione di Giovanni Papini. Con il nuovo direttore vengono dunque annunciati nuovi obiettivi e delineati i nuovi propositi della rivista.\nLa nuova dichiarazione di intenti vuole fortemente un ritorno alla pura letteratura, abbandonando quel rapporto tra letteratura e vita nazionale che aveva improntato le pagine della rivista nella sua prima fase.\nSenza dubbio in questa seconda fase la cultura italiana visse un importante arricchimento. Attraverso i numerosi articoli apparsi sulla rivista infatti gli italiani poterono conoscere tante esperienze letterarie fondamentali di altri paesi, attraverso autori quali ad esempio St\u00e9phane Mallarm\u00e9, Andr\u00e9 Gide, Paul Claudel e Henrik Ibsen.\nIl 31 ottobre 1912 la direzione torna a Prezzolini, che non cambia la linea editoriale, ma anzi allarga il suo interesse a tutte le forme d'arte.\nEgli stesso introduce qualche articolo sul cinema, argomento che all'epoca non compariva nelle riviste culturali.\nNei mesi successivi gli articoli di Amendola e Slataper si fanno sempre pi\u00f9 radi. Il gruppo di collaboratori subisce un'ulteriore disgregazione quando, alla fine dell'anno, Giovanni Papini e Ardengo Soffici lasciano per fondare una propria rivista, \"Lacerba\", che presto otterr\u00e0 un successo di vendite superiore alla \"Voce\".\nLa terza fase (1914).\nCol n. 1 del 13 gennaio 1914, \"La Voce\" passa da settimanale a quindicinale, cambia formato (da foglio a quaderno) e si d\u00e0 un nuovo sottotitolo: \u00abRivista d'idealismo militante\u00bb. La rivista riprende la linea editoriale originaria: i temi principali sono la cultura e la politica.\nI nuovi collaboratori, Longhi, De Robertis, Omodeo e Saitta, sono tutti di estrazione gentiliana, a decretare il passaggio dalla filosofia di Croce a quella di Gentile.\nIl clima \u00e8 cambiato: non \u00e8 pi\u00f9 tempo di essere equidistanti. \"La Voce\", pur restando un giornale libero, prende posizione e sceglie l'interventismo.\nAlla fine dell'anno avviene la defezione di Prezzolini, che si trasferisce a Roma.\nLa quarta fase (1914-1916).\nAlla fine del 1914 \"La Voce\" passa sotto la direzione di Giuseppe De Robertis che ne fa un periodico esclusivamente letterario.\nDe Robertis dimostra fin dalle prime pagine la sua antipatia per le inquadrature storiche che cercano i rapporti esistenti tra l'artista e il momento storico.\nEgli punta esclusivamente sul fatto artistico, sull'aspetto artistico del poeta utilizzando un metodo critico che si risolve quasi esclusivamente sulla parola e sulla concezione di una poesia pura, libera da intralci oratori o intellettualistici.\nDe Robertis e la poetica del frammento.\nDe Robertis sostiene che la dimensione poetica \u00e8 realizzabile nel frammento venendo cos\u00ec a formulare quella poetica del frammento che operer\u00e0 per qualche decennio nella letteratura italiana e che trover\u00e0 la sua migliore applicazione nelle forme dell'ermetismo.\nSulle pagine della rivista appariranno in questi anni i primi versi di quegli autori che assumeranno in seguito un ruolo fondamentale nella nostra letteratura: Giuseppe Ungaretti, Aldo Palazzeschi, Dino Campana, Corrado Govoni, Riccardo Bacchelli, Vincenzo Cardarelli, Clemente Rebora.\nL'ultimo numero della rivista guidata da De Robertis uscir\u00e0 il 31 dicembre 1916.\nNel 1919 Giuseppe Prezzolini fond\u00f2 a Roma la \u00abSociet\u00e0 Anonima Editrice \"La Voce\"\u00bb. Sei anni dopo si trasfer\u00ec a Parigi; l'attivit\u00e0 della casa editrice prosegu\u00ec sotto la direzione di Curzio Malaparte. Nel 1928 il giovane Leo Longanesi rilev\u00f2 il marchio.\nI \u00abQuaderni della Voce\u00bb.\n1. Ferdinando Pasini, \"L'universit\u00e0 italiana a Trieste\" (due volumi, 1910)\n2. Ferdinando Pasini, \"Quello che deve avvenire\" (1910)\n3. Friedrich Hebbel, \"Giuditta. Tragedia in 5 atti\" (1910, traduzione di Marcello Loewy e Scipio Slataper)\n4. Emilio Cecchi, \"Rudyard Kipling\" (1910)\n5. Anton Cecof, \"Racconti\" (1910, tradotti direttamente dal russo da S. Jastrebzof e A. Soffici)\n6. Renato Serra, \"Scritti critici. Giovanni Pascoli, Antonio Beltramelli, Carducci e Croce\" (1910)\n7. Daniele Halevy, \"Il castigo della democrazia. Storia di quattro anni\" (1910, traduzione di Piero Jahier)\n8. Benito Mussolini, \"Il Trentino veduto da un socialista. Note e notizie\" (1910)\n9-10. Michele Vaina, \"Popolarismo e nasismo in Sicilia\" (1911)\n11. Giovanni Papini, \"Le memorie d'Iddio\" (1911) \n12. Giovanni Amendola, \"Maine de Biran. Quattro lezioni tenute alla Biblioteca filosofica di Firenze nei giorni 14, 17, 21 e 24 gennaio 1911\" (1911)\n13. Ardengo Soffici, \"Arthur Rimbaud\" (1911)\n14-15. Giuseppe Prezzolini, \"Studi e capricci sui mistici tedeschi\" (1912)\n16. Ardengo Soffici, \"Lemmonio Boreo\" (1912)\n17. Gaetano Salvemini, \"Le memorie di un candidato\" (1912)\n18-19. G. Papini, \"Un uomo finito\" (1913)\n20. Scipio Slataper, \"Il mio Carso\" (1912)\n21. Fedor M. Dostoievschi, \"Crotcaia (la mite), ed altre novelle\" (traduzione dal russo da Eva K\u00fchn-Amendola) (1913)\n22. Enrico Pea, \"Lo spaventacchio\" (1914)\n23. Giovanni Boine, \"Il peccato ed altre cose\" (1914)\n24. G. Prezzolini, \"Discorso su Giovanni Papini\" (1915)\n25. Piero Jahier, \"Resultanze in merito alla vita e al carattere di Gino Bianchi\" (1915)\n26. G. Papini, \"Maschilit\u00e0\" (1915)\n27. Corrado Govoni, \"L'inaugurazione della primavera\" (1915)\n28. Ettore Lolini, \"La riforma della burocrazia\" (1919)\n29. Mario Puccini, \"Come ho visto il Friuli\" (1919)\n30. Carlo Linati, \"Sulle orme di Renzo\" (1919)\n31. Carlo Stuparich, \"Cose e ombre di uno\" (1919)\n32. G. Prezzolini, \"Dopo Caporetto\" (1919)\n33. Paolo Marconi, \"\u00abIo udii il comandamento\u00bb. Dal diario e dalle lettere di un eroe ventenne\" (1919)\n34. G. Salvemini, \"Il ministro della mala vita\" (1919)\n35. Alfredo Panzini, \"Il libro dei morti\" (1919)\n36. G. Salvemini, \"La politica estera di Francesco Crispi\" (1919)\n37. P. Jahier, \"Ragazzo\" (1919)\n38. \"Il Patto di Roma. Scritti di Giovanni Amendola\" (1919)\n39. Umberto Ricci, \"Politica ed economia\" (1919)\n40. Giovanni Gentile, \"Dopo la vittoria. Nuovi frammenti politici\" (1920)\n41. Dino Provenzal, \"Le passeggiate di Bardalone\" (1920)\n42. Antonio Anzilotti, \"Italiani e Jugoslavi nel Risorgimento\" (1920)\n43. G. Prezzolini, Vittorio Veneto (1920)\n44. Luigi Capello, \"L'ordinamento dell'esercito\" (1920)\n45. G. Prezzolini, Codice della vita italiana (1921)\n46. Piero Calamandrei, Troppi avvocati! (1921)\n47. D. Provenzal, \"Lina mi aveva piantato\" (1921)\n48-49. Giovanni Boine, \"La ferita non chiusa. Con ritratto\" (1921)\n50-51. Luigi Einaudi, Gli ideali di un economista (1921)\n52-53. Isacco Leyb Peretz e S. Asch, \"Novelle ebraiche\" (1921, traduzione di Lina Lattes e Mos\u00e8 Beilinson)\n54. F. M. Dostoievschi, \"Cuor debole. Il piccolo eroe\" (traduzione dal russo a cura di Olga Resnevic)\n55. Eugenio Giovannetti, \"Satyricon. 1918-1921\" (1921)\n56-57. Giani Stuparich, \"Scipio Slataper\"\n58. Renzo Jesurum, \"Il libro della noia\" (1921)"}
{"id": "60036", "revid": "1543377", "url": "https://it.wikipedia.org/wiki?curid=60036", "title": "Vigor Lamezia Calcio 1919", "text": "L'A.S.D. Vigor 1919, meglio nota come Vigor Lamezia, \u00e8 una societ\u00e0 calcistica italiana con sede nella citt\u00e0 di Lamezia Terme, in provincia di Catanzaro.\nDopo essere stata fondata nel 1919 la squadra \u00e8 stata oggetto di diverse rifondazioni. L'ultima, ad opera dell'imprenditore Alfredo Mercuri, nel 2021. \u00c8 iscritta al campionato di Prima Categoria, settimo livello del campionato italiano. La squadra vanta come miglior successo della sua storia la propria partecipazione a due campionati della terza divisione nazionale, nella quale il suo miglior risultato \u00e8 costituito da un nono posto.\nI colori sociali sono il bianco e il verde. Disputa le partite casalinghe allo stadio Guido D'Ippolito.\nStoria.\nLe origini.\nLa storia del calcio a Lamezia Terme nell'allora comune di Nicastro, inizi\u00f2 nel 1908 quando i fratelli Pietro, Antonio ed Alfredo Baccari introdussero in citt\u00e0 il gioco fondando l\"'Unione Sportiva Vigor Nicastro\" che inizi\u00f2 l'attivit\u00e0 locale nel 1920.\nNella stagione 1920-1921 super\u00f2 la Fortitudo Cosenza con i punteggi di 3-0 e 0-0 e vinse il campionato di Terza Categoria ma non partecip\u00f2 alle finali per la promozione. Il 20 luglio 1922 batt\u00e9 3-1 l'Ischia Monteleone. Nel 1923-1924 la Vigor disput\u00f2 la Terza Divisione, campionato poi vinto dalla Palmese. Nel campionato di Terza Divisione della stagione 1927-1928, esord\u00ec il 22 luglio battendo la 3-0, con autorete di Pisani, gol di Mercuri al 40\u00ba e un rigore al 20\u00ba del secondo tempo. Successivamente il 29 luglio, la Vigor perse fuori casa con il Dopolavoro Sportivo Cosenza, quindi il 5 agosto vinse in casa con la Catanzarese Scalfaro-Braccini. Alla fine del torneo giunse quinta. Nella stagione 1928-1929 la Vigor vinse il campionato di Terza Divisione ma non partecip\u00f2 alle finali per la promozione, nel 1929-1930 giunse quarta a due punti dalla vincente Garibaldi Reggio Calabria. Nel 1930-1931 vinse il torneo di Terza Divisione, precedendo B e , ma la stagione successiva non essendo organizzati n\u00e9 un campionato di Seconda Divisione n\u00e9 di Terza, la Vigor dovette rimanere inattiva.\nDal secondo dopoguerra agli anni ottanta.\nNel 1946-1947 la Vigor vinse il campionato di Prima Divisione e ottenne il miglior risultato della propria storia conquistando la terza serie. La Serie C 1947-1948 fu diluita in diciotto gironi, che comunque vide nel girone della Vigor squadre importanti come il e il , provenienti dalla Serie B, l'Incedit, il e il . Nella stagione da sottolineare le vittorie per 1-0 sul Foggia, che poi vinse il campionato, 1-0 al Potenza, 2-0 sull'Incedit e il 3-1 all'Audace con salvezza matematica a una giornata dal termine. La Vigor, non finendo nelle primissime posizioni, dovette abbandonare ugualmente la Serie C per la riforma dei campionati e venne assegnata alla nuova Promozione Interregionale, alla quale partecip\u00f2 per quattro stagioni consecutive. Successivamente disput\u00f2 tre campionati di Promozione regionale fino alla promozione in IV Serie.\nA cavallo tra gli anni sessanta e settanta i biancoverdi parteciparono a dieci campionati di Serie D. Nell'estate del 1977 venne rifondata, si scelse come nuova denominazione \"Vigor Lamezia Calcio\" in rappresentanza della nuova citt\u00e0 di Lamezia Terme, appena costituita. Nella stagione 1977-1978 classificandosi al terzo posto, la Vigor venne promossa nel nuovo campionato di Serie C2, ritornando cos\u00ec dopo trent'anni nei professionisti. Nella stagione 1978-1979, ottenne un quarto posto e sfior\u00f2 la promozione in Serie C1, mentre nel campionato 1979-1980 arriv\u00f2 al penultimo posto e retrocedette in Serie D.\nL'8 ottobre 1985 muore il presidente Diego Menniti, sostituito alla carica da Giovanbattista Ventura.\nNel 1986-1987 vinse il Campionato Interregionale e si stabilizz\u00f2 per sette stagioni consecutive in Serie C2. Nella stagione 1987-1988 lott\u00f2 per la promozione in Serie C1 fallendola per un soffio finendo al terzo posto, da ricordare i confronti con il , che videro la Vigor vincere in casa 1-0 e pareggiare fuori casa 1-1. Nel 1988-1989 si classific\u00f2 al nono posto mentre nel 1989-1990, la stagione in cui i dirigenti di un'altra squadra cittadina, l', decisero di passare nei ranghi societari della Vigor Lamezia, si piazz\u00f2 al sesto posto.\nGli anni novanta e duemila.\nNelle stagioni 1990-1991 e 1991-1992 ottenne due quinti posti, mentre nel 1992-1993 si classific\u00f2 al decimo posto. Una difficile situazione economica la port\u00f2 nella stagione 1993-1994, dopo la retrocessione nel Campionato Nazionale Dilettanti con un deludente e inaspettato penultimo posto, al fallimento. Venne rifondata nell'estate del 1995 con la denominazione di \"Comprensorio Vigor Lamezia\", dopo aver acquistato il titolo del Real Catanzaro, in realt\u00e0 un titolo sportivo proveniente sempre da Lamezia, ovvero dall'Adelaide Nicastro. Quindi nella stagione 1995-1996 la Vigor ripart\u00ec dal Campionato Nazionale Dilettanti. Successivamente la nuova societ\u00e0 riacquist\u00f2 il titolo del 1919 per tornare a chiamarsi \"Vigor Lamezia\".\nLa Vigor ha sfiorato diverse volte la vittoria del campionato, cos\u00ec come nel 2003-2004 quando \u00e8 superata dal , ma grazie alla vittoria nei play-off contro e , \u00e8 stata ripescata in Serie C2. Da quel momento ha militato per cinque anni consecutivi nella stessa categoria, sfiorando la Serie C1 nella stagione 2007-2008, essendo eliminata in semifinale play-off dal , fino alla stagione 2008-2009 in cui \u00e8 retrocessa in Serie D. Nella stagione 2009-2010 si classifica al quarto posto in Serie D, vince i play-off e viene ripescata nel campionato di Lega Pro Seconda Divisione, tornando prontamente nel calcio professionistico.\nGli anni duemiladieci.\nNel 2010-2011 si piazza al decimo posto e mantiene la categoria, mentre nel 2011-2012 lotta per la promozione diretta piazzandosi al terzo posto, ma viene eliminata in semifinale play-off dalla . Nel campionato 2012-2013 la squadra lotta per non retrocedere fino all'ultima giornata, quando, grazie al pareggio interno per 0-0 contro , riesce ad evitare i play-out. In questo campionato, ha il peggior attacco con soli 26 gol fatti, tuttavia la squadra pu\u00f2 fregiarsi di un primato positivo, con appena 24 reti incassate \u00e8 stata la difesa meno battuta d'Italia, assieme a quella della scudettata.\nNella stagione 2013-2014 a seguito della riforma dei campionati organizzati dalla Lega Pro, e grazie all'ottavo posto conseguito in classifica, la societ\u00e0 biancoverde acquisisce il diritto di partecipare al nuovo campionato di Serie C. Quindi per la seconda volta nella propria storia raggiunge il terzo livello del campionato italiano di calcio.\nIl coinvolgimento in \"Dirty Soccer\" ed il fallimento.\nIl 19 maggio 2015 vengono arrestati il direttore sportivo Fabrizio Maglia ed il direttore marketing Felice Bellini e viene indagato il presidente Claudio Arpaia, nell'ambito dell'inchiesta sul calcioscommesse \"Dirty Soccer\". Il 29 agosto seguente, nonostante la salvezza conquistata sul campo, la Vigor Lamezia viene retrocessa dalla Corte d'Appello Federale della FIGC in Serie D per illecito sportivo.\nDopo aver concluso all'ultimo posto il campionato di Serie D 2015-2016, retrocede in Eccellenza, tornando a distanza di ventidue anni nei campionati regionali. Inserita nel girone B, il 23 dicembre 2016 vince la Coppa Italia Dilettanti regionale in finale contro lo Scalea, guadagnandosi il diritto di partecipare alla fase nazionale, dalla quale verr\u00e0 estromessa al primo turno dai siciliani del Troina. Il campionato viene chiuso al terzo posto in classifica. Al termine della stagione regolare, la societ\u00e0 non iscrive la squadra al successivo campionato, perdendo l'affiliazione alla FIGC e mettendo in liquidazione l'azienda.\nTentativi di rifondazione.\nNel mese di agosto 2017, dalla fusione fra l'ASD Biancoverdi Lamezia e il CSI Stalett\u00ec (militante in Prima Categoria), nasce l\"'A.S.D. Vigor Lamezia 1919\", dall'iniziativa di un gruppo di soci lametini. La presidenza della nuova societ\u00e0 (iscritta in Prima Categoria) viene affidata ad Alessandro Rettura. Nei primi di settembre il Comitato Regionale Calabria ufficializza il D'Ippolito quale terreno di casa della nascente societ\u00e0.\nContestualmente, una parte della tifoseria e gli ultras, non riconoscendo il neonato sodalizio quale erede della tradizione sportiva cittadina, fondano ex novo l\"'A.S.D. Vigor 1919\", iscrivendola in Terza Categoria. La presidenza viene affidata a Vincenzo Ammendola e le partite casalinghe si giocano sul campo sportivo Remo Provenzano. Al termine della stagione regolare conquista la promozione in Seconda Categoria, in virt\u00f9 del secondo posto in campionato.\nLa Vigor Lamezia 1919 conclude il rispettivo girone del campionato di Prima Categoria al secondo posto, conquistando il salto di categoria nel campionato di Promozione battendo ai play-off l'Archi. In estate cambia denominazione in \"A.S.D. Vigor Lamezia Calcio 1919\". Al termine del campionato di Promozione 2018-2019, viene ripescata in extremis in Eccellenza in sostituzione dell'Olympic Rossanese 1909. La Vigor 1919, invece, si fonde col Fronti (mantenendo la denominazione), altra societ\u00e0 calcistica cittadina con sede nell'omonima frazione, ereditandone la categoria di appartenenza, la Prima Categoria.\nNel mese di agosto 2019, la Vigor 1919 (militante in Prima Categoria), ottiene il \"diritto di poter utilizzare a proprio uso qualsiasi riferimento storico, immagini digitali e cartacee, meriti sportivi, trofei e qualsiasi altra notizia e/o riferimento avente a che fare e di propriet\u00e0 della Vigor Lamezia s.r.l.\" in seguito all'accordo con Giancarlo Butera, presidente dello storico sodalizio fallito.\nL'unione e la successiva rinascita.\nIl 19 giugno 2020 le due societ\u00e0 lametine si sono unite e la presidenza \u00e8 stata assegnata all'imprenditore Felice Saladini e la Vigor Lamezia Calcio 1919 \u00e8 stata iscritta al campionato di Eccellenza per la stagione 2020-2021.\nIl 30 luglio 2021, dopo aver cambiato la denominazione dell'ASD Sambiase in \"F.C Lamezia Terme\", Felice Saladini, gi\u00e0 presidente della Vigor Lamezia, annuncia la richiesta di rinuncia al campionato di Eccellenza per la squadra biancoverde, con conseguente scomparsa della societ\u00e0.\nIl 23 agosto 2021, in una conferenza stampa indetta qualche giorno prima, il presidente onorario Alfredo Mercuri illustra alla stampa il nuovo progetto di \"Vigor Lamezia\", che ripartir\u00e0 dalla Prima Categoria.\nColori e simboli.\nColori.\nLa prima divisa della Vigor \u00e8 composta da una maglia bianca con una larga striscia verde sul petto e pantaloncini bianchi.\nSimboli ufficiali.\nStemma.\nL'emblema della Vigor \u00e8 formato da uno scudo in campo verde con la scritta Vigor Lamezia in oro in una fascia bianca in alto e fascia tricolore in basso.\nLa torre stilizzata che campeggia nel logo della Vigor \u00e8 il bastione di Malta, il quale, essendo un vero e proprio simbolo monumentale cittadino, si trova anche nello stemma comunale di Lamezia Terme.\nInno.\nL'inno della Vigor Lamezia \u00e8 nato negli anni ottanta e s'intitola Vigor...Vigor.\nStrutture.\nStadio.\nLa Vigor Lamezia gioca le partite casalinghe allo stadio Guido D'Ippolito, impianto capace di ospitare circa 6.000 spettatori.\nCentro di allenamento.\nLa Vigor Lamezia si allena allo stadio Guido d'Ippolito.\nSociet\u00e0.\nImpegno nel sociale.\nLa Vigor Lamezia, durante la stagione 2013-2014, ha preso parte al Progetto di Solidariet\u00e0 \"INSIEME POSSIAMO\" promosso dal Centro Commerciale Due Mari e dall'Associazione UNITALSI di Lamezia Terme, con il patrocinio della Regione Calabria, la Provincia e Comune di Catanzaro, Comune di Lamezia Terme, Comuni dell'Unione Monte Contessa (Comune di Curinga, Maida, San Pietro a Maida, Cortale e Jacurso), Comune di Feroleto Antico, Comune di Sersale e dell'Azienda Sanitaria Provinciale di Catanzaro.\nL'iniziativa ha come obiettivo quello di raccogliere trentamila euro per dotare il reparto di pediatria dell'ospedale di Lamezia Terme, di una sala di terapia semi-intensiva.\nTifoseria.\nStoria.\nIl tifo lametino \u00e8 composto per la maggior parte da persone provenienti dalla citt\u00e0 di Lamezia Terme e in misura minore da quelle vicine, risultando essere quindi geolocalizzato.\nI principali gruppi di ultras sono i \"VLC 1919 Ultras\", le \"Brigate\" e il \"Nucleo\".\nGemellaggi e rivalit\u00e0.\nLa tifoseria della Vigor Lamezia \u00e8 gemellata con quelle della , del e del .\nLe rivalit\u00e0 pi\u00f9 accese sono quelle con il , con il e la . Altre rivalit\u00e0 sono con il , la , il , l', la e la ."}
{"id": "60037", "revid": "339392", "url": "https://it.wikipedia.org/wiki?curid=60037", "title": "Citt\u00e0 del Chiapas", "text": ""}
{"id": "60039", "revid": "599013", "url": "https://it.wikipedia.org/wiki?curid=60039", "title": "Sahura", "text": "Biografia.\nFiglio di Userkaf e della regina Khentaus il Papiro di Torino gli attribuisce un regno di 12 anni mentre secondo Manetone avrebbe regnato per 28 anni. La Pietra di Palermo riporta il suo settimo censimento del bestiame e quindi Sahura dovrebbe aver regnato, secondo questo sistema di computo, almeno 14 anni.\nQuesto sovrano inizi\u00f2 la costruzione di una nuova necropoli ad Abusir, pochi chilometri a nord di Saqqara.\nAnche sugli avvenimenti del suo regno, come per altri sovrani, si hanno poche notizie: la Pietra di Palermo riporta di missioni commerciali nella \"Terra del Turchese\" (probabilmente le cave dello Uadi Maghara nella penisola del Sinai) ed a Punt.\nUn graffito in ricordo di una spedizione per pacificare i nomadi locali si trova appunto presso lo uadi Maghara, nel Sinai; anche nelle cave di diorite presso Abu Simbel \u00e8 stata trovata una stele che porta il nome di Nebkhau.\nAnche Sahura, cos\u00ec come il suo predecessore, eresse un tempio solare, di cui non si sono trovate tracce, dal nome \"Possedimento di Ra\""}
{"id": "60040", "revid": "287204", "url": "https://it.wikipedia.org/wiki?curid=60040", "title": "Theodore L. Thomas", "text": "Ha usato anche gli pseudonimi di Ted Thomas e Leonard Lockard.\nBiografia.\nAvvocato e ingegnere chimico, esord\u00ec come scrittore di fantascienza nel 1952, pubblicando in seguito, nell'arco di tre decenni, una cinquantina di racconti di buon livello, anche in collaborazione con altri. Il pi\u00f9 famoso tra essi \u00e8 \"L'uomo del tempo\" (\"The Weather Man\", 1962), in cui si immagina di un'istituzione futura che, essendo in grado di controllare il clima, riesce di fatto ad influenzare i destini del mondo intero.\nThomas ha scritto solo due romanzi, entrambi in coppia con Kate Wilhelm: \"Dalle fogne di Chicago\" (riproposto nel 2008 col titolo \"Clone\", pi\u00f9 fedele all'originale \"The Clone\", 1965), ricavato da una sua stessa \"short story\" del 1959, e \"Il giorno della nuvola\" (\"Year of the Cloud\", 1970).\nNegli anni sessanta Thomas pubblic\u00f2 anche numerosi articoli di carattere scientifico."}
{"id": "60041", "revid": "288534", "url": "https://it.wikipedia.org/wiki?curid=60041", "title": "Cosenza Calcio", "text": "Il Cosenza Calcio S.r.l., meglio noto come Cosenza, \u00e8 una societ\u00e0 calcistica italiana con sede nella citt\u00e0 di Cosenza. Milita in Serie B, la seconda serie del campionato italiano.\nIl club venne fondato il 18 novembre 1912 (l'inizio dell'attivit\u00e0 agonistica documentata risale al 23 febbraio 1914) e cominci\u00f2 a partecipare al campionato italiano di calcio nel 1927. Dal 1964 il Cosenza disputa le sue gare allo stadio San Vito-Gigi Marulla, impianto capace di ospitare 24.209 spettatori.\nIl Cosenza vanta 23 partecipazioni al campionato di Serie B, categoria nella quale ha esordito nel 1946-1947 e nella quale ha colto il suo massimo risultato nel 1991-1992, piazzandosi al quinto posto in classifica, a tre punti dalla promozione nella massima serie, e nel campionato 1988-1989 con il quarto posto diventato poi sesto posto per classifica avulsa. Nella sua storia il club si \u00e8 aggiudicato un titolo di IV Serie nel 1958, una Coppa Anglo-Italiana nel 1983, una Coppa Italia Lega Pro nel 2015, divenendo la prima e unica squadra calabrese ad aver vinto un trofeo nazionale ed un Campionato nazionale Dante Berretti di Serie A-B nel 1992-93.\nStoria.\nOrigini.\nIl calcio a Cosenza fu introdotto nel 1908. Dalla fusione di varie squadre locali nacque, il 1\u00ba marzo 1912, la S.S. Cosentina che si \u00e8 sciolta nello stesso anno. La prima vera incarnazione del Cosenza Calcio sorse il 18 novembre 1912 nella forma di una societ\u00e0 polisportiva denominata Fortitudo, la quale aveva come colori sociali il bianco e il nero; l'attivit\u00e0 della sezione calcistica della Fortitudo era limitata alle sole partite amichevoli e a qualche torneo regionale. Nel 1918 alcuni giovanissimi fondarono lo Sport Club Italia, ma nel 1920 ricomparve la Fortitudo, che nel medesimo anno vinse un triangolare tra squadre calabresi aggiudicandosi il titolo ufficioso di campione regionale.\nNel 1926, da dissapori tra i membri della Fortitudo, nacque il Cosenza Football Club con colori rossobl\u00f9 in onore a e , protagonisti della lotta per lo scudetto l'anno prima. Il Cosenza FBC, migliore squadra della regione, comincia a mettersi in evidenza anche contro compagini delle regioni limitrofe, ma nel 1928 \u00e8 costretto a trasformarsi, su direttiva politica del regime fascista, in Dopolavoro Sportivo Cosenza con maglia azzurra. Il DS Cosenza \u00e8 primo nel Campionato di Terza Divisione 1927-1928, ma la mancata organizzazione al sud, da parte della FIGC, del campionato di Seconda Divisione del 1928-1929, ne impedisce la promozione. Intanto, nei primi mesi del 1929, le forze sportive cosentine, che non sopportano la sottomissione dello sport alla politica, fondano il Cosenza Sport Club, con maglia rossobl\u00f9.\nSi hanno cos\u00ec due squadre a Cosenza ed entrambe partecipano al campionato di Terza Divisione 1928-1929 che si disputa nell'estate del 1929: prevale, a parit\u00e0 di punti, la squadra che rappresenta il regime che, nel frattempo, il 6 giugno 1929, viene trasformata in Associazione Sportiva Fascista Cosenza. La ASF Cosenza ottiene il diritto alla promozione in Seconda Divisione, ma resta in vita solo tre mesi; infatti l'ambiente sportivo cittadino, consapevole dei suoi limiti, in vista del nuovo impegnativo campionato, riesce a trovare un punto d'accordo e la ASF confluisce nel Cosenza Sport Club, con colori rossobl\u00f9.\nAnni trenta e quaranta.\nDalla stagione 1929-1930, con la novit\u00e0 della Serie A e Serie B a girone unico e della Prima e Seconda Divisione a carattere interregionale, il Cosenza Sport Club comincia a disputare i campionati nazionali, ottenendo il settimo posto che consente loro la promozione nella Prima Divisione meridionale allargata a due gironi. Prima dell'esordio in campionato la politica, in cambio della promessa costruzione del nuovo campo sportivo, impone l'utilizzo del colore azzurro Savoia che spicca nel gonfalone della citt\u00e0. La nuova maglia, tuttavia, non porta fortuna, visto che dopo dieci giornate la squadra \u00e8 fanalino di coda con quattro punti, ma una vittoria in maglia rossobl\u00f9 contro la capolista Salernitana risolleva i calabresi, che centreranno una salvezza insperata. Nel 1931 fu inaugurato il Campo Sportivo Citt\u00e0 di Cosenza, che, dopo vari anni, assunse il nome di stadio Emilio Morrone, un giovane cosentino caduto, per un incidente di gioco, durante una gara.\nDalla stagione 1937-1938, con l'avvento del tecnico ungherese Otto Krappan, furono reclutati nuovi giovani talenti cosentini. Krappan si dimise nel dicembre 1938 per seri motivi familiari e fu rimpiazzato da un altro ungherese, Giovanni Vanicsek, proveniente dal Verona. Alla fine della stagione 1938-1939 il portiere cosentino Luciano Gisberti verr\u00e0 ceduto alla , squadra genovese di Serie A: sar\u00e0 il primo cosentino a militare in massima serie. Nel 1939-1940 trovarono spazio in squadra Massimo Mari e altri ragazzi scoperti in citt\u00e0 da Krappan, tra cui Pasquale Lorenzon e il sedicenne Raffaele Bruno. Nel 1940 arriva a Cosenza Renato Vignolini, terzino di fama nazionale con alle spalle brillanti campionati nelle file della Fiorentina, Genoa e Modena. Nel 1940-1941 il riconfermato allenatore Hansel centra la salvezza senza problemi, mentre nel 1942-1943 coglie il terzo posto, completando il girone di ritorno senza sconfitte.\nDopo la sospensione causata dallo scoppio della seconda guerra mondiale, la ripresa dell'attivit\u00e0 agonistica a Cosenza sar\u00e0 particolarmente laboriosa. Il periodo post bellico, infatti, \u00e8 caratterizzato dall'indisponibilit\u00e0 dello stadio cosentino Citt\u00e0 di Cosenza, del tutto occupato dalle baracche costruite nel corso del tempo per ospitare gli sfollati e i senza tetto del secondo conflitto. Solo dopo mille traversie i dirigenti riusciranno a far riprendere l'attivit\u00e0 sportiva sul Campo militare di Via Roma. Lo stadio Citt\u00e0 di Cosenza, invece, torner\u00e0 alla sua originaria destinazione solo dopo alcuni anni. La societ\u00e0 assunse nel frattempo la denominazione di\u00a0Associazione Sportiva Cosenza\u00a0con allenatore/giocatore\u00a0Vignolini.\u00a0Alla ripresa dell'attivit\u00e0 agonistica una parte dei cosentini decisero di lasciare il club.\nLa squadra cos\u00ec ridisegnata da Vignolini si attest\u00f2 stabilmente nei quartieri alti della classifica, venendo promossa per la prima volta in Serie B grazie al secondo posto dietro il Leone Palermo. In quella particolare fase storica \u00e8 il dirigente Carlo Leonetti che riesce a convincere l'italo-argentino Attilio Demaria (ex campione del mondo nel 1934 con la nazionale italiana allenata da Vittorio Pozzo) ad accettare il ruolo di allenatore-giocatore della formazione silana, impegnata per la prima volta nel campionato cadetto. Demaria \u00e8 reduce dai campionati giocati nell'Internazionale (Ambrosiana Inter), dove ha per anni fatto coppia con Peppino Meazza. Il suo ingaggio di fatto rappresent\u00f2 il vero \"colpo\" del Cosenza neo-promosso in serie B. Sotto le direttive di Demaria venne allestita una squadra valida e competitiva per il traguardo della salvezza, in cui erano solo quattro i reduci dell'annata precedente, ma nel girone d'andata la compagine calabrese incontr\u00f2 varie difficolt\u00e0, per poi risollevarsi nel girone di ritorno e conseguire il traguardo prefissato, in virt\u00f9 dell'undicesimo posto in graduatoria. Il bilancio fortemente positivo della prima stagione in Serie B trov\u00f2 conferma nella crescita di una squadra giovanile, i Boys Demaria, ammessi alle finali nazionali di categoria.\nNel secondo campionato di Serie B, nel 1947-1948, la societ\u00e0 provvide a confermare in blocco sia l'allenatore (Demaria) sia i giocatori della prima stagione (con l'eccezione del portiere Caruso, sostituito da Mari), combinandoli con nuovi innesti, ma la squadra, malgrado il decimo posto, non si assicur\u00f2 la permanenza nella serie cadetta (garantita invece alle prime sette squadre in classifica, stante la riforma del campionato). Nel 1948-1949 il Cosenza di Guido Corbelli e poi dell'ungherese Kutic, che schierava Lino Begnini (con trascorsi in Serie A), si classific\u00f2 al quinto posto, mentre l'anno dopo, sotto la guida di Vittorio Mosele, la squadra registr\u00f2 dodici partite utili e si aggiudic\u00f2 il titolo di campione d'inverno della Serie C girone D, per poi chiudere al primo posto a pari punti con il Messina. Nello spareggio disputato a Salerno il risultato, dopo i tempi supplementari, fu di 1-1. Al termine dell'incontro il portiere rossobl\u00f9 Gisberti denunci\u00f2 anche un tentativo di corruzione attuato dal presidente del Messina. Nella ripetizione dello spareggio, giocato a Como, i biancoscudati del Messina si affermarono per 6-1, guadagnando cos\u00ec la cadetteria.\nAnni cinquanta e sessanta.\nCominci\u00f2, cos\u00ec, una lunga via crucis alla ricerca della cadetteria. La presidenza fu assunta da Biagio Lecce e, successivamente da Carlo Leonetti. L'ingaggio del centravanti alessandrino Carlo Stradella assicur\u00f2 una messa di reti, ma il campionato non si vinse e l'anno successivo, per la riforma dei campionati, il Cosenza fu retrocesso in quarta serie. Si ricorda una amichevole Cosenza-Inter del 22 dicembre 1954 terminata con la vittoria dei milanesi per 2 a 1. Seguirono anni bui durante i quali si avvicendarono molti allenatori: Piccaluga, Kutik, Lamberti, Andreis, Piacentini, ma i successi stentarono ad arrivare. Frattanto alla presidenza silana torn\u00f2 alla ribalta il compianto Salvatore Perugini, gi\u00e0 segretario del sodalizio rossobl\u00f9 negli anni trenta. Nella stagione 1957-1958 il Cosenza, guidata dal bomber Mario Uxa (capocannoniere del campionato per 5 stagioni consecutive), ottenne la vittoria del girone dell'Interregionale Prima Categoria e conquist\u00f2 il titolo di Campione d'Italia, ex aequo col Mantova e lo Spezia. Nella stagione successiva (1958-1959) il Cosenza fu bruciato, sul filo di lana, dal Catanzaro terminando al secondo posto e stessa sorte fu riservata nel campionato 1959-1960 quando dopo un lungo dominio in vetta alla classifica, i rossobl\u00f9 si arresero nelle ultime partite al Foggia e persero nuovamente la Serie B.\nDopo la scomparsa del presidente Perugini, Lecce torn\u00f2 al vertice della societ\u00e0. La squadra, affidata a di Julius Zsengeller, fu potenziata con alcuni giovanissimi, e tenne un passo ammirevole, cui tenne testa solo il Trapani, cedendo in dirittura d'arrivo. Al termine della stagione 1960-1961 il Cosenza fu promosso in Serie B. L'annata in cadetteria fu complicata: un arbitraggio infelice determin\u00f2 incidenti nella gara contro il , con conseguente pesante squalifica del campo, che era il vecchio Emilio Morrone. A Zsengeller subentr\u00f2 Paolo Todeschini e giunse una sofferta salvezza. Nella stagione successiva (1962-1963), la squadra fu puntellata, ma riusc\u00ec a evitare la retrocessione solo perch\u00e9 il venne penalizzato di 10 punti e retrocesso all'ultimo posto della classifica per illecito sportivo. La retrocessione della stagione 1963-1964 segn\u00f2 la fine di un ciclo e la squadra venne, quasi totalmente rifondata. Dal 1964-1965 il club, intanto divenuto Associazione Sportiva Cosenza, gioc\u00f2 nel nuovo stadio San Vito, inaugurato il 4 ottobre 1964 in occasione di Cosenza-, terminata 2-1 con reti di Ciabattari e Campanini. Fallito l'immediato ritorno in Serie B nel 1965, per opera di una corsara, che espugn\u00f2 quell'anno Cosenza in una partita decisiva davanti a 20 000 spettatori rossobl\u00f9, e ancora nel 1966, beffata sul traguardo dalla Salernitana, la squadra rossobl\u00f9 per alcuni decenni non riusc\u00ec pi\u00f9 a riemergere.\nAnni settanta e ottanta.\nSeguirono alcune stagioni nelle quali il Cosenza stazion\u00f2 nelle posizioni intermedie della graduatoria. Il Cosenza ripart\u00ec da Giusto Lodi, capitano di lungo corso, autentico pilastro della formazione rossobl\u00f9, mentre presidente era Mario Guido. La crisi societaria diventa sempre pi\u00f9 grave: il fallimento era alle porte e l'amara retrocessione in Serie D della stagione 1973-1974 parve segnare l'epilogo della storia del sodalizio cosentino. Il campionato 1974-1975 inizia nel caos pi\u00f9 assoluto. La panchina di Emilio Zanotti era precaria e instabile, ma la grande passione di un manipolo di sostenitori seppero trasformare quel campionato in una stagione trionfale. Con il pregevole record di 17 successi interni su altrettanti incontri disputati, il Cosenza sbaragli\u00f2 la concorrenza vincendo facilmente il campionato con sette punti di vantaggio sull'accoppiata composta da Vittoria e Nuova Igea. Il ritorno in Serie C non fu, tuttavia, fortunato. Gli umori della folla non erano pi\u00f9 gli stessi e le continue disillusioni generarono l'ennesimo episodio deprecabile: il 27 marzo 1977, in occasione dell'incontro Cosenza-, l'arbitro Sancini di Bologna e i suoi collaboratori furono linciati e i tifosi rossobl\u00f9, a causa della squalifica che ne consegu\u00ec, furono costretti a peregrinare lontani dal San Vito per un anno e mezzo.\nPer la riforma dei campionati, la stagione 1978-1979 vide il Cosenza in Serie C2. La presidenza fu assunta da Osvaldo Siciliano, che aveva propositi di rilancio, ma il campionato fu vinto dai \"cugini\" del .\nNel campionato 1979-1980, Nedo Sonetti riport\u00f2 il Cosenza in Serie C1 lanciando Perrotta e la solida coppia di difensori centrali Rocco-Reggiani. L'anno dopo il club sub\u00ec la retrocessione sotto la guida di Pietro Fontana, cui fece seguito la promozione firmata da Renzo Aldi, ma la stagione 1981-1982 fu anno di grandi cambiamenti: dopo 37 anni di attivit\u00e0, con tanti successi e qualche delusione, l'A.S. Cosenza fu messa in liquidazione e al suo posto prese vita il Cosenza Calcio 1914 S.p.A. con presidente Vincenzo Morelli. Fu il risultato di un forte connubio tra imprenditori della citt\u00e0 e l'amministrazione comunale tramite l'assessore Mario Romano e il sindaco Ruggiero.\nSulla panchina del Cosenza si susseguirono Mujesan, De Petrillo, Ghio e Montefusco. In questi anni si affacci\u00f2 in prima squadra Luigi Marulla, che diverr\u00e0 il pi\u00f9 rappresentativo calciatore della storia del Cosenza, primatista di presenze e reti di tutti i tempi. Vestiroono la maglia rossobl\u00f9 calciatori dal passato glorioso e giovani promesse, tra cui Longobucco, Morra, Tivelli e Marino. L'esonero di Francesco Liguori, durante la stagione 1986-1987, determin\u00f2 l'arrivo a Cosenza di Gianni Di Marzio, che leg\u00f2 il proprio nome alla storia del club silano.\nDopo aver conseguito il piazzamento utile per la disputa della Coppa Italia Professionisti (1986-1987), Di Marzio fu l'artefice, nel 1987-1988, della promozione in Serie B attesa per ben 24 anni, beneficiando di calciatori quali Simoni, Marino, Lombardo, Castagnini, Giovannelli, Galeazzi, Bergamini, De Rosa, Lucchetti, Urban, Padovano, oltre a Fantini, Montrone, Maniero, Del Nero, mentre il timone della presidenza era nelle mani dell'avvocato Giuseppe Carratelli.\nDopo la risalita in Serie B, Di Marzio abbandon\u00f2 la panchina rossobl\u00f9 e fu sostituito da Bruno Giorgi. La squadra ottenne numerose vittorie in trasferta, ma due episodi negativi costarono carissimo: il derby col al San Vito (0-0) in cui l'arbitro Pierluigi Pairetto annull\u00f2 un gol regolare all'ex di turno Vittorio Cozzella a due minuti dal termine, gara a cui seguirono incidenti tra le forze dell'ordine di una parte dei 20 000 tifosi presenti al San Vito, e il palo colpito da Lombardo nello scontro diretto con l'Udinese di Marco Branca e Odoacre Chierico, che cost\u00f2 la promozione in Serie A. Tra i protagonisti di quel campionato si ricordano Michele Padovano, Maurizio Lucchetti, Luigi De Rosa e Alberto Urban. Alla fine di quella stagione il Cosenza risult\u00f2 la squadra con il maggior numero di vittorie, diciassette. Concluse al sesto posto in graduatoria con 44 punti, a un punto dal terzo e dietro la e la , anch'esse a 44 punti ma con la classifica avulsa favorevole nei confronti dei silani. L'introduzione, avvenuta proprio quell'anno, della discriminante degli scontri diretti al posto della differenza reti imped\u00ec pertanto ai rossobl\u00f9 di disputare gli spareggi per la Serie A. Il 1989 fu l'anno anche della misteriosa morte dell'ex calciatore del Cosenza Donato Bergamini, a cui oggi \u00e8 intitolata la curva sud dello stadio San Vito.\nAnni novanta.\nDopo una salvezza tribolata nel campionato 1989-1990 per opera di Di Marzio, subentrato in corsa a Luigi Simoni, il campionato 1990-1991 fu quello del vibrante spareggio salvezza del 26 giugno a Pescara firmato da Edoardo Reja, approdato sulla panchina silana a campionato in corso dopo l'esonero di Gianni Di Marzio. La quarta retrocessa in C1 fu decisa dopo una grande bagarre in coda: ben nove furono le squadre comprese in due punti e addirittura cinque a trentasei punti. Il Cosenza e la rivale storica Salernitana furono costrette allo spareggio, mentre le altre tre squadre si salvarono in virt\u00f9 della classifica avulsa. La partita tra campani e calabresi venne disputata in un clima rovente in campo e sugli spalti allo stadio Adriatico di Pescara e fu decisa dal gol di Marulla, che spezz\u00f2 l'equilibrio con un tiro di sinistro al sesto minuto del primo tempo supplementare suscitando la gioia di circa 7 000 sostenitori al seguito.\nDopo lo spareggio di Pescara nel campionato 1991-92 viene confermata l'ossatura della squadra e arrivano solo tre titolari: il centrocampista Coppola dal , Signorelli dal , il portiere Graziani dalla e in un secondo momento, su richiesta del confermato Reja, il portiere Giacomo Zunico, reduce dalla Serie A a , l'ex milanista Walter Bianchi e il libero del Angelo Deruggiero. Dopo un grande campionato, il Cosenza arriv\u00f2 all'ultima giornata (14 giugno 1992) a Lecce appaiato a 42 punti all' al quarto posto in classifica per giocarsi la Serie A. I tifosi del Cosenza diedero vita a un grande esodo: furono oltre 15 000 i tifosi rossobl\u00f9 che con ogni mezzo raggiunsero e colorarono lo stadio Via del mare del capoluogo salentino per spingere la squadra verso una storica promozione, ma l'incontro si risolse in favore dei giallorossi, che ottennero la certezza della salvezza gettando nello sconforto giocatori e sostenitori cosentini: l'Udinese, che vinse nello stesso giorno sul campo della gi\u00e0 promossa , scavalc\u00f2 infatt di due punti i rossobl\u00f9, che terminarono al quinto posto.\nIl 1\u00ba ottobre 1992 Cosenza sportiva ripiomb\u00f2 nel lutto per la morte del centrocampista Massimiliano Catena, che perse la vita a 23 anni in un incidente stradale, quattro giorni dopo aver realizzato il suo ultimo gol con la maglia del Cosenza. Oggi la curva nord dello stadio San Vito porta il suo nome.\nDopo la partenza di Reja, Biagioni e Compagno, la guida tecnica pass\u00f2 a Fausto Silipo, che chiuse il campionato 1992-93 al settimo posto, a soli cinque punti dalla zona promozione, e quello seguente al decimo posto, con protagonista Pietro Maiellaro. Quel campionato segn\u00f2 l'esordio con 11 presenze e il primo gol in rossobl\u00f9 (in Cosenza- Brescia 2-0) del centrocampista cosentino Stefano Fiore, prodotto del vivaio rossobl\u00f9, che spicc\u00f2 il volo verso i vertici del calcio italiano e della nazionale. Nel 1994-1995 il Cosenza di Alberto Zaccheroni, nonostante la penalizzazione di nove punti in classifica, riusc\u00ec a salvarsi con largo anticipo, arrivando a toccare le soglie della promozione in Serie A a fine marzo sospinto dalla vena realizzativa di Marco Negri, autore di ben 19 reti. Nel campionato di 1995-1996 approd\u00f2 sulla panchina silana l'allenatore Bortolo Mutti, che disput\u00f2 una buona stagione senza patemi, conducendo i suoi all'undicesimo posto finale, con un organico che aveva in Cristiano Lucarelli e Tomaso Tatti le sue punte di diamante. Pi\u00f9 complicata fu la stagione 1996-1997: il Cosenza di Gianni De Biasi, esonerato dopo 15 giornate con la squadra fuori dalla zona retrocessione per far spazio a Franco Scoglio, a sua volta esonerato dopo altre 12 giornate (con la squadra all'ultimo posto) e sostituito con il rientrante De Biasi. La squadra retrocesse in Serie C1 negli ultimi minuti di gioco dell'ultima giornata di campionato. Alla fine della stagione lasciarono il Cosenza due bandiere rossobl\u00f9: Luigi Marulla e Luigi De Rosa.\nLa retrocessione fu prontamente riscattata dall'immediata promozione nella stagione successiva (1997-1998) sotto la guida di Giuliano Sonzogni, dopo una lunga cavalcata che vide il Cosenza sempre in testa al campionato dalla prima giornata. Segu\u00ec una salvezza sofferta, giunta all'ultima giornata del campionato cadetto 1998-1999, malgrado un inizio di Serie B di tutt'altro tenore e le ottime prestazioni in Coppa Italia, dove i silani uscirono ai sedicesimi di finale con i futuri vice-campioni d'Italia della . Durante il campionato all'esonerato Sonzogni successe Walter De Vecchi, ma Sonzogni fu richiamato e riusc\u00ec a salvare i suoi nel finale del torneo.\nGli anni duemila.\nIl Cosenza disputa altri quattro campionati di serie B con alterne fortune in cui si sono avvicendati con la casacca rossobl\u00f9 numerosi allenatori e calciatori importanti per la categoria. Bortolo Mutti ritorna a guidare i Lupi nelle stagioni 1999-2000 (salvezza) e nel 2000-2001 anno del Cosenza primo in classifica per nove settimane e mezzo, lanciato verso la Serie A, sfumata nella parte finale del girone di ritorno nello scontro diretto di Verona contro il Chievo di Delneri, con i lupi che a 12 minuti dal termine vincevano 1-0 (gol di Adriano Fiore) ma poi subirono la rimonta e il sorpasso dei veneti che conquistarono la Serie A.\nA seguire un pirotecnico 4-4 al San Vito contro la Sampdoria. In questi due anni comunque positivi arrivarono a Cosenza giocatori come Lentini, Strada, Zampagna, Altomare, Giandebiaggi, Savoldi, Silvestri, Maldonado e altri ancora. Gli ultimi due anni di cadetteria dei Lupi vedono alternarsi sulla panchina Gigi De Rosa, ex calciatore rossobl\u00f9 anni ottanta e novanta, Emiliano Mondonico, Sala e Salvioni. La stagione 2001-2002, caratterizzata anche dai derby con la Reggina e il Crotone, si conclude con una salvezza conquistata a Empoli nell'ultima giornata di campionato; segue l'anno nero del calcio cosentino (2003) con la cancellazione a fine torneo da tutti i campionati professionistici dopo quasi 90 anni di storia.\nA seguito della radiazione del club dal panorama calcistico italiano, l'allora Sindaco di Cosenza Eva Catizone, diede vita a un progetto di rinascita del calcio rossobl\u00f9, assieme all'Assessore allo sport Vincenzo Gallo. Tutta la citt\u00e0 si strinse attorno all'iniziativa e, cos\u00ec, il 5 agosto 2003 venne fondato il \"Cosenza Football Club S.r.l.\", successivamente ammesso in Serie D a seguito dell'acquisizione del titolo del .\nLa nuova societ\u00e0 si presenta come erede dello storico Cosenza Calcio 1914, resistono le maglie rossobl\u00f9, sul nuovo logo societario trovano posto il glorioso Lupo della Sila e i sette colli di Cosenza (stilizzati). Presidente, nel ruolo di traghettatore, \u00e8 lo stesso Sindaco Eva Catizone affiancata dai vicepresidenti Francesco Sesso e Maria Carusi, consiglieri Dino Grazioso e Massimo Valentini. Il primo Sindaco donna nella storia della citt\u00e0 si lancia in un'avventura insidiosa nell'attesa che imprenditori della citt\u00e0 rilevino la societ\u00e0. Bench\u00e9 gi\u00e0 dalla prima partita di campionato (Cosenza-Rossanese), giocata nello storico stadio San Vito, furono ben dodicimila gli spettatori che affollarono le gradinate, e nonostante fosse stato assemblato un buon gruppo di giocatori, tra i quali spiccava la figura di Gigi Lentini, fu un anno difficile con Gregorio Mauro in panchina sostituito da Mario Russo, dai fratelli Sanderra e infine con la bandiera rossobl\u00f9 Luigi Marulla. La squadra termin\u00f2 il campionato in settima posizione.\nIntanto, Nell'estate del 2004, il \"Cosenza Calcio 1914 S.p.A.\" fu riammesso in Serie D dopo una sequela di ricorsi alla giustizia ordinaria. Per la prima volta, quindi, la citt\u00e0 di Cosenza avrebbe avuto due squadre cittadine nello stesso campionato, situazione che divise la tifoseria creando malumori e dissidi tra le due societ\u00e0. Inoltre il \"Cosenza F.C.\" e il \"Cosenza Calcio 1914\" disputarono entrambe un campionato anonimo, chiudendo rispettivamente in ottava e nona posizione. Passarono per il San Vito numerosi giocatori e molti allenatori, Giuseppe Sannino, Giacomo Modica e infine Antonio Aloi per il \"Cosenza F.C.\" e le bandiere Luigi De Rosa e Marulla per il \"Cosenza Calcio 1914\". Il punto pi\u00f9 basso della storia del calcio cosentino si ebbe durante l'inedito derby, in cui la tifoseria torn\u00f2 compatta allo Stadio per contestare lo svolgimento di un'umiliante stracittadina, interrompendo la partita con un'invasione. Tuttavia, tale imbarazzante situazione di \"convivenza\" dur\u00f2 appena un anno.\nIl \"Cosenza Calcio 1914\", infatti, fall\u00ec definitivamente nel 2005 e il \"Cosenza F.C.\", assurto al ruolo di prima e unica squadra cittadina, cambi\u00f2 denominazione in \"Associazione Sportiva Cosenza Calcio\". Tuttavia il club manc\u00f2 la promozione ai play-off per mano della nel 2005-2006, con in panchina Giacomo Zunico che aveva sostituito precedentemente Luigi Marulla, e del nel 2006-2007, con in panchina Pino Rigoli subentrato allo stesso Giacomo Zunico. Quest'ultima stagione fu una vera e propria agonia, segnata da problemi economici che asfissiarono la societ\u00e0, la quale nel luglio del 2007 annunci\u00f2 di rinunciare all'iscrizione. Pertanto, anche l'A.S. Cosenza Calcio si avvi\u00f2 al fallimento e spar\u00ec dal panorama calcistico nazionale.\nNella stagione 2007-2008 la societ\u00e0 Rende F.C. cambi\u00f2 la propria denominazione sociale in Fortitudo Cosenza s.r.l. e si iscrisse al campionato di serie D.\nCon un organico composto da alcune vecchie glorie del Cosenza Calcio 1914, Aniello Parisi e Luca Altomare, dal bomber Vincenzo Cosa, dall'esperto attaccante Alessandro Ambrosi, dal portiere Stefano Ambrosi e da un gruppo di cosiddetti \u201cunder\u201d come Alessandro Bernardi, Domenico Danti e Francesco De Rose, la stagione fu trionfale. In testa alla classifica per gran parte del campionato, la Fortitudo Cosenza ottenne ampio spazio sui media nazionali che misero in risalto le gesta della squadra guidata da Mimmo Toscano, tecnico esordiente, e i risultati maturati sul campo.Ottenne la matematica promozione nello scontro diretto, alla penultima giornata, contro il Bacoli Sibilla, di fronte a 18.000 spettatori. Il 30 maggio 2008 la Fortitudo Cosenza e assunse, conseguentemente, la medesima denominazione.\nLa stagione 2008-2009 vide un'altra cavalcata vincente. Potenziata la squadra con elementi del calibro di Enrico Polani, Raffaele Battisti e Francesco Mortelliti, il Cosenza Calcio 1914 vinse il girone C della Lega Pro Seconda Divisione, sbaragliando la concorrenza di e . La aritmetica promozione fu conquistata nella partita contro il Calcio Melfi terminata sul punteggio di 1-1, con rete di Enrico Polani, davanti a circa 16.000 spettatori.\nQuesta fu la seconda promozione consecutiva, un record per la citt\u00e0 di Cosenza.\nNel campionato di Lega Pro Prima Divisione, stagione 2009-2010, la rosa Cosenza Calcio 1914 fu rafforzata con gli acquisti dell'azzurro Stefano Fiore e dell'esperto attaccante Raffaele Biancolino. La stagione si rivel\u00f2, per\u00f2, altalenante: l'allenatore Domenico Toscano venne esonerato a sei giornate dal termine del campionato. Al suo posto fu chiamato Ezio Glerean che non riusc\u00ec nell'obiettivo di portare la squadra nella zona playoff posizionandosi solo al dodicesimo posto in classifica.\nLa stagione 2010-2011 (Lega Pro Prima Divisione) a causa di grossi problemi societari, che portarono una penalizzazione di 6 punti in classifica per inadempienze economiche, fu un'agonia.\nVennero cambiati ben quattro tecnici (Domenico Toscano, Paolo Stringara, Mario Somma e Luigi De Rosa) ma la squadra non riusc\u00ec a evitare i play-out che perse contro il , retrocedendo in Lega Pro Seconda Divisione.\nLa societ\u00e0, a causa dei gravi problemi economici, non venne iscritta al campionato di Lega Pro Seconda Divisione e si avvi\u00f2 verso il fallimento, dichiarato in data 11 settembre 2013 con la radiazione dalla FIGC per fallimento.\nGli anni duemiladieci.\nNell'estate del 2011 fu costituita una nuova societ\u00e0: la Nuova Cosenza Calcio S.r.l., presieduta da Eugenio Guarascio.\nLa societ\u00e0 si present\u00f2 al pubblico con un nuovo logo, un autentico segno di rottura rispetto alla travagliata storia recente del Cosenza Calcio.\nIscritta al campionato di Serie D per la stagione 2011-2012 la Nuova Cosenza Calcio affidata all'allenatore Vincenzo Patania (sostituito nel corso del campionato da Tommaso Napoli) si piazz\u00f2 seconda nel girone I, qualificandosi per la fase play-off. Il 10 giugno 2012 vinse la finale nazionale dei play-off di Serie D contro il SanDon\u00e0 Jesolo sul campo neutro di Arezzo (risultato finale 3-2). Tuttavia non fu ripescato in Lega Pro Seconda Divisione a causa del blocco dei ripescaggi.\nNella stagione 2012-2013 la Nuova Cosenza Calcio, con alla guida Gianluca Gagliardi, tecnico esordiente, ottenne nuovamente il secondo posto nel girone I della Serie D, qualificandosi per la fase play-off. Vinse i play-off intergirone battendo allo stadio San Vito prima la Vibonese (1-0) e poi la Gelbison (3-0). Agli ottavi di finale della fase nazionale dei play-off la Nuova Cosenza Calcio si arrese alla Casertana ai tiri di rigore (2-5\u00a0\u2013 tempi regolamentari 1-1).\nIl 5 agosto 2013, grazie al buon piazzamento nella graduatoria dei ripescaggi in quanto vincitrice dei play-off del girone I, il Cosenza ritorn\u00f2 nel campionato professionistico di Lega Pro, dopo due stagioni.\nLa stagione 2013-2014 inizi\u00f2 con la presentazione del nuovo logo societario per festeggiare l'anno del centenario nel girone B della Lega Pro Seconda Divisione. Dopo un campionato che vide il club alternarsi con il in testa alla classifica e raggiungere per primo il traguardo dell'ammissione nella Lega Pro unica, nelle ultime quattro giornate di campionato collezion\u00f2 ben tre sconfitte di fila, vedendo sfumare la prima posizione a favore del e attestandosi al quarto posto, ultima posizione utile per partecipare alla successiva Coppa Italia.\nNella stagione 2014-2015, dopo un avvio sottotono, culminato con l'esonero del tecnico Roberto Cappellacci, la formazione silana ritrov\u00f2 continuit\u00e0 e risultati col nuovo mister Giorgio Roselli. Il Cosenza recuper\u00f2 posizioni e raggiunse la salvezza con quattro giornate d'anticipo rispetto alla fine del campionato. Il 22 aprile 2015 si aggiudic\u00f2 la prima Coppa Italia Lega Pro della sua storia, superando il sia nella finale di andata (1-4) sia in quella di ritorno (1-0) al San Vito, davanti a circa diecimila spettatori in festa. La vittoria rappresenta un primato sia per il club sia per la Calabria, in quanto primo trofeo nazionale a comparire nella bacheca di un club calabrese.\nNella stagione 2015-2016 il Cosenza disput\u00f2 un ottimo campionato, veleggiando sempre nelle prime posizioni della classifica. I play-off, per\u00f2, sfumarono nelle ultime giornate: la squadra chiuse al quinto posto, con 60 punti, ad appena tre lunghezze dalla zona spareggi per la Serie B.\nNella stagione 2016-2017 il Cosenza disput\u00f2 un campionato di alti e bassi. Iniziato con una vittoria per 0-3 allo Stadio Nicola Ceravolo contro il , il cammino prosegu\u00ec con diversi pareggi e sconfitte consecutive, che portarono all'esonero del tecnico Roselli alla fine di dicembre 2016. Sulla panchina del Cosenza fu promosso l'allenatore in seconda, Stefano De Angelis. La stagione continu\u00f2 in modo altalenante e si concluse con la qualificazione della squadra silana ai play-off per la promozione in Serie B. Qui, dopo aver superato e , il Cosenza si arrese nel doppio confronto contro il , ai quarti di finale. Decisivo fu il gol subito al 97\u00ba minuto di gioco della gara di andata in terra friulana, chiusa sull'1-0, punteggio che non fu poi ribaltato al San Vito-Marulla di Cosenza. Davanti a circa 12.000 spettatori, infatti, i rossobl\u00f9 non andaronoo oltre lo 0-0, uscendo di scena.\nNella stagione seguente la squadra \u00e8 affidata a Gaetano Fontana, che inizia il campionato di Serie C con soli due punti ottenuti in cinque giornate. Gli subentra, alla fine di settembre 2017, Piero Braglia. Sotto la gestione del tecnico toscano la squadra silana scala via via varie posizioni in classifica, sino a chiudere al quinto posto, valido per l'accesso ai play-off, ed \u00e8 autrice di un ottimo percorso in Coppa Italia Serie C, dove si ferma in semifinale. Ai play-off il Cosenza supera dapprima e , poi compagini che nei rispettivi gironi si erano piazzate meglio del Cosenza: , (11 000 spettatori nella partita di andata in casa) ai quarti di finale e in semifinale (20.000 spettatori nella partita di ritorno in casa). Approda cos\u00ec alla finale per la promozione in Serie B. Allo Stadio Adriatico di Pescara, spinto da 11 000 tifosi cosentini giunti in Abruzzo, la squadra silana sconfigge per 3-1 il , ritornando cos\u00ec nella serie cadetta dopo 15 anni.\nSi tratta di un\u2019impresa storica: ben 9 infatti le partite disputate in questi play off tra l'11 maggio, data di esordio contro la Sicula Leonzio, e il 16 giugno, giorno della finale contro il Siena a Pescara.\nIl Cosenza concluder\u00e0 i play-off con 7 vittorie, un pareggio e una sola sconfitta.\nNella stagione 2018-2019, quella del ritorno in Serie B dopo tanti anni di assenza, il Cosenza ottiene appena 8 punti dopo le prime 12 giornate, ma, rinforzata significativamente nel mercato di gennaio, \u00e8 autrice di un'ottima seconda parte di stagione, arrivando a sfiorare persino i play-off per la promozione in A, che a fine campionato disteranno appena 4 punti. Il Cosenza chiude quindi al decimo posto da neopromossa.\nNella stagione successiva la squadra viene rivoluzionata e ne risente negativamente con sole 4 vittorie nel girone d'andata. Il tecnico Braglia viene esonerato e al suo posto arriva PIllon ma dopo 3 sconfitte in 5 giornate il tecnico si dimette a marzo, durante la sospensione dei campionati dovuta alla pandemia di COVID-19, e al suo posto viene scelto il vice allenatore Roberto Occhiuzzi. Mister Occhiuzzi, dopo la ripresa dei campionati avvenuta nel mese di giugno, grazie a una serie di risultati importanti, 2 sconfitte, 1 pareggio e 7 vittorie, di cui le ultime 5 consecutive nelle ultime 5 giornate di campionato, riesce a salvare il Cosenza, compiendo una straordinaria impresa. \nA 10 partite dalla fine del campionato, infatti, la squadra era a -8 punti dalla zona play out e sembrava avviata verso un\u2019inevitabile retrocessione. Peraltro, secondo uno studio della BBC, il Cosenza targato Occhiuzzi risulta essere la miglior squadra d\u2019Europa per media punti (2,2 a partita) nel post lockdown. \nGli anni duemilaventi.\nIl nuovo decennio si apre nel peggiore dei modi per il Cosenza del presidente Eugenio Guarascio. Infatti nella stagione 2020-2021, ancora a porte chiuse per la pandemia di Covid-19, la squadra retrocede in Serie C, dopo tre anni di militanza consecutiva in Serie B. \nIl Cosenza, affidato ancora una volta al tecnico Occhiuzzi, disputa un'annata fortemente negativa, collezionando appena 3 vittorie casalinghe allo stadio San Vito-Marulla e retrocedendo in terza serie all'ultima giornata, dopo la sconfitta di Pordenone per 2-0, ed una serie negativa di 6 sconfitte nelle ultime 7 partite.\nTuttavia il 3 agosto 2021 viene ufficialmente riammesso in Serie B dalla FIGC in seguito all\u2019esclusione dalla serie cadetta del .\nColori e simboli.\nColori.\nAgli albori del calcio cosentino, nel 1908, la Fortitudo indossava una maglia bianca con scritta nera sul petto con il nome della squadra, pantaloncini e calzettoni neri, intervallata negli anni con una maglia verde (o verde e blu inquartata secondo altra tradizione). Successivamente, le casacche passarono dal bianconero al verdeblu, fino all'azzurro. L'odierno rossobl\u00f9 in onore di Genoa e Bologna, protagoniste di avvincenti campionato di Serie A, viene varato con il passaggio dalla Fortitudo al Cosenza Foot-Ball Club, nel 1923: i colori sociali, mantenutisi fino ai giorni nostri, vengono scelti in onore del Genoa, la pi\u00f9 antica squadra italiana e la prima a vincere uno scudetto.\nLa maglia da gioco \u00e8 storicamente a strisce larghe verticali rosse e blu, con pantaloncini solitamente blu bordati di rosso. Solo molto raramente nel corso della sua storia il Cosenza ha mutato il disegno dei colori indossando maglie a strisce orizzontali, inquartate o a tinta unita (blu bordato di rosso o viceversa). Sotto il regime fascista, per un breve tempo la squadra gioc\u00f2 in divisa granata, e in completo azzurro nell'immediato dopoguerra.\nNella stagione 2010-2011 la maglia del Cosenza fu oggetto di curiosit\u00e0 per la sua ripartizione di colori mai vista nella storia delle maglie da calcio: la divisa era rossa sul davanti e blu sul retro. Una scelta fortemente innovativa che suscit\u00f2 qualche polemica: secondo molti spettatori l'effetto visivo sul campo generava confusione, poich\u00e9 dava l'idea che in campo \"giocassero tre squadre\".\nA cavallo fra gli anni duemila e duemiladieci, la cura e la progettazione delle divise del Cosenza furono affidate all'agenzia Vircillo&amp;Succurro, che garantiva il design unico dei template. Per la stagione 2012-2013 fu progettata una divisa ispirata al passato e celebrativa della bandiera dei calabresi Donato Bergamini, deceduto prematuramente. La divisa ispirandosi a un template utilizzato negli anni ottanta, doveva essere interamente rossa con la parte superiore e le maniche blu; a causa della rottura dei rapporti fra la societ\u00e0 e l'agenzia di marketing tale progetto non fu mai realizzato. Altra controversia legata all'interruzione dei rapporti fra il Cosenza e l'agenzia Vircillo&amp;Succurro fu la divisa celebrativa del centenario, che a causa di tale avvenimento fu realizzata artigianalmente, riscuotendo critiche da tutto l'ambiente.\nSimboli ufficiali.\nStemma.\nLo storico simbolo del Cosenza \u00e8 il lupo della Sila che, nelle sue varie evoluzioni di natura grafica, ha caratterizzato nel corso dei decenni lo stemma societario. A partire dagli anni ottanta il lupo, inizialmente raffigurato di profilo, viene rappresentato con le fauci ben aperte. Dal 1994 al 2003 l'animale viene raffigurato con la bocca chiusa e sovrapposto a un pallone all'interno di un cerchio blu contornato da strisce rosse. Dal 2003 al 2013 il logo muta pi\u00f9 volte ma in tutte le versioni \u00e8 sempre presente la testa di lupo con le fauci aperte, gi\u00e0 in uso negli anni ottanta.\nNel brand adottato nel 2008 si cerca di richiamare sia il logo degli anni ottanta sia quello degli anni novanta; a tal proposito il lupo \u00e8 disegnato con le fauci aperte e viene sovrapposto a un pallone di calcio inserito all'interno di un cerchio blu contornato da sette strisce rosse, rappresentanti i sette colli che circondano il territorio della citt\u00e0 di Cosenza. Nella stagione 2009-2010, in occasione del novantacinquesimo anno della storia del calcio cosentino, lo stemma viene circondato da una serie di allori dorati completati dalla dicitura \"\" e \"2009\".\nNell'estate del 2011 il sodalizio fallisce e riparte dalla Serie D. Il logo viene dunque rivoluzionato. Inizialmente verr\u00e0 abbracciato da una pergamena recante la frase in latina \"Brutia me genuit\" (Bruzia mi fece nascere), che richiama la leggendaria figura di \"Donna Brettia\" o \"Brutia\", condottiera dei primi Bruzi, e la stirpe Bruzia in s\u00e9. Successivamente cambia totalmente, adottando una forma a scudo, classica, met\u00e0 rosso e met\u00e0 blu, sormontato da una pergamena con la dicitura \"Cosenza Calcio\"; pi\u00f9 audace la modifica del lupo, che per la prima volta nella storia appare a figura intera: il disegno, stilizzato e moderno, lo ritrae semi accovacciato, mentre regge un pallone sotto una zampa.\nIn occasione del centenario, festeggiato nel 2014, il logo cambia nuovamente: ne risulta uno scudo classico a strisce strette verticali e alla testa di lupo stilizzata simile a quella utilizzata nel corso degli anni trenta; la pergamena sormontante riporta la scritta \"century\" e ha di lato una banda verdebl\u00f9 a richiamare i colori della Fortitudo, prima societ\u00e0 calcistica cosentina.\nCon il ritorno in Serie B, il 27 giugno 2018 la societ\u00e0 annuncia un lieve restyling del logo, da cui vengono eliminati i riferimenti al centenario, senza per\u00f2 intaccare la filosofia di base del disegno del 2014.\nInno.\nLo storico inno del Cosenza \u00e8 \"Lupi al\u00e8\", brano scritto nel 1988 e interpretato dal cantante di musica popolare Tonino Lombardi. Sebbene tale motivo fosse il pi\u00f9 caro all'ambiente cosentino, alla squadra calabrese nel corso dei decenni sono state dedicate altre canzoni; lo stesso Lombardi scrisse negli anni ottanta \"L'inno degli ultr\u00e0\". Dello stesso periodo \u00e8 \"Magico Cosenza\", interpretata da Mario Gualtieri. Altri brani degni di nota sono \"Inno rosso blu\" di Gino Scaglione e \"U suannu i l'ultr\u00e0\" di Mimmo Toscano.\nMascotte.\nLa mascotte del Cosenza Calcio \u00e8 Denis, un lupo, simbolo della societ\u00e0, che indossa la classica divisa palata rossobl\u00f9. Presentata nel dicembre del 2009 in occasione del 95\u00ba anniversario della nascita del club, l'idea \u00e8 stata curata dall'agenzia di marketing Vircillo&amp;Succurro. Il nome fu scelto dai tifosi tramite un sondaggio online sul sito ufficiale e ricorda Donato Bergamini, il cui soprannome era Denis, calciatore del Cosenza e idolo della tifoseria rossobl\u00f9, deceduto prematuramente. In occasione del match interno contro la del 21 febbraio 2010, la mascotte ha fatto il suo \"esordio\" allo stadio San Vito.\nNel 2013, per un breve periodo, prima delle partite casalinghe un lupo cecoslovacco, con sciarpa rossobl\u00f9 al collo, faceva la sua comparsa sotto la curva Sud dello Stadio San Vito, occupata dai gruppi ultras. Tale gesto veniva considerato dalla societ\u00e0 beneaugurante.\nStrutture.\nStadio.\nIl Cosenza, per oltre vent'anni a partire dalla fondazione avvenuta nel 1912, non ebbe un vero e proprio campo da gioco. I primi terreni sui quali veniva praticato il gioco del \"foot-ball\" vennero arrangiati nella vecchia piazza Prefettura, piazza d'Armi e largo Busento, attiguo all'omonimo fiume ove spesso vi finivano accidentalmente i palloni. Con l'arrivo del Fascismo, la sede delle partite casalinghe del sodalizio bruzio si spost\u00f2 in un terreno ubicato in contrada Muoio e successivamente al campo \"Militare\" di via Roma. Tuttavia, l'esigenza di aver a disposizione uno stadio vero e proprio fece s\u00ec che, su iniziativa del podest\u00e0 Tommaso Arnoni, un terreno attiguo al campo Militare fosse indirizzato alla costruzione dell'opera. Sebbene incompleto, il nuovo impianto venne inaugurato il 28 ottobre 1931, con la denominazione di \"Citt\u00e0 di Cosenza\". Per l'occasione venne disputata un'amichevole una rappresentativa napoletana, vinta dai padroni di casa per 2-1. Lo stadio sub\u00ec ingenti opere di restyling nel 1936 e nel 1945, al termine della guerra. nel 1953 venne intitolato a Emilio Morrone, portiere cosentino scomparso prematuramente in uno scontro di gioco.\nAgli albori della stagione sportiva 1964-1965, il \"Morrone\" venne abbandonato e il Cosenza si trasfer\u00ec al nuovo Stadio San Vito, costruito nell'omonima contrada, sulla riva destra del torrente Campagnano. Il progetto principale fu redatto dall'ufficio tecnico comunale, su relazione dell'ing. Terenzio Tavolaro a partire dal 7 ottobre 1958, ma l'inizio dei lavori \u00e8 datato 19 gennaio 1961. Il primo lotto delle opere, per un importo di 214 milioni, fu terminato dall'Impresa Vincenzo Gallo di Cosenza il 18 marzo 1963; mentre il secondo lotto, per un importo leggermente inferiore al primo, appaltato il 23 ottobre 1963, viene ultimato nel mese di luglio dell'anno successivo. Il progetto iniziale prevedeva la presenza di due tribune e una curva, che conferiva all'impianto una caratteristica forma a \"ferro di cavallo\". Le opere di restyling pi\u00f9 ingenti avvennero nel 1983, con la dotazione dell'impianto di illuminazione, e nel 1993, con l'edificazione della curva nord che di fatto ne complet\u00f2 il perimetro.\nNel 2015 lo stadio \u00e8 stato intitolato all'ex calciatore Gigi Marulla, storica bandiera del calcio cosentino scomparso nel mese di luglio.\nSociet\u00e0.\nOrganigramma societario.\nDal sito internet ufficiale della societ\u00e0.\nSponsor.\nDi seguito l'elenco dei fornitori tecnici e degli sponsor ufficiali.\nSettore giovanile.\nIl Cosenza dispone di quattro squadre che prendono parte ai rispettivi campionati giovanili: Primavera 2, Allievi (Under 17), Under 16 e Giovanissimi (Under 15).\nIl maggior successo del settore giovanile cosentino \u00e8 stata la conquista del Campionato Berretti nella stagione 1992-1993. I giovani rossobl\u00f9 conquistarono il torneo dedicato alle formazioni militanti in Serie A e Serie B; a differenza del format attuale infatti, allora il torneo era diviso in due rami (A-B e C1-C2). Conta inoltre 5 partecipazioni al Torneo di Viareggio: nel 1993 fu eliminato al secondo turno, nel 1994 alla fase a gironi, nel 1996 al secondo turno, nel 1997 e nel 2003 agli ottavi di finale.\nNegli anni quaranta il Cosenza disponeva di una formazione riserve chiamata \"Boys Demaria\", che fu propedeutica per la scoperta e la crescita di giovani calciatori cosentini che successivamente ebbero l'opportunit\u00e0 di giocare in prima squadra e nei campionati nazionali italiani. Tale formazione trasse il suo nome da Atilio Demar\u00eda, calciatore italo-argentino che vest\u00ec la maglia del Cosenza nel biennio 1946-1948.\nImpegno nel sociale.\nIl Cosenza Calcio, fin dalla sua costituzione, ha intrapreso un percorso di iniziative socialmente utili. Nel marzo del 2010 le iniziative sono state volte a indirizzare un messaggio antirazzista: il 7 marzo, in occasione del match casalingo contro il , sono stati ospitati al San Vito 11 studenti di nazionalit\u00e0 cinese, nell'ambito del progetto di scambi socio-culturali \"Il milione che favorisce l'intercultura internazionale e l'integrazione tra popoli\"; Il 21 marzo successivo sono stati ospitati 20 bambini di etnia Rom, in prospettiva dello sgombero del campo Rom di Cosenza; Il 10 marzo si \u00e8 invece svolta una partita tra il Cosenza e il Clandestino FC, una formazione composta da migranti cosentini, nell'ambito della manifestazione \"Fiera Inmensa\".\nNel novembre del 2014 i calciatori del Cosenza hanno realizzato, sullo sfondo dello Stadio San Vito, un calendario con i bambini down della sezione di Cosenza dell'Associazione Italiana Persone Down. L'iniziativa \u00e8 stata patrocinata dal Comune bruzio, in occasione della giornata mondiale sulla sindrome di Down, e il ricavato delle vendite del calendario devoluto in beneficenza.\nNel febbraio del 2015 la societ\u00e0 ha concesso l'ingresso gratuito a un match casalingo ai ragazzi frequentanti il circolo del PSE \"Placido Rizzotto\" di via Popilia, distrutto nei giorni precedenti da un incendio. Nell'agosto dello stesso anno, in seguito al violento alluvione abbattutosi sui comuni di Corigliano e Rossano, il Cosenza ha disputato un triangolare amichevole con le formazioni del Rende e della Paolana, nell'ambito dell'iniziativa \"Dal Tirreno un assist per lo Jonio\", allo scopo di devolvere l'incasso dello spettacolo alle popolazioni alluvionate.\nDiffusione nella cultura di massa.\nIn ambito cinematografico, il Cosenza viene citato nel film \"Tifosi\" diretto da Neri Parenti e interpretato da Diego Abatantuono, Massimo Boldi, Christian De Sica, Enzo Iacchetti, Maurizio Mattioli e Nino D'Angelo.\nAllenatori e presidenti.\nAllenatori.\nDi seguito l'elenco degli allenatori dall'anno di fondazione a oggi.\nPresidenti.\nDi seguito l'elenco dei presidenti dall'anno di fondazione a oggi.\nCalciatori.\nHall of Fame.\nDi seguito la Hall of Fame ufficiale del club, inaugurata nell'ottobre del 2016 in seguito all'installazione dei pannelli contenenti le gigantografie dei sottostanti calciatori nel tunnel dello Stadio San Vito - Gigi Marulla.\nOrganico.\nRosa 2021-2022.\n\"Aggiornata al 3 febbraio 2022\".\nStaff tecnico.\nDal sito internet ufficiale della societ\u00e0."}
{"id": "60042", "revid": "110856288", "url": "https://it.wikipedia.org/wiki?curid=60042", "title": "Fra la via Emilia e il West", "text": "Fra la via Emilia e il West (1984) \u00e8 il dodicesimo album di Francesco Guccini e il suo terzo dal vivo.\nLa band che ha collaborato alla registrazione dell'album, pubblicato in versione doppio vinile, comprende Antonio Marangolo (sax), Ares Tavolazzi (basso), Ellade Bandini (batteria), Vince Tempera (piano e tastiere), Juan Carlos Biondini (chitarre).\nLe canzoni inserite nel disco sono state registrate dal vivo al Kiwi di Piumazzo (MO) il 5 giugno; in Piazza Maggiore a Bologna il 21; il 3 luglio al Parco della Pellerina di Torino e il 15 settembre al Teatro Tenda di Lampugnano a Milano.\nProvenienza dei brani.\nL'album non contiene alcun inedito. Infatti:\nTitolo.\n\u00abFra la via Emilia e il West\u00bb \u00e8 un verso della canzone \"Piccola citt\u00e0\" in cui Guccini parla di Modena. Ecco cosa dice nel testo che accompagna l'album:\n\u00abLa via Emilia tagliava Modena in due; la strada dove abitavo, da una parte, si incrociava con essa. Dall'altra parte c'erano gi\u00e0 gli ampi campi della periferia. Erano un po' il nostro \"West\" domestico: bastava fare due passi, o attraversare una strada, e c'erano gi\u00e0 indiani e cow-boys, cavalli e frecce; c'era, insomma, l'Avventura, tradotta in \"padano\" dai film e dai fumetti. Poi la via Emilia continu\u00f2 a tagliare Modena in due, ma il West aveva volto diverso, e il \"mito americano\", quello di tante generazioni oltre alla mia, parlava lingua diversa, quella del rock, delle copertine dei dischi, della faccia di James Dean in \"Giovent\u00f9 bruciata\", dei libri che altri appena prima di noi avevano scoperto e voltato in italiano. Ma i due riferimenti esistevano sempre, un piede di qua e uno di l\u00e0, il sogno (meglio, l'utopia) e la realt\u00e0...\u00bb"}
{"id": "60043", "revid": "767487", "url": "https://it.wikipedia.org/wiki?curid=60043", "title": "Branchiostoma", "text": "Branchiostoma, \u00e8 un genere di Cephalochordata.\nNel complesso il genere \"Branchiostoma\" comprende 7 specie di cui 6 tipiche solamente dei mari tropicali. Nei mari europei \u00e8 presente \"Branchiostoma lanceolatum\" (anfiosso lanceolato).\nL'anfiosso presenta riproduzione sessuata. Il suo uovo \u00e8 del tipo oligolecitico, cio\u00e8 contiene poco vitello.\nLa prima scoperta e classificazione dell'anfiosso \u00e8 dovuta a Peter Simon Pallas nel 1774 che per\u00f2 credette di aver scoperto un nuovo gasteropode; solo nel 1834 Oronzo Gabriele Costa e Johannes Peter M\u00fcller mettono in luce gli stretti rapporti che l'anfiosso ha con i vertebrati."}
{"id": "60047", "revid": "1543377", "url": "https://it.wikipedia.org/wiki?curid=60047", "title": "Espressione regolare", "text": "Un'espressione regolare (in lingua inglese \"regular expression\" o, in forma abbreviata, \"regexp\", \"regex\" o \"RE\") \u00e8 una sequenza di simboli (quindi una stringa) che identifica un insieme di stringhe. Possono definire tutti e soli i linguaggi regolari. Il teorema di Kleene afferma che la classe dei linguaggi regolari corrisponde alla classe dei linguaggi generati da grammatiche di tipo 3 (nella gerarchia di Chomsky) e riconosciuti da automi a stati finiti. Tuttavia, nella pratica esistono taluni costrutti (ad esempio i costrutti di backreference) che permettono di ampliare l'insieme di linguaggi definibili. Programmi diversi supportano notazioni diverse per esprimere le stesse espressioni regolari, pertanto non esiste una sintassi \"universale\".\nStoria.\nSebbene fossero state formalizzate gi\u00e0 fin dagli anni quaranta, le espressioni regolari entrarono nel mondo informatico per la prima volta alla fine degli anni sessanta, in ambiente Unix: il primo editor di testo che implementava funzioni che ne permettessero l'uso fu una versione di QED scritta da Ken Thompson, uno dei pionieri di Unix. L'editor, dalla sua interfaccia a riga di comando, metteva a disposizione un comando chiamato \"global regular expression print\", che successivamente fu reso un applicativo indipendente, \"grep\".\nLe espressioni regolari non ebbero grande diffusione ed utilizzo fino agli anni ottanta, quando fu inventato il linguaggio di programmazione Perl che permetteva nativamente l'uso di espressioni regolari. La versatilit\u00e0 del linguaggio, dovuta anche al fatto d'essere un linguaggio interpretato, ne permise l'utilizzo in svariate situazioni e favor\u00ec lo sviluppo del formalismo di Perl per le espressioni regolari, che divent\u00f2 uno standard de facto. La grandissima diffusione di questi strumenti spinse gli sviluppatori a implementare le espressioni regolari anche in altri linguaggi, a mezzo di librerie come PCRE o persino come parte delle librerie standard di alcuni linguaggi, come Java e tcl.\nDescrizione.\nUn'espressione regolare definisce una funzione che prende in ingresso una stringa, e restituisce in uscita un valore del tipo s\u00ec/no, a seconda che la stringa segua o meno un certo \"pattern\".\nAd esempio, tutti gli indirizzi e-mail devono essere costituiti nel seguente modo: \"cominciare con una sequenza di caratteri alfanumerici, seguiti dal simbolo chiocciola, seguiti da altri caratteri alfanumerici, seguiti dal punto, seguiti da due o tre lettere\". Questa regola informale diventerebbe una \"regex\" qualora fosse codificata secondo una sintassi ben precisa e riconosciuta da un programma in grado di analizzare le stringhe.\nEspressioni regolari nei linguaggi formali.\nLe espressioni regolari sono composte da costanti e operatori che denotano insiemi di stringhe, e da operazioni tra questi insiemi.\nDato un alfabeto finito formula_1, sono definite le seguenti costanti:\ne le seguenti operazioni:\nAd esempio dati formula_13 e formula_14, formula_15 e formula_16\nAllora, possiamo dire che un'espressione regolare, definita a partire da un alfabeto formula_1 ed un insieme di simboli formula_18, \u00e8 una stringa formula_19 che rende vera alcuna delle seguenti condizioni:\nImpiego delle espressioni regolari.\nLe espressioni regolari sono utilizzate principalmente da editor di testo per la ricerca e la sostituzione di porzioni del testo. Grande importanza rivestono inoltre nell'informatica teorica, nella quale, ad esempio, sono utilizzate per rappresentare tutti i possibili cammini su un grafo. Tuttavia, le espressioni regolari sono adatte a rappresentare un ristrettissimo insieme di linguaggi formali (se volessimo rappresentare espressioni aritmetiche o linguaggi di programmazione, avremmo gi\u00e0 bisogno di utilizzare linguaggi di tipo 2): l'utilizzo dei linguaggi regolari \u00e8 comunque conveniente, in quanto la chiusura degli stessi alle operazioni di unione, intersezione e complementazione, permettono la costruzione di un'algebra di Boole e una buona capacit\u00e0 decisionale.\nSintassi.\nEspressioni regolari tradizionali di UNIX.\nLa sintassi delle espressioni regolari in UNIX in base allo standard POSIX, esiste in due versioni diverse:\nQuando \u00e8 stata proposta la nuova versione della sintassi delle espressioni regolari, si \u00e8 deciso di rendere obsoleta la versione vecchia, solo che oramai la diffusione della vecchia versione era tale che cambiare non era proficuo. \nLa maggior parte dei programmi che utilizzano le regexp, come codice_3 e codice_4, utilizzano tali regole di base fornendo al contempo supporto per le nuove regole estese. In questa sintassi, la maggior parte dei caratteri sono visti come letterali, e trovano solo se stessi. Ad esempio: \"a\" trova \"a\"; \"bc)\" trova \"bc)\"; ecc. Le eccezioni a questa regola sono i metacaratteri:\nVecchie versioni di codice_3 non supportano il separatore alternativo \"|\".\nEsempi:\nDal momento che molte serie di caratteri variano a seconda della configurazione locale (in alcuni casi le lettere sono organizzate in abc..xyzABC...XYZ, in altri aAbB..yYzZ), lo standard POSIX ha definito alcune classi o categorie di caratteri come mostrato nella seguente tabella:\nLe parentesi quadrate fanno parte della sintassi per indicare la classe di caratteri. Ad esempio [[:upper:][:digit:]ab] trova corrispondenza in una qualsiasi lettera maiuscola, in una qualsiasi cifra, nella lettera 'a' minuscola e nella lettera 'b' minuscola.\nCollegamenti esterni.\n[[Categoria:Teoria dei linguaggi formali]]"}
{"id": "60048", "revid": "287204", "url": "https://it.wikipedia.org/wiki?curid=60048", "title": "ATSC", "text": "LATSC, sigla di \"Advanced Television Systems Committee\" (traduzione letterale: Comitato per i Sistemi Televisivi Avanzati), \u00e8 un'organizzazione internazionale senza fini di lucro volta allo sviluppo di standard volontari per la televisione digitale. \nLe organizzazioni membri della ATSC rappresentano le industrie di semiconduttori, satelliti, TV via cavo, computer, elettronica di consumo e sistemi di trasmissione video. Si occupa di coordinare gli standard televisivi tra i differenti mezzi di trasmissione, con particolare attenzione alla televisione digitale, i sistemi interattivi, e le comunicazioni multimediali a larga banda.\nGli standard sono definiti dal consorzio \"Grand Alliance\" nato nel 1993 su impulso della Commissione federale per le comunicazioni degli Stati Uniti.\nFormati supportati.\nLegenda: \"I\" sta per interlacciato, \"P\" per Progressive scan."}
{"id": "60049", "revid": "1226", "url": "https://it.wikipedia.org/wiki?curid=60049", "title": "Grand Master Award", "text": ""}
{"id": "60051", "revid": "47767", "url": "https://it.wikipedia.org/wiki?curid=60051", "title": "Federico I Barbarossa", "text": ""}
{"id": "60053", "revid": "287204", "url": "https://it.wikipedia.org/wiki?curid=60053", "title": "Standard televisivo terrestre", "text": "Lo standard televisivo terrestre \u00e8 necessario affinch\u00e9 i provider televisivi e gli apparecchi degli utenti televisivi abbiano un medesimo linguaggio di comunicazione e possano quindi comunicare, in tal modo il provider \u00e8 in grado di fornire la televisione e l'utente di riceverla.\nDescrizione.\nEssi sono delle specifiche tecniche che gli apparecchi televisivi del provider e quelli dell'utente devono rispettare in modo da risultare interoperanti. Gli esperti si sono dimostrati concordi sull'affermare che il formato PAL sia generalmente consigliato per la visione di film e televisione per via della risoluzione maggiore e della migliore gestione del colore, mentre l'NTSC \u00e8 generalmente apprezzato dai videogiocatori per la sua maggiore velocit\u00e0 di aggiornamento video (60\u00a0Hz contro i 50 del PAL). Il termine \"PAL\" \u00e8 spesso usato informalmente per riferirsi al formato video analogico a 625 linee/50\u00a0Hz (576i, comune nei paesi europei), cos\u00ec come il termine \"NTSC\" indica spesso il formato a 525 linee/60\u00a0Hz (480i), usato in Nord America e in Giappone. Questo uso del termine \u00e8 scorretto, ma comunque di largo impiego, tanto che spesso i supporti DVD sono etichettati come \"PAL\" o \"NTSC\" anche se dal punto di vista tecnico sul DVD non c'\u00e8 un segnale a colori composito codificato PAL. \u00c8 importante sottolineare il fatto che il termine PAL non indica numeri di linee o frequenze di scansione, ma indica esclusivamente il sistema usato per la codifica dei colori della sottoportante. Per contrasto, lo standard NTSC definisce invece il numero di linee e dei semiquadri. Dal momento che la maggior parte dei Paesi che adottano il PAL utilizzano comunque la scansione interlacciata a 625 linee orizzontali e 50 \"semiquadri\", il termine \"PAL\" \u00e8 spesso sinonimo di 625/50.\nNonostante la maggior parte dei televisori moderni supportino i segnali PAL, NTSC e S\u00c9CAM, e l'HDTV \u00e8 diventato lo standard \"de facto\" supportato dai produttori, continuano tuttavia a esserci confronti tra i sostenitori del PAL e dell'NTSC, che sono tutt'oggi i sistemi video standard della televisione analogica, dei DVD e delle console (anche se questa tendenza sta cambiando con l'approdo dei modelli di ultima generazione, della televisione satellitare e del digitale terrestre e dei formati Blu-ray).\nTelevisione analogica.\nBianco e nero.\nGli standard di televisione analogica in bianco e nero sono:\nPer un'informazione completa su quali standard televisivi per la televisione analogica sono adottati nei vari stati del mondo si veda la voce \"Diffusione degli standard televisivi nel mondo\".\nNella seguente tabella sono messe a confronto le caratteristiche pi\u00f9 importanti:\nNella seguente tabella sono messe a confronto le specifiche tecniche pi\u00f9 importanti: \nA colori.\nDi seguito sono riportati gli standard opzionali per aggiungere il colore agli standard di televisione analogica in bianco e nero:\nTutti questi standard sono opzionali e retrocompatibili, quindi se un ricevitore televisivo per la televisione analogica non \u00e8 compatibile con questi standard vede comunque la televisione con immagini in bianco e nero.\nIl seguente grafico mostra la diffusione degli standard televisivi NTSC, PAL e SECAM nelle diverse nazioni del mondo:\nTelevisione digitale.\nTerrestre.\nGli standard di televisione digitale terrestre sono:\nLo standard DVB-T \u00e8 lo standard utilizzato in Italia. \u00c8 anche lo standard diffuso nel maggior numero di nazioni del mondo. Lo standard ATSC \u00e8 utilizzato negli Stati Uniti, in Canada, in Corea del Sud e Messico. Lo standard ISDB-T \u00e8 utilizzato in Giappone. Lo standard SBTVD-T \u00e8 utilizzato in Brasile. Lo standard DMB-T \u00e8 utilizzato in Cina.Per un'informazione completa su quali standard televisivi per la televisione digitale terrestre sono adottati nei vari stati del mondo si veda la voce \"Diffusione degli standard televisivi nel mondo\".\nNella seguente tabella sono riportati gli standard televisivi opzionali per lo standard DVB-T:\nGli standard di questa ultima tabella sono opzionali quindi se il ricevitore televisivo dell'utente non \u00e8 dotato della compatibilit\u00e0 con tali standard non pu\u00f2 usufruire delle funzionalit\u00e0 aggiuntive fornite da tali standard. Per dispositivi \"handheld\" viene utilizzato il DVB-H.\nVia cavo.\nGli standard di televisione digitale via cavo sono:\nLo standard DVB-C \u00e8 lo standard diffuso nel maggior numero di nazioni del mondo. Lo standard ATSC \u00e8 utilizzato in America del Nord. Lo standard ISDB-C \u00e8 invece utilizzato in Giappone.Per un'informazione completa su quali standard televisivi per la televisione digitale via cavo sono adottati nei vari stati del mondo si veda la voce \"Diffusione degli standard televisivi nel mondo\".\nDigitale satellitare.\nGli standard di televisione digitale satellitare sono:\nLo standard DVB-S \u00e8 lo standard utilizzato dalle televisioni digitali satellitari italiane ricevibili in Italia. \u00c8 anche lo standard diffuso nel maggior numero di nazioni del mondo. Col tempo tale standard \u00e8 destinato ad essere sostituito dal pi\u00f9 efficiente DVB-S2. Lo standard ISDB-S \u00e8 lo standard utilizzato in Giappone. Lo standard DSS \u00e8 invece utilizzato in Nord America e in America Latina. Lo standard DCII \u00e8 utilizzato in Nord America. Lo standard ATSC non \u00e8 invece utilizzato.Per un'informazione completa su quali standard televisivi per la televisione digitale satellitare sono adottati nei vari stati del mondo si veda la voce \"Diffusione degli standard televisivi nel mondo\".\nFormati video.\nGli standard televisivi DVB-T, DVB-C, DVB-S e DVB-S2 prevedono pi\u00f9 di un formato video. La seguente tabella riporta i formati video previsti per gli standard televisivi DVB-T, DVB-C, DVB-S e DVB-S2:\nFormati ATSC.\nLo standard televisivo ATSC prevede pi\u00f9 di un formato video. La seguente tabella riporta i formati video previsti dallo standard ATSC:\nFormati ISDB-T, ISDB-C e ISDB-S.\nGli standard televisivi ISDB-T, ISDB-C e ISDB-S prevedono pi\u00f9 di un formato video. La seguente tabella riporta i formati video previsti per gli standard televisivi ISDB-T, ISDB-C e ISDB-S:"}
{"id": "60056", "revid": "1494169", "url": "https://it.wikipedia.org/wiki?curid=60056", "title": "Illirico", "text": ""}
{"id": "60058", "revid": "919135", "url": "https://it.wikipedia.org/wiki?curid=60058", "title": "Premio Hugo", "text": "L'Annual Achievement Award for Science Fiction and Fantasy \u00e8 un premio per lavori di fantascienza e fantasy assegnato ogni anno durante il World Science Fiction Convention (Worldcon), il congresso mondiale degli appassionati di fantascienza. \u00c8 pi\u00f9 noto come premio Hugo (Hugo Award) in omaggio a Hugo Gernsback, fondatore nel 1926 della rivista \"Amazing Stories\", la prima rivista di fantascienza del mondo. Durante il Worldcon viene proposta al pubblico una rosa di autori candidati, e il premio viene aggiudicato all'autore pi\u00f9 votato dal pubblico presente.\nIl premio Hugo riflette quindi il gusto medio dei lettori di fantascienza pi\u00f9 appassionati; \u00e8 dunque un premio a carattere popolare a differenza del Premio Nebula che invece \u00e8 attribuito da una giuria di scrittori ed \u00e8 quindi pi\u00f9 strettamente letterario. Visto per\u00f2 che il Nebula viene assegnato alcuni mesi prima del Worldcon, spesso lo Hugo viene influenzato da quest'ultimo.\nVengono inoltre proclamati i Retro Hugo (Retrospective Hugo Awards), assegnati 50, 75 o 100 anni dopo, in corrispondenza di anni in cui il premio Hugo non era ancora assegnato.\nRegolamento.\nLa World Science Fiction Society (WSFS) consegna i premi Hugo ogni anno per la miglior opera di fantascienza o fantasy dell'anno precedente. Le opere sono candidabili per il premio se sono state pubblicate o tradotte in inglese nell'anno di calendario precedente. Non ci sono regole scritte che qualificano cos'\u00e8 rende un'opera fantasy o di fantascienza e la decisione sulla candidabilit\u00e0 viene lasciata ai votatori e non al comitato organizzatore. I candidati e vincitori del premio Hugo sono scelti dai partecipanti e supporter dell'annuale World Science Fiction Convention, o Worldcon, e la serata di consegna del premio \u00e8 il suo principale evento. Il processo di selezione \u00e8 un voto alternativo con sei candidati per categoria, eccetto nel caso di un pari merito. I premi sono divisi in pi\u00f9 di una dozzina di categorie e includono sia opere letterarie che filmate.\nPer ogni categoria di Hugo i votatori possono anche scegliere \"Nessun premio\" (\"No Award\"), nel caso che ritengano che nessuno dei candidati sia meritevole del premio o se pensano che la categoria dovrebbe essere abolita. Un voto per \"Nessun premio\" diverso dalla prima scelta significa che il votatore pensa che i candidati a cui da una preferenza maggiore di \"Nessun premio\" siano meritevoli del premio, mentre quelli a cui da una preferenza minore non lo siano.\nLe sei opere candidate per ogni categoria sono quelle pi\u00f9 nominate dai membri per quell'anno, senza limiti sul numero di opere che possono essere candidate. Ad eccezione del 1956 non sono state mantenute registrazioni dei candidati non vincenti dei primi anni del premio, ma dal 1959 in avanti tutti i candidati sono stati registrati. Le candidature iniziali sono fatte dai membri tra gennaio e marzo, mentre i voti sul ballottaggio di sei candidati sono fatti tra aprile e luglio, con aggiustamenti a seconda dei quando viene tenuta la Worldcon quell'anno. Prima del 2017 il ballottaggio finale era di cinque opere per ogni categoria. Le Worldcon sono generalmente tenute all'inizio di settembre e si svolgono in una citt\u00e0 diversa in tutto il mondo ogni anno.\nL'idea di consegnare premi alle Worldcon fu proposta da Harold Lynch per la convention del 1953, ispirata dai premi Oscar, con il nome \"Hugo\" proposto da Robert A. Madle. Il trofeo del premio venne creato da Jack McKnight e Ben Jason nel 1953, basandosi sul progetto di un ornamento per auto del 1950. Consisteva di un'astronave a razzo su una base di legno. Ogni trofeo successivo, con l'eccezione di quello del 1958, \u00e8 stato simile a quello originale. Il trofeo venne formalmente riprogettato nel 1984 e da allora solo la base \u00e8 stata cambiata ogni anno. Al premio non sono associati compensi monetari o altro, ad eccezione del trofeo.\nRetro-Hugos.\nI Retrospective Hugo Awards, o Retro-Hugo, sono stati aggiunti a partire dal 1996. Sono premi opzionalmente assegnati dalla Worldcon per opere candidabili in un anno 50, 75 o 100 anni prima, in cui si sia svolta una Worldcon ma non sono stati assegnati Hugo. Nel 2017 la regola fu cambiata per includere opere pubblicate dopo il 1939 nel cui anno non erano stati assegnati Hugo, che si sia tenuta o meno una Worldcon.\nSecondo la regola corrente i premi possono essere dati per opere pubblicate nell'anno precedente al 1939-1952 e 1954. I premi sono stati assegnati per sette di questi anni e nel 2020 il Retro-Hugo \u00e8 stato assegnato per il 1945, per opere pubblicate nel 1944.\nStoria.\nAnni 1950.\nI primi premi Hugo furono consegnati per sette categorie all'11\u00aa Worldcon a Filadelfia nel 1953. I premi furono inizialmente concepiti come un evento una tantum, sebbene gli organizzatori sperassero che anche le successive convention li assegnassero. All'epoca le Worldcon erano completamente gestiste dai comitati organizzatori locali, come eventi indipendenti senza una supervisione superiore da un anno all'altro. Quindi non c'erano obblighi per le future convention di assegnare il premio e non c'erano regole sul come farlo.\nLa Worldcon 1954 decise di non assegnarlo, ma a partire dalla successiva nel 1955 divenne un evento tradizionale. Il premio venne chiamato Annual Science Fiction Achievement Award, con \"Hugo Award\" come nome non ufficiale, ma meglio conosciuto. Il soprannome divenne un nome alternativo ufficiale nel 1958 e dal 1992 \u00e8 stato adottato come nome ufficiale del premio.\nNei primi anni il premio Hugo non ebbe regole stabilite e veniva dato per lavori pubblicati nel \"precedente anno\", che generalmente veniva considerato come il periodo tra le convention, piuttosto che l'anno di calendario precedente. Nel 1959 sebbene non ci fossero ancora linee guida formali diverse regole erano diventate tradizionali. Queste includevano un ballotaggio per candidare i lavori separato dal ballottaggio finale, il definire candidabili i lavori pubblicati nell'anno di calendario precedente e il permettere ai votati di votare \"Nessun premio\" se pensavano che nessuno dei lavori candidati meritasse il premio. \"Nessun premio\" vinse quell'anno in due categorie: Migliore rappresentazione drammatica e Miglior nuovo autore. Il cambio nella candidabilit\u00e0 richiese una regola separata che proibiva di candidare lavori che erano stati candidati per il premio del 1958, dato che i due periodi temporali si sovrapponevano.\nAnni 1960.\nIn 1961, dopo la formazione del World Science Fiction Society per presiedere al comitato locale di ogni Worldcon furono inserite nel regolamento costitutivo della WSFS regole formali per indicare l'assegnazione del premio come una delle responsabilit\u00e0 del comitato organizzatore. Le regole limitavano il voto ai partecipanti della convention alla quale i premi sarebbero stati assegnati, ma permettevano a chiunque di candidare lavori. A partire dal 1963 le regole limitarono le candidature ai partecipanti della convention alla quale i premi sarebbero stati assegnati e ai partecipanti della convention precedente. Le lineeguida specificavano inoltre le categorie dei premi, che potevano essere cambiate solo dal consiglio della World Science Fiction Society. Queste categorie erano Miglior romanzo, Miglior racconto breve, Migliore rappresentazione drammatica, Migliore rivista professionale, Miglior artista professionale e Migliore Fanzine. Il 1963 fu anche il secondo anno in cui \"Nessun premio\" vinse per Migliore rappresentazione drammatica.\nNel 1964 le linee guida furono cambiate per permettere alle singole convention di creare fino a due categorie aggiuntive. Queste erano chiamati ufficialmente Premi Hugo, ma non veniva richiesto che le convention successive le riprendessero. Questo fu successivamente modificato per permettere una singola categoria aggiuntiva; anche se premi Hugo aggiuntivi sono stati assegnati in diverse categorie, solo poche di essere furono ripetute pi\u00f9 di un anno.\nNel 1967 furono aggiunte le categorie per Miglior racconto, Miglior scrittore dilettante e Miglior artista dilettante e l'anno successiva una categoria per Miglior romanzo breve. Questo ebbe l'effetto di fornire una definizione del numero di parole massimo delle opere per ciascuna categoria romanzo/romanzo breve/racconto/racconto breve, che in precedenza era lasciato alla discrezione dei votanti. Erano stati assegnati Hugo per i racconti anche prima che fossero codificati nelle regole. I premi per i dilettanti erano inizialmente concepiti separatamente dai premi Hugo, ma furono invece assorbiti nei premi Hugo regolari, con il premio per la fanzine che perse il suo status.\nAnni 1970.\nLa regola tradizionale della candidatura di cinque opere per il ballottaggio finale, eccetto per pari merito, fu formalizzata nel 1971. Nel 1973, per riconoscere la \"crescente importanza delle antologie originali\", la World Science Fiction Society rimosse la categoria per Miglior rivista professionista e cre\u00f2 quella di Miglior curatore professionale.\nSuccessivamente le linee guida furono cambiate ancora per rimuovere le categorie obbligatorie e permettere fino a dieci categorie che avrebbero dovute essere scelte da ogni convention, sebbene ci si aspettasse che fossero simili a quelle dell'anno precedente. Nonostante questo cambiamento nessun premio fu aggiunto o rimosso prima che le linee guida furono modificate nuovamente per fissare le categorie specifiche dei premi nel 1977. Sia nel 1971, che nel 1977, \"Nessun premio\" fu nuovamente assegnato per la categoria Miglior presentazione drammatica. Questo non avvenne pi\u00f9 fino al 2015.\nAnni 1980 e 1990.\nNel 1980 fu aggiunta la categoria per il Miglior libro non di narrativa (successivamente ribattezzata Miglior lavoro correlato), seguita da una categoria per la Miglior fanzine semiprofessionale nel 1984. Nel 1983 i membri della Chiesa di Scientology furono incoraggiati da persone come Charles Platt a nominare in blocco per il Miglior romanzo \"Battaglia per la Terra\", un'opera scritta dal fondatore dell'organizzazione L. Ron Hubbard, che comunque non arriv\u00f2 al ballottaggio finale. Nel 1987 segu\u00ec un'altra campagna per nominare Hubbard's \"Genesi Nera\" dello stesso autore; arriv\u00f2 al ballottaggio finale ma concluse dietro a \"Nessun premio\". Nel 1989 Todd Hamilton e P. J. Beese ritirarono la loro opera \"The Guardsman\" dal ballottaggio finale, dopo la scoperta che un fan aveva comprato pi\u00f9 biglietti della convention sotto falso nome per poter candidare l'opera.\nNel 1990 venne aggiunto il premio per la Miglior opera d'arte originale, che rimase nel 1991 anche se non assegnato e divenne dall'anno successivo una categoria ufficiale. Venne rimosso nel 1996 e non \u00e8 pi\u00f9 stato assegnato. A met\u00e0 degli anno novanta furono creati i Retro Hugo, assegnati per la prima volta nel 1996.\nDal 2000 a oggi.\nNel 2003, il premio per la miglior rappresentazione drammatica fu diviso in forma lunga e breve. Questo fu ripetuto per la categoria del Miglior curatore professionista nel 2007. Nel 2009 fu aggiunto il Premio per la miglior Graphic Story e nel 2012per il Miglior fancast.\nNel 2015, due gruppi di autori di fantascienza, i \"Sad Puppies\" guidati da Brad R. Torgersen e Larry Correia, e i \"Rabid Puppies\" guidati da Vox Day, organizzarono ciascuno un blocco di votanti per proporre un gruppo di nomination, che arrivarono a dominare il ballottaggio. I Sad Puppies avevano gi\u00e0 fatto questa campagna nei due anni precedenti su una scala minore e con un successo limitato. I leader della campagna la caratterizzavano come una reazione a una \"nicchia, accademica, dichiaratamente [di sinistra]\" di candidati e che l'Hugo era diventato un \"premio per l'azione affermativa\" che preferiva candidati e personaggi donne e non bianchi. In reazione a questo cinque candidati declinaro la loro nomina prima del ballottaggio e per la prima volta altri due fecero lo stesso dopo che il ballottaggio fu pubblicato.\n Connie Willis, che aveva vinto il premio pi\u00f9 volte, rifiut\u00f2 di presentali. I membri del gruppo sono stati definiti da \"The Guardian\" come di \"destra\", \"campagna orchestrata\" e dal \"The A.V. Club\" come un \"gruppo di bianchi che hanno formato un'opposizione alla crescente inclusione di donne e persone di colore nel premio\", e sono stati collegati al Gamergate. Samuel R. Delany ha definito la campagna come una risposta \"socio-economica\" a cambiamenti come gli autori delle minoranze che ottengono maggior promimenza e quindi \"peso economico\". Salvo che nella categoria miglior rappresentazione drammatica (forma lunga) \"Nessun premio\" ricevette pi\u00f9 voti dei candidati del gruppo e vinse in tutte e cinque le categorie che contenevano solo nominati del gruppo. Le due campagne furono ripetute nel 2016 con qualche cambiamento e i candidati dei \"Rabid Puppy\" dominarono ancora il ballottaggio in diverse categorie con tutti e cinque i nominati in Miglior lavoro correlato, Miglior storia grafica, Miglior artista professionista e Miglior fancast.\nIn risposta a queste campagne fu progettato nel 2015 e ratificato nel 2016 un nuovo insieme di regole detto \"E Pluribus Hugo\", che modifica il processo di nomina dei candidati al ballottaggio. Pensato per assicurarsi che gruppi di minoranza non possano dominare ogni posizione finale in una categoria, le nuove regole definiscono un sistema di voto nel quale i nominati sono eliminati uno a uno e il voto per un candidato eliminato viene quindi spalmato sulle opere non ancora eliminate nominate da chi ha proposto l'opera appena eliminata, fino a che rimangono solo i candidati per il ballottaggio. Queste regole sono state usate per la prima volta nel 2017. Una regola che richiedeva che i nominati finali dovessero comparire in almeno il 5% dei ballottaggi fu eliminata per assicurare che tutte le categorie potessero raggiungere una serie completa di nominati, anche quando il numero iniziale di candidati fosse molto grosso. Per ogni persona pu\u00f2 nominare un massimo di cinque opere per ciascuna categoria, ma il ballottaggio finale \u00e8 stato cambiato a sei opere per ogni categoria, con un massimo di due opere per un dato autore o gruppo o nella stessa serie drammatica..\nNel 2018 \u00e8 stata aggiunta la categoria per la Miglior serie, che era gi\u00e0 presente l'anno precedente come Hugo speciale.\nCategorie del premio.\nLo Hugo, come l'Oscar, \u00e8 un premio multiplo, che va a diverse categorie: non tutte, per\u00f2, sono presenti in tutte le edizioni del premio.\nElenco delle edizioni.\nElenco delle edizioni del premio, con sede (numero e nome della Worldcon tra parentesi):"}
{"id": "60061", "revid": "1448629", "url": "https://it.wikipedia.org/wiki?curid=60061", "title": "Prova di Jominy", "text": "La prova di Jominy si utilizza in metallurgia per esaminare il comportamento dell'acciaio in risposta ai trattamenti termici, verificando in particolare la penetrazione della durezza in profondit\u00e0 (variazione della durezza dalla superficie al cuore). Dalla prova si ricavano inoltre indicazioni sull'attitudine dell'acciaio a subire un trattamento di indurimento (tempra).\nLa prova \u00e8 stata inventata nel 1937 da Walter E. Jominy (1893-1976) e A.L. Boegehold che erano metallurgisti nei laboratori della divisione ricerca della General Motors. Per il suo lavoro pionieristico nei trattamenti a caldo, Jominy \u00e8 stato premiato dall'ASM International (American Society for Metals) con il suo Albert Sauveur Achievement Award nel 1944. Jominy \u00e8 stato presidente dell'ASM nel 1951.\nLa prova si basa essenzialmente su misure di durezza effettuate su un provino di 25\u00a0mm di diametro e della lunghezza di 100\u00a0mm sottoposto a riscaldamento e poi raffreddato ad un'estremit\u00e0 mediante un getto d'acqua controllato.\nPer la prova si utilizzano un forno elettrico a muffola con annesso dispositivo Jominy, una rettificatrice piana e un durometro.\nIl dispositivo \u00e8 costituito essenzialmente da un supporto che presenta al centro un'apertura circolare di 26\u00a0mm, \na 110\u00a0mm sotto l'apertura \u00e8 posto un ugello con foro di efflusso di 13\u00a0mm (con l'asse allineato col centro dell'apertura); l'estremit\u00e0 inferiore del provino, quando \u00e8 alloggiato nel supporto, viene a trovarsi alla distanza di 13\u00a0mm dal foro di efflusso dell'acqua.\nLa corretta portata di raffreddamento (l'altezza libera del getto deve risultare di 65\u00a0mm) viene misurata indirettamente basandosi sul diametro della calotta d'acqua che si origina in seguito all'urto del getto contro l'estremit\u00e0 piana del provino.\nLa prova \u00e8 normata secondo la UNI EN ISO 642.\nFasi della prova.\nL'altezza del pelo libero all'interno del serbatoio \u00e8 mantenuta costante tramite un galleggiante che apre e chiude un rubinetto, quando il livello dell'acqua scende, il galleggiante apre il rubinetto dal quale fuoriesce l'acqua, arrivati ad un'altezza predefinita, il galleggiante, alzandosi, tappa il rubinetto impedendo quindi all'acqua di uscire.\nIn tal modo il livello dell'acqua si mantiene pi\u00f9 o meno costante dando quindi al getto una velocit\u00e0 di efflusso pi\u00f9 omogenea. \nIl provino \u00e8 fissato su un'incudine Jominy sul quale sono presenti delle tacche che rispettano le distanze a cui si devono effettuare le prove di durezza. Le misure effettuate vengono riportate su una tabella standard mediante la quale si ricava la curva di durezza e la si confronta con le curve note."}
{"id": "60062", "revid": "92723", "url": "https://it.wikipedia.org/wiki?curid=60062", "title": "Semireticolo", "text": "In matematica un semireticolo \u00e8 una struttura algebrica definibile come semigruppo commutativo idempotente. Una tale struttura si trova essere isomorfa ad un cosiddetto insieme semireticolato, insieme parzialmente ordinato nel quale ogni insieme di due elementi possiede massimo minorante (equivalentemente si potrebbe richiedere l'esistenza del minimo maggiorante). In effetti si pu\u00f2 considerare la specie dei semireticoli come un impoverimento della pi\u00f9 nota e importante specie dei reticoli e ciascuna di queste strutture algebriche risulta criptomorfa ad una struttura relazionale, precisamente a un insieme reticolato che ha come impoverimento un insieme semireticolato.\nDefinizione di semireticolo.\nSi dice semireticolo un magma (S,formula_1) per la cui operazione binaria formula_1 si chiede per arbitrari elementi formula_3\nL'operazione binaria si pu\u00f2 chiamare incontro, in inglese \"meet\". Le caratteristiche dei semireticoli si chiariscono meglio introducendo per ciascuno di essi una relazione che denotiamo con il simbolo infisso formula_7 definita dalla richiesta\nPer rilevare che essa dipende dall'operazione del semireticolo si pu\u00f2 scrivere\nDimostriamo ora che formula_10 \u00e8 una relazione d'ordine. Conveniamo che formula_11 e formula_12 siano generici elementi di formula_13.\nformula_14 , cio\u00e8 l'idempotenza di formula_15 comporta la riflessivit\u00e0 della formula_10.\nSe formula_17, allora formula_18 e per la simmetria di formula_15 si ha formula_20. Quindi la simmetria di formula_15 comporta l'antisimmetria della formula_10.\nSe formula_23, allora formula_24; valutiamo l'incontro formula_25. Quindi l'associativit\u00e0 di formula_15 comporta la transitivit\u00e0 della formula_10.\nTirando le fila formula_10 \u00e8 riflessiva, antisimmetrica e transitiva. QED\nL'esistenza della relazione d'ordine facilita l'individuazione visuale di importanti semireticoli. Ogni controarborescenza, cio\u00e8 ogni digrafo dotato di un nodo (\"nodo radice\") che pu\u00f2 essere raggiunto da tutti i rimanenti con uno e un solo cammino fornisce un semireticolo: il suo sostegno \u00e8 l'insieme dei nodi e l'incontro porta da due nodi al primo nodo in comune tra i due cammini che portano dai nodi operandi al nodo radice. Tutto questo risulta evidente dalla raffigurazione del digrafo.\nSi possono ottenere semireticoli considerando un insieme di punti formula_29 del piano cartesiano e aggiungendo loro tutti i punti ottenibili con l'operazione incontro cos\u00ec definita:\nL'insieme formula_29 \u00e8 detto insieme dei generatori del semireticolo. Se formula_29 \u00e8 finito si trova un unico punto discendente di tutti i rimanenti. Questo punto si dice minimo o anche zero del semireticolo. Esso evidentemente \u00e8 unico e costituisce l'elemento neutro per l'operazione formula_1. Tutti i semireticoli finiti sono dotati di minimo. Se formula_29 \u00e8 infinito il minimo pu\u00f2 non esistere: precisamente il minimo esiste ed \u00e8 uguale al punto che ha come ascissa il minimo delle ascisse dei punti di formula_29 e come ordinata il minimo delle ordinate dei punti di formula_29 se e solo se i due minimi esistono.\nQuindi si distinguono semireticoli dotati di minimo e semireticoli privi di minimo. I primi si dicono semireticoli unitali: essi sono i monoidi idempotenti.\nSi osserva che discorsi sostanzialmente equivalenti a quelli effettuati per le controarborescenze si possono fare per le arborescenze. In effetti la relazione associata al semireticolo potrebbe sostituirsi con la sua riflessa, a causa della dualit\u00e0 delle relazioni d'ordine. In questo secondo caso l'operazione binaria verrebbe chiamata giunzione (in inglese \"join\") e invece che di minimo o zero si parlerebbe di massimo e di unit\u00e0 del semireticolo.\nIn astratto i due casi sono indistinguibili e si riducono a differenze lessicali. Risulta invece opportuno scegliere oculatamente un linguaggio per i semireticoli individuati come sottoinsiemi di insiemi ordinati con una loro consolidata terminologia per la relazione d'ordine. Osserviamo in particolare che da un reticolo si individuano due semireticoli uno con l'operazione di incontro, l'altro con l'operazione di giunzione."}
{"id": "60063", "revid": "1226", "url": "https://it.wikipedia.org/wiki?curid=60063", "title": "Grand Prix de la Science Fiction Fran\u00e7aise", "text": ""}
{"id": "60065", "revid": "1734716", "url": "https://it.wikipedia.org/wiki?curid=60065", "title": "Biliardo (numero)", "text": "Il biliardo \u00e8 il numero naturale che, nel sistema di denominazione chiamato scala lunga usato in Europa continentale occidentale, equivale a mille bilioni, cio\u00e8 \u00d7 = 1015. Il suo prefisso nel Sistema internazionale di unit\u00e0 di misura \u00e8 peta.\nNegli Stati Uniti e nel mondo anglosassone in genere (nel Regno Unito dal 1974), dove viene usato il sistema di denominazione chiamato scala corta, equivale al \"Quadrillion\", ossia \u00d7 4 = 1015."}
{"id": "60066", "revid": "709565", "url": "https://it.wikipedia.org/wiki?curid=60066", "title": "Hidalgo (stato)", "text": "Hidalgo \u00e8 uno Stato situato nella zona centrale del Messico.\nConfina a Nord con gli Stati di Veracruz e San Luis Potos\u00ed, a est con Puebla, a ovest con Quer\u00e9taro e a sud con Stato del Messico e Tlaxcala. La sua capitale \u00e8 Pachuca.\nLo Stato del Hidalgo venne costituito il 16 gennaio del 1860. Il nome deriva dal sacerdote e rivoluzionario Miguel Hidalgo.\n\u00c8 costituito da 84 comuni. Le citt\u00e0 pi\u00f9 importanti sono Pachuca e Tula, sede di un'importante raffineria e centrale elettrica nonch\u00e9 importante sito archeologico si ritiene infatti sia la ex capitale della civilt\u00e0 tolteca.\nSociet\u00e0.\nSuddivisione amministrativa.\nLo Stato di Hidalgo \u00e8 suddiviso in 84 comuni (\"Municipalidades\")"}
{"id": "60067", "revid": "1226", "url": "https://it.wikipedia.org/wiki?curid=60067", "title": "Hugo Award", "text": ""}
{"id": "60068", "revid": "1865216", "url": "https://it.wikipedia.org/wiki?curid=60068", "title": "Yucat\u00e1n", "text": "Lo Yucat\u00e1n \u00e8 uno dei 31 Stati del Messico, situato nel sud-est del territorio, nella parte nord dell'omonima penisola. Confina a nord con il Golfo del Messico, a est con lo Stato di Quintana Roo e a sud-ovest con lo Stato di Campeche.\nStoria.\nSotto lo Yucat\u00e1n \u00e8 sepolto il cratere di Chicxulub, un enorme cratere formatosi molto probabilmente 65 milioni di anni fa con la caduta del meteorite che secondo alcune teorie scientifiche avrebbe portato all'estinzione dei dinosauri non-aviani. Il cratere, seppur sepolto, pu\u00f2 essere intravisto per via dei segni lasciati dal terribile impatto del corpo celeste.\nPrima dello sbarco dei conquistatori spagnoli nella regione, lo Yucat\u00e1n era una delle regioni pi\u00f9 prospere dell'Impero Maya e conserva alcuni resti archeologici risalenti a pi\u00f9 di tremila anni fa. Le citt\u00e0 maya della regione continuarono a crescere dopo il declino delle citt\u00e0 della zona Maya centrale. Alcune di queste continuarono ad essere abitate fino all'arrivo degli europei. Altre, come ad esempio Izamal e M\u00e9rida (la capitale dello Stato, chiamata anticamente, T'ho) sono abitate ancora oggi.\nLo Stato dello Yucat\u00e1n fu uno degli ultimi ad entrare a far parte della repubblica messicana. Nel XIX secolo alcune correnti separatiste promisero l'indipendenza della Repubblica dello Yucat\u00e1n, che tuttavia ebbe una vita effimera. Durante la presidenza di Porfirio D\u00edaz il territorio dello Stato fu diviso per creare il Territorio Federale di Quintana Roo. Attualmente lo Stato \u00e8 diviso in 106 comuni, tra i quali Man\u00ed, Motul, Mun\u00e1, Progreso, Tekax, Ticul, Tizim\u00edn, Um\u00e1n e Valladolid.\nOrigine del nome.\nIl nome Yucat\u00e1n deriva dalla parola (in lingua nahuatl) \"Yukatl\u00e0n\", \"il luogo della ricchezza\". Tuttavia, il commentatore Frate Toribio di Benaventa (detto Motolinia), nella sua \"Storia degli Indios di Nuova Spagna\" (1541), fa risalire l'origine della parola all'equivoco in cui sarebbero caduti gli spagnoli, che \"parlando con gli indios di quella costa\", alla domanda su come essa si chiamasse \"...risposero: \u00abTectet\u00e1n, tectet\u00e1n\u00bb, ci\u00f2 che vuol significare: \u00abNon ti capisco, non ti capisco\u00bb: i cristiani corruppero il vocabolo, e non intendendo ci\u00f2 che gli indios dicevano, conclusero: \u00abYucat\u00e1n \u00e8 il nome di questa terra\u00bb\".\nTuttavia, bench\u00e9 \"t'\u00e0n\" sia una radice con significato di \"linguaggio\", la lingua yucateca non contiene alcuna parola o frase che possa suonare come \"Tectet\u00e0n\", tantomeno \"Yukatan\" (il termine pi\u00f9 simile, \"Come parla?\", \u00e8 \"Uuy u t'an\" o \"Chu u t'an\"), e \"non capisco\" \"Ma tin na'atik\". \u00c8 stata anche avanzata l'ipotesi che l'intero episodio riportato da Toribio di Benaventa sia apocrifo, e sia stato un tentativo da parte di Hern\u00e1n Cort\u00e9s, nelle sue \"Cartas de relaci\u00f3n\", di screditare il rivale Diego Vel\u00e1zquez."}
{"id": "60069", "revid": "339392", "url": "https://it.wikipedia.org/wiki?curid=60069", "title": "Associazione Sportiva Lodigiani", "text": ""}
{"id": "60071", "revid": "1226", "url": "https://it.wikipedia.org/wiki?curid=60071", "title": "Science Fiction Achievement Award", "text": ""}
{"id": "60079", "revid": "339392", "url": "https://it.wikipedia.org/wiki?curid=60079", "title": "Unione Sportiva Viterbese Calcio '90", "text": ""}
{"id": "60080", "revid": "2145227", "url": "https://it.wikipedia.org/wiki?curid=60080", "title": "Papa Eugenio IV", "text": "Formazione e carriera ecclesiastica.\nFormazione.\nNacque a Venezia dai Condulmer, una famiglia popolare ma assai influente grazie alle ricchezze accumulate con i commerci. Questa posizione aveva permesso al padre Angelo di sposare la madre Bariola di Niccol\u00f2 Correr, sorella di quell'Angelo che nel 1406 diverr\u00e0 papa con il nome di Gregorio XII.\nInizi\u00f2 la carriera ecclesiastica nel clero regolare aderendo alla neoistituita congregazione di San Giorgio in Alga, una comunit\u00e0 agostiniana nel cuore della laguna veneta, assieme al cugino Antonio Correr. Quando per\u00f2 lo zio ascese al soglio pontificio, fece chiamare a s\u00e9 i due nipoti che entrarono nel clero secolare.\nAl fianco di due papi, Gregorio e Martino.\nFavorito dal parente, Gabriele fu promosso a protonotario papale e tesoriere, quindi, nel 1407, fu nominato vescovo di Siena, usufruendo di una dispensa a causa della giovane et\u00e0, appena 24 anni. Nella diocesi toscana non svolse un ruolo di primo piano poich\u00e9 gi\u00e0 il 12 maggio 1408 venne creato cardinale col titolo di San Clemente. Tale nomina fu per\u00f2 la causa della rottura del \"fronte romano\" durante lo Scisma d'Occidente, in quanto Gregorio si era impegnato, nel conclave che lo elesse, a non nominare nuovi cardinali a meno che il papa \"avignonese\", Benedetto XIII, non ne avessi nominati di pi\u00f9 rispetto alla sede romana. Per tutta risposta, i cardinali fedeli a Gregorio XII abbandonarono prontamente il pontefice, riunendosi con gli avignonesi scontenti anch'essi del temporeggiamento di Benedetto, e dando tutti insieme origine a un Concilio volto a eliminare la piaga dello scisma.\nDal 1408 fino al 1415 Gabriele rimase al fianco dello zio papa nel suo peregrinare tra Napoli e Carlo Malatesta e, dopo la spontanea abdicazione di Gregorio nel 1415, fu confermato nel titolo di cardinale e partecip\u00f2 al Conclave del 1417, dove fu eletto Martino V.\nTra il 1417 e il 1431, il cardinale Condulmer fu inviato da Martino V a governare la Marca Anconitana e la citt\u00e0 di Bologna, in pieno stato d'anarchia a causa dell'assenza del romano pontefice negli ultimi anni. Nel 1426, cambi\u00f2 il titolo cardinalizio, passando da San Clemente a Santa Maria in Trastevere.\nL'elezione al Soglio.\nQuando Martino V mor\u00ec, il 20 febbraio 1431, il Conclave che ne segu\u00ec dur\u00f2 poco tempo, a causa dell'imminente apertura del Concilio di Basilea, proclamato poco prima che papa Martino spirasse. I voti dei cardinali conversero su Gabriele Condulmer, eletto il 3 marzo e poi incoronato in San Pietro l'11 marzo 1431 con il nome di Eugenio IV. Per un accordo scritto stipulato prima della sua elezione, accett\u00f2 di distribuire ai cardinali la met\u00e0 di tutte le entrate della Chiesa e promise di consultarsi con loro su tutte le questioni d'importanza spirituale o temporale, commettendo per\u00f2 l'errore di confermare quanto accettato in sede elettorale.\nIl pontificato.\nRelazioni con l'aristocrazia romana.\nAll'atto della sua elevazione a pontefice, Eugenio eman\u00f2 misure repressive contro diversi esponenti della famiglia Colonna, cui il suo predecessore Martino V aveva invece concesso terre e castelli. Il neoeletto si alien\u00f2 cos\u00ec la pi\u00f9 potente famiglia di Roma; la sua decisione inoltre limit\u00f2 l'azione del papato nella stessa capitale.\nNel giro di pochi anni i Colonna si vendicarono del trattamento ricevuto e tolsero al pontefice il dominio su Roma (istituito nel 1398 da Bonifacio IX) imponendo un governo comunale autonomo.\nEugenio IV si mise in salvo andando in esilio il 4 maggio 1434. Travestito con abiti da monaco, venne condotto da una barca a remi al centro del Tevere, inseguito dalla milizia comunale e sotto il lancio di pietre gettate da entrambe le rive, fino a Ostia, dove lo attendeva un vascello fiorentino. Anche se la citt\u00e0 venne ricondotta all'obbedienza da Giovanni Maria Vitelleschi vescovo di Recanati, nell'ottobre seguente, il Papa risiedette a Firenze e Bologna.\nIl pontefice rimase lontano dall'Urbe per quasi dieci anni.\nGoverno della Chiesa.\nIl pontefice e il Concilio di Basilea.\nIl 23 luglio 1431 i legati pontifici (capeggiati dal cardinale Giuliano Cesarini) aprirono il Concilio di Basilea, che era stato convocato dal predecessore Martino V. Gli argomenti principali in discussione furono due: gli hussiti e la riunificazione della Chiesa cattolica con la Chiesa ortodossa. Erano passati tredici anni dall'ultimo concilio ecumenico, quello di Costanza (1414-1418). In esso era stato ricomposto lo Scisma d'Occidente, tuttavia una questione era rimasta ancora aperta, se cio\u00e8 le decisioni del Concilio prevalessero sul Papa (conciliarismo). Eugenio IV, giudicando la propensione verso il conciliarismo in contraddizione con la tradizione della Chiesa, trasfer\u00ec il concilio dalla Svizzera all'Italia. Con una bolla emanata il 18 dicembre 1431, sciolse l'assemblea e indisse un nuovo concilio, da tenersi diciotto mesi dopo a Bologna (citt\u00e0 dello Stato Pontificio). I padri conciliari, per\u00f2, si opposero alla decisione di Eugenio. Sostenendo poi le posizioni gi\u00e0 espresse a Costanza nel documento \"Haec Sancta\", affermarono che il pontefice si dovesse uniformare alla volont\u00e0 conciliare. Essi quindi decisero di citare il pontefice davanti al Concilio, il cui potere proveniva direttamente da Cristo. Una soluzione di compromesso fu trovata dal neoimperatore Sigismondo di Lussemburgo, incoronato a Roma il 31 maggio 1433 (giorno di Pentecoste). In base all'accordo il Papa ritir\u00f2 la bolla di scioglimento e, riservando tutti i diritti alla Santa Sede, riconobbe il concilio come ecumenico (15 dicembre 1433).\nAppena due anni dopo riprese la lotta tra il pontefice ed il concilio riunito a Basilea. Il 9 giugno 1435 i padri conciliari cercarono di limitare l'autorit\u00e0 papale nella riscossione delle decime, senza per\u00f2 ottenere alcun effetto.\nPapa Eugenio, ritenendo che la riunificazione della chiesa cattolica con quella ortodossa fosse possibile e vicina, propose all'imperatore di Costantinopoli Giovanni VIII Paleologo l'indizione di un concilio di unione. Al momento di scegliere il luogo, il pontefice conferm\u00f2 (8 gennaio 1438) il voto della minoranza che preferiva una citt\u00e0 italiana (cos\u00ec era anche il volere dei greci), contro la maggioranza dei padri conciliari, che preferivano Basilea o Avignone. Il concilio di unione con gli ortodossi ebbe inizio a Ferrara. A Basilea rimase un'assemblea di conciliaristi composta da un cardinale e diversi dottori e clero minore in numero di circa 300 membri. Questi tentarono, spalleggiati dalle universit\u00e0, di schierare la Chiesa contro il Papa. Istruirono un processo e nel gennaio 1438 lanciarono sul papa la sospensione, alla quale il pontefice rispose con la scomunica.\nIl Concilio di Ferrara-Firenze.\nFrattanto il concilio di unione era stato trasferito a Firenze a causa dello scoppio di un'epidemia di peste. Le due chiese erano rappresentate, rispettivamente: i cattolici dal cardinale Giuliano Cesarini; gli ortodossi dal \"basileus\" Giovanni e dal Patriarca Giuseppe II. Le trattative furono molto difficili, ma il concilio si pot\u00e9 concludere positivamente. Nel 1439 venne proclamata l'unione tra le due Chiese con la proclamazione, nella basilica di Santa Maria del Fiore, della bolla \"Laetentur Coeli\" il 6 luglio. Il 22 novembre dello stesso anno Eugenio IV sottoscrisse un accordo con la Chiesa apostolica armena.\nFrattanto i padri conciliari riuniti a Basilea avevano scomunicato il Papa come eretico (25 giugno 1439) e il novembre successivo avevano eletto come antipapa Amedeo VIII di Savoia, con il nome di Felice V. Felice V, comunque, ottenne scarsa considerazione, tanto che nel 1442 il consigliere pontificio, l'umanista Enea Silvio Piccolomini, futuro papa Pio II, fece pace con Eugenio. Ottenuto il ritorno all'unit\u00e0 della Chiesa, Eugenio pot\u00e9 fare un trionfale ritorno a Roma il 26 settembre 1443, dopo un esilio durato quasi dieci anni.\nSuccessivamente Eugenio firm\u00f2 un accordo con parte dei Giacobiti, mentre nel 1445 promulg\u00f2 la bolla \"Benedictus sit Deus\" di unione con i nestoriani ed i maroniti dell'isola di Cipro. Nella bolla per la prima volta si fece menzione del termine \"caldeo\" per distinguere i neoconvertiti dalla chiesa d'origine nestoriana.\nEugenio IV, gravemente malato, mor\u00ec a Roma il 23 febbraio 1447.\nLa condanna dello schiavismo.\nEugenio IV si espresse contro lo schiavismo praticato dagli spagnoli sulla popolazione indigena delle Isole Canarie (i Guanci) da loro conquistate: il 13 gennaio 1435 emise da Firenze la bolla \"Sicut Dudum\" nella quale scrisse: \"... Queste persone devono essere libere completamente e perpetuamente e devono essere lasciate andare senza estorsione o ricezione di denaro...\". La bolla papale fu per\u00f2 completamente ignorata dagli spagnoli, che continuarono a ridurre la popolazione in schiavit\u00f9, sostenendo che non si trattava di uomini ma di creature che non erano razionali.\nRelazioni con i monarchi cristiani.\nNel 1438 re Carlo VII aveva introdotto in Francia i decreti del Concilio di Basilea, con poche modifiche, attraverso la Prammatica sanzione di Bourges (7 luglio 1438); in Germania la dieta di Magonza aveva privato il Papa di gran parte dei suoi diritti sull'Impero (26 marzo 1439). La rottura con parte del clero di Basilea e la rinnovata spaccatura della cristianit\u00e0 determin\u00f2 quello che gli storici chiamarono \"Scisma di Basilea\" o \"Piccolo Scisma d'Occidente\" (\"piccolo\" perch\u00e9 coinvolse meno nazioni di quello di pochi decenni prima). Le proteste di Eugenio IV contro la Prammatica sanzione furono inefficaci. La questione fu risolta dall'imperatore. Federico III d'Asburgo riconobbe la sua autorit\u00e0 e con la dieta di Francoforte (1446) avvi\u00f2 la soluzione dello scisma; nel successivo 1447, attraverso il Concordato dei Principi, negoziato da Enea Silvio Piccolomini con gli elettori tedeschi nel 1447, l'intera Germania si dichiar\u00f2 contraria all'antipapa.\nNel 1421 la regina di Napoli Giovanna II (1371-1435) nomin\u00f2 Alfonso V d'Aragona come suo successore al trono. Questi part\u00ec dalla Spagna per ricevere l'investitura. Ma nel 1423 Giovanna II cambi\u00f2 idea e nomin\u00f2 legittimo erede Luigi III d'Angi\u00f2. Ne nacque un conflitto che dur\u00f2 vent'anni. Eugenio IV sostenne i diritti degli Angioini (prima Luigi III, poi Renato). Blocc\u00f2 il tentativo di Alfonso di allearsi con l'antipapa per spodestarlo. Ma il 2 giugno del 1442 Renato d'Angi\u00f2 abbandon\u00f2 Napoli assediata dagli aragonesi e all'inizio del 1443 Alfonso fece il suo ingresso trionfale in citt\u00e0. Al pontefice non rimase che riconoscere lo stato effettuale delle cose. In tal modo si addivenne a una pace, che venne stipulata a Terracina il 14 giugno 1443. Il Trattato fu preparato, per parte di Eugenio IV, dal cardinale Ludovico Scarampi, patriarca di Aquileia e, per parte di Alfonso V, da Alonso Borgia, vescovo di Valenza e futuro Papa Callisto III.\nTermini del Trattato:\nIl Papa ratific\u00f2 il concordato con la Bolla emessa da Siena il 15 luglio 1443 \"Regnans in altissimis\".\nLa crociata contro gli ottomani.\nL'unione che era stata sancita a Firenze trov\u00f2 fortissime resistenze tra il clero e la popolazione greca, riusc\u00ec per\u00f2 a raggiungere lo scopo politico che si era prefissato. Nello stesso anno, il papa proclam\u00f2 una crociata contro gli Ottomani, non solo per tutelare gli interessi dei Bizantini, ma anche perch\u00e9 la nazione cristiana d'Ungheria era minacciata dai Turchi, dopo la caduta di Belgrado avvenuta nel 1440. Venne quindi creata una coalizione a cui parteciparono il re d'Ungheria e Polonia, Ladislao III Jagellone, il Voivoda di Transilvania e comandante militare della coalizione, Giovanni Hunyadi, il despota serbo \u0110ura\u0111 Brankovi\u0107 e Mircea II di Valacchia, figlio del voivoda Vlad II Dracul. L'esercito cristiano, in cui era presente anche il legato pontificio Giuliano Cesarini, era composto da circa 25.000 uomini a cui si aggiunsero altri 8.000 serbi.\nIl papa aiut\u00f2 finanziariamente la crociata devolvendo un quinto delle entrate pontificie. All'inizio del luglio 1443, Brankovi\u0107 penetr\u00f2 vittoriosamente in Bulgaria, liberando Nissa e Sofia ed infliggendo ripetute sconfitte alle truppe ottomane, tanto che queste si dovettero ritirare. Arrivato l'inverno, l'esercito crociato si ritir\u00f2 a svernare presso Buda. Malgrado forti resistenze, dettate dall'esigenza di non rompere la pace con i turchi e di mantenere aperti i traffici commerciali con il Levante, anche Venezia si decise a partecipare alla guerra, allestendo a proprie spese una flotta per il duca di Borgogna Filippo III, il buono e per il papa, il quale si impegnava a pagare gli stipendi dei marinai veneziani. I continui successi dei cristiani, uniti al fatto che si trovava a combattere su molti fronti (Anatolia, Albania, Morea), preoccuparono molto il sultano Murad, tanto che egli firm\u00f2 un trattato di pace ad Adrianopoli (l'attuale Edirne) in cui stipulava che l'Impero Ottomano per dieci anni non avrebbe pi\u00f9 attaccato nessun paese cristiano e avrebbe assegnato alcuni territori all'Ungheria e alla Serbia. Tale esito del conflitto non piacque al papa, secondo il quale tutta l'area dei Balcani avrebbe dovuto essere liberata dal controllo degli Ottomani. Furono invalidati i trattati fino ad allora sottoscritti. Il re d'Ungheria fu convinto a riprendere la guerra e, all'inizio della \"crociata\", Venezia dispieg\u00f2 subito in mare la sua potente marina, disponendola tra i Balcani e l'Asia minore, in modo da presidiare i Dardanelli e da dividere in due l'Impero ottomano. Quando Murad II venne a conoscenza delle manovre dei cristiani, non esit\u00f2 a radunare tutto il suo esercito e a farlo sbarcare nei Balcani; questa impresa fu favorita dalle avverse condizioni atmosferiche oppure fu aiutato, forse, dalle navi dei genovesi.\nIl 10 novembre 1444 le forze turche, circa il triplo di quelle nemiche, affrontarono i crociati presso Varna, lungo il Mar Nero. Le forze crociate furono sbaragliate: perirono il re Ladislao e il cardinal Cesarini; solo in pochi riuscirono a salvarsi e a ritornare in Ungheria. La sconfitta di Varna fu un durissimo colpo per il papa, anche se per un po' di tempo gli rimase l'illusione che l'offensiva potesse essere ripresa. Eugenio IV accus\u00f2 la flotta veneziana di vilt\u00e0 per non aver bloccato la traversata dei turchi e si rifiut\u00f2 di pagare il loro stipendio come in precedenza promesso; in qualche maniera riusc\u00ec a far svernare due navi da guerra veneziane, una a Costantinopoli e l'altra a Tenedo, mentre il cardinale Condulmer rimaneva a Costantinopoli, in attesa della ripresa dell'offensiva ungherese.\nGoverno dello Stato Pontificio.\nEugenio IV, impegnato in una dura lotta contro i conciliaristi, non riusc\u00ec a contrastare efficacemente le scorribande di capitani di ventura quali Niccol\u00f2 Fortebraccio e Francesco Sforza, i quali, approfittando anche della debolezza militare dello Stato Pontificio, compirono diverse scorrerie nel suo territorio.\nInoltre, alcune citt\u00e0 si mostrarono riottose ad assoggettarsi alla signoria papale. Forti furono i contrasti con Forl\u00ec, in cui il capitolo della Cattedrale, avvalendosi di un antico diritto e con l'accordo dei principali cittadini, elesse come proprio vescovo il frate Guglielmo Bevilacqua, contro la volont\u00e0 di Eugenio. La crisi fu risolta nel 1443: Eugenio IV nomin\u00f2 vicario pontificio Antonio Ordelaffi, riconoscendogli la Signoria di Forl\u00ec anche per la sua discendenza.\nDurante il suo pontificato, Eugenio IV cedette le seguenti cittadine:\nMecenatismo e opere realizzate a Roma.\nEugenio IV fu, come il suo predecessore Martino V, un uomo colto e raffinato (protesse, tra gli altri, l'umanista Maffeo Vegio), che viaggi\u00f2 molto, conoscendo le novit\u00e0 artistiche di Firenze e di altre citt\u00e0 e chiamando artisti di fama a decorare Roma, continuando i lavori di ripristino nelle basiliche romane. Nei primi anni quaranta venne chiamato l'umanista Filarete, che termin\u00f2 nel 1445 i battenti bronzei di San Pietro, dove si registra un precoce gusto antiquario legato alla capitale e alle sue vestigia.\nPoco dopo arrivarono in citt\u00e0 Beato Angelico, che inizi\u00f2 una serie di affreschi perduti in San Pietro, e il francese Jean Fouquet, che testimonia con la sua presenza il nascente interesse in Italia della pittura fiamminga e nordica in generale. Sebbene la durata del pontificato di Eugenio IV non permise di attuare appieno i suoi piani, Roma iniziava a diventare quel terreno di incontro fecondo tra artisti di scuole diverse, che presto sarebbe sfociato in uno stile comune e, per la prima volta, definibile \"romano\".\nMorte e sepoltura.\nEugenio IV si ammal\u00f2 all'inizio di gennaio 1447 e mor\u00ec il 23 febbraio 1447 nel Palazzo Vaticano.\nFu sepolto il 24 febbraio nella Chiesa di San Salvatore in Lauro a Roma.\nEugenio IV nella storiografia.\nIl pontificato di Eugenio IV fu segnato dalla lotta contro i padri conciliari riuniti a Basilea. Anche se esso fu talmente tempestoso e avaro di soddisfazioni da avergli fatto dire, sul letto di morte, di rimpiangere d'aver lasciato il monastero nel 1406, la vittoria di Eugenio sul Concilio di Basilea e gli sforzi indirizzati all'unit\u00e0 della Chiesa contribuirono notevolmente a spezzare il partito conciliarista e a ripristinare la posizione dominante che il papato aveva mantenuto prima dello Scisma d'Occidente.\nDignitoso nel comportamento, Eugenio IV apparve inesperto e vacillante nell'azione e di temperamento eccitabile. Duro nella sua avversione all'eresia, mostr\u00f2 grande bont\u00e0 nei confronti dei poveri. Lavor\u00f2 alla riforma degli ordini monastici, in particolare i Francescani, e non fu mai colpevole di nepotismo se non col nipote Pietro Barbo. Bench\u00e9 austero nella vita privata, fu sincero amico dell'arte e dello studio, e nel 1431 riorganizz\u00f2 l'Universit\u00e0 a Roma, dandole nuovo impulso.\nConcistori per la creazione di nuovi cardinali.\nPapa Eugenio IV durante il suo pontificato ha creato 27 cardinali nel corso di 6 distinti concistori.\nRappresentazioni televisive.\nPapa Eugenio IV \u00e8 interpretato da David Bamber nella serie TV 2016 I Medici.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "60084", "revid": "9", "url": "https://it.wikipedia.org/wiki?curid=60084", "title": "Atsc", "text": ""}
{"id": "60085", "revid": "125850580", "url": "https://it.wikipedia.org/wiki?curid=60085", "title": "Induttore", "text": "L'induttore \u00e8 un componente elettrico che genera un campo magnetico al passaggio di corrente elettrica (continua o alternata o impulsiva).\nNella teoria dei circuiti, l'induttore \u00e8 un componente \"ideale\" (la cui grandezza fisica \u00e8 l'induttanza) in cui tutta l'energia elettrica assorbita \u00e8 immagazzinata nel campo magnetico prodotto. Gli induttori reali, realizzati con un avvolgimento di un filo conduttore, presentano anche fenomeni dissipativi e capacitivi di cui si deve tenere conto.\nInoltre, nei circuiti in regime sinusoidale permanente, l'induttore determina una differenza di fase di 90 gradi fra la tensione applicata e la corrente che lo attraversa: in particolare, in queste condizioni di funzionamento, la corrente che attraversa un induttore ideale risulta essere sfasata \"in ritardo\" di un quarto di periodo rispetto alla tensione applicata ai suoi morsetti.\nGli induttori sono impiegati in una variet\u00e0 di dispositivi elettrici ed elettronici, tra i quali i trasformatori e i motori elettrici, nonch\u00e9 in svariati circuiti a corrente alternata ad alta frequenza.\nFisica dell'induttore.\nRealizzazione.\nUn induttore \u00e8 costituito da un avvolgimento di materiale conduttivo, generalmente filo di rame, ricoperto da una sottile pellicola isolante. In pratica, si pu\u00f2 assumere un induttore come un solenoide. Per aumentare l'induttanza, si usa spesso realizzare l'avvolgimento su un nucleo di materiale con elevata permeabilit\u00e0 magnetica (ad esempio, ferriti). Un induttore pu\u00f2 anche essere inserito in un circuito integrato. In questo caso comunemente si usa l'alluminio come materiale conduttore. \u00c8, tuttavia, raro che un induttore sia inserito in un circuito integrato: limiti pratici rendono molto pi\u00f9 comune l'uso di un circuito chiamato \"giratore\", che usa un condensatore per simulare il comportamento di un induttore. Piccoli induttori usati per frequenze molto alte sono talvolta realizzati con un semplice filo che attraversa un cilindro o una perlina (piccolo anello) di ferrite.\nInduttanza.\nPer capire il concetto di autoinduzione, la cui induttanza ne \u00e8 il suo coefficiente bisogna prendere in esame una spira circolare percorsa da una certa corrente I, la spira, come qualsiasi circuito conduttore percorso da corrente, secondo la legge elementare di Laplace, \u00e8 sorgente di campo magnetico. La stessa spira, sorgente del campo magnetico B, risente del flusso di B concatenato al circuito. Si chiama dunque flusso magnetico autoindotto in quanto viene generato e percepito dallo stesso circuito conduttore. L\u2019induttanza si chiama anche coefficiente di autoinduzione. L'induttore \u00e8 l'elemento fisico, e la sua grandezza fisica si chiama induttanza. Naturalmente, il filo di rame ha una resistenza elettrica, particolarmente alle alte frequenze (effetto pelle), e tra le spire vicine vi \u00e8 un accoppiamento capacitivo. Inoltre, vanno tenute presenti le perdite nel nucleo magnetico eventualmente introdotto. Questi ed altri fenomeni parassiti (parassiti perch\u00e9 non voluti) differenziano l'induttore reale dall'induttore ideale. Spesso, nella pratica l'induttore viene chiamato con la sua grandezza fisica (induttanza).\nEnergia.\nL'energia immagazzinata nell'induttore (misurata in Joule nel SI) \u00e8 uguale alla quantit\u00e0 di lavoro richiesta per ottenere la corrente che scorre in esso e quindi per generare il campo magnetico. \nQuesta \u00e8 data da:\ndove \"I\" \u00e8 la corrente che scorre nell'induttore e \"L\" l'induttanza. \"W\" invece corrisponde all'energia immagazzinata nell'induttore ed \u00e8 anche espressa con questa lettera dell'alfabeto.\nCircuiti elettrici.\nUn induttore si oppone solo alle \"variazioni\" di corrente. Se fosse ideale, non presenterebbe nessuna resistenza alla corrente continua, se non quando viene attivata e quando viene tolta (in questi fenomeni transitori l'induttore tende a smorzare le \"variazioni\" della corrente).\nMa l'induttore reale presenta una resistenza elettrica non nulla e, quindi, il circuito in cui \u00e8 inserito spende energia anche per mantenere una corrente costante che non varia il campo magnetico creato, ma si dissipa nella resistenza presentata dal filo di rame. In generale, trascurando i eventi parassiti (resistenza e capacit\u00e0), la relazione tra la tensione applicata agli estremi dell'induttore con induttanza \"L\" e la corrente \"i(t)\" che varia nel tempo e scorre nell'induttore \u00e8 descritta dall'equazione differenziale:\nse ne deduce che se una corrente variabile nel tempo, come ad esempio una corrente alternata sinusoidale, scorre nell'induttore, una tensione variabile nel tempo (alternata nel caso di corrente alternata) o forza elettromotrice (abbr. f.e.m.) viene indotta ai capi dell'induttore stesso. Questa relazione pu\u00f2 essere dedotta dalle equazioni di base dell'elettromagnetismo considerando i fenomeni di induzione elettromagnetica (legge di Faraday-Neumann-Lenz) e la relazione costitutiva del campo magnetico prodotto da un solenoide.\nInfatti essendo il campo magnetico B prodotto da un solenoide:\nformula_3\n(con N numero di spire, \u2113 lunghezza del solenoide, \u03bc permeabilit\u00e0 magnetica del mezzo posto all'interno al solenoide ed I intensit\u00e0 di corrente che vi scorre) se la corrente I che scorre nel solenoide/induttore \u00e8 variabile nel tempo, anche B sar\u00e0 variabile nel tempo. Essendo B variabile nel tempo, si produce una variazione di flusso del campo magnetico concatenato con il solenoide stesso il che produce, per la legge di Faraday-Neummann-Lenz, una f.e.m. auto-indotta ai capi dell'induttore. Questa differenza di potenziale indotta si oppone, per la legge di Lenz, alla causa che l'ha generata ovvero alla corrente variabile che scorre inizialmente sull'induttore (tramite quindi una corrente di segno opposto) da cui l'opposizione dell'induttore alle \"variazioni\" di corrente stessa, ed \u00e8 questo il motivo per cui ai capi dell'induttore viene collegato il diodo volano quando si vuole eliminare la componente residua di segno opposto, infatti l'energia elettrica iniziale perduta viene immagazzinata sotto forma di energia del campo magnetico nel solenoide/induttore e poi nuovamente rilasciata in forma di energia elettrica (corrente) di segno opposto al cessare dell'alimentazione elettrica dell'induttore, da cui l'aggettivo di elemento 'reattivo' riferito a tale componente.\nL'ampiezza della f.e.m. \u00e8 correlata con l'intensit\u00e0 della corrente e con la frequenza delle sinusoidi dalla seguente equazione:\ndove \u03c9 \u00e8 la pulsazione della sinusoide legata alla frequenza \"f\" da:\nSi definisce reattanza induttiva (dimensionalmente uguale alla resistenza ed alla reattanza capacitiva):\ndove \"XL\" \u00e8 la reattanza induttiva, \u03c9 \u00e8 la pulsazione, \"f\" \u00e8 la frequenza in hertz e \"L\" \u00e8 l'induttanza.\nLa reattanza induttiva \u00e8 la componente immaginaria positiva dell'impedenza.\nL'impedenza complessa di un induttore \u00e8 data da:\ndove \"j\" \u00e8 l'unit\u00e0 immaginaria.\nA meno di fenomeni parassiti come dissipazioni presenti nei casi reali, l'induttore ideale ha quindi impedenza puramente immaginaria pari alla sua reattanza indicando con essa la sua capacit\u00e0 di immagazzinare energia magnetica.\nReti di induttori.\nSe vi sono pi\u00f9 induttori in parallelo \nnell'ipotesi che la mutua induzione tra di loro sia trascurabile, sono equivalenti ad un unico induttore con induttanza equivalente (\"L\"eq):\nInfatti la corrente che viene iniettata su tale rete si distribuisce tra i vari induttori in maniera tale che i prodotti delle loro induttanze per le correnti che li attraversano siano eguali. Questo in virt\u00f9 del fatto che se la corrente iniettata varia nel tempo, la differenza di potenziale ai capi dei vari induttori deve essere eguale.\nSe consideriamo induttori in serie la corrente che li attraversa \u00e8 la stessa, se la loro mutua induzione \u00e8 trascurabile, il flusso concatenato all'insieme degli induttori \u00e8 pari alla somma del flusso concatenato ad ogni singolo elemento.\nNe segue:\nApplicazioni.\nUn induttore assomiglia ad un elettromagnete come struttura, ma \u00e8 usato per uno scopo diverso: immagazzinare energia in un campo magnetico.\nUn'applicazione molto comune \u00e8 negli alimentatori a commutazione (ad esempio: gli alimentatori per computer) che, rispetto agli alimentatori tradizionali lineari, hanno un rendimento maggiore.\nPer la loro capacit\u00e0 di modificare i segnali in corrente alternata, gli induttori sono usati nell'elettronica analogica e nel trattamento dei segnali elettrici, incluse le trasmissioni via etere.\nVisto che la reattanza induttiva XL cambia con la frequenza, un filtro elettronico pu\u00f2 usare induttori assieme a condensatori ed altri componenti per filtrare parti specifiche dello spettro di frequenza di un segnale.\nDue o pi\u00f9 induttori (con il campo magnetico in comune) costituiscono un trasformatore comunemente usato sia negli apparati elettronici che in elettrotecnica.\nFattore Q.\nUn induttore ideale non presenta fenomeni dissipativi: l'energia immagazzinata nel campo magnetico viene restituita integralmente. In un induttore reale la corrente percorre un filo conduttore, con una sua resistenza, e genera un campo magnetico che attraversa il nucleo (se presente) ed eventuali altri oggetti nelle vicinanze (schermature o altro). La resistenza nel filo a frequenze elevate aumenta per l'effetto pelle, proporzionale in modo approssimativo con la radice quadrata della frequenza. Il nucleo ed eventuali materiali magnetici nelle vicinanze hanno un'isteresi che determina perdite proporzionali alla frequenza e correnti parassite proporzionali con il quadrato della frequenza. Se i materiali vicini sono conduttori avremo solo perdite per correnti parassite (proporzionali al quadrato della corrente). \nTutto questo viene indicato mediante un fattore di qualit\u00e0 Q (in inglese: \"Q factor\"):\nPi\u00f9 grande \u00e8 il suo valore, migliore \u00e8 il rendimento dell'induttore. In pratica \u00e8 una funzione piuttosto complessa della frequenza (la frequenza compare al numeratore in \u03c9, la pulsazione, ma la resistenza R che compare al denominatore \u00e8, come detto, fortemente legata ad essa). Si dovr\u00e0 scegliere l'induttore in corrispondenza del massimo di questa funzione. In tutto questo non si \u00e8 tenuto conto dei fenomeni di saturazione (corrente troppo intensa) che determinano un crollo dell'induttanza e quindi del fattore Q e che vanno anche tenuti presenti nella scelta dell'induttore.\nFormule per il calcolo dell'induttanza.\n1. Solenoide con nucleo magnetico chiuso:\n2. Filo conduttore rettilineo in aria:\nQuindi se un conduttore lungo 10\u00a0mm con un diametro di 1\u00a0mm ha un'induttanza di circa 5,38 nH lo stesso filo lungo 100\u00a0mm ha un'induttanza di 100 nH.\n3. Solenoide corto cilindrico senza nucleo magnetico:\n4. Induttore cilindrico a pi\u00f9 strati in aria (senza nucleo magnetico):\n5. Filo a spirale piatta senza nucleo magnetico:\nQuindi un avvolgimento a spirale di 8 spire, raggio medio di 25\u00a0mm e spessore di 10\u00a0mm dovrebbe avere un'induttanza di 5,13 \u00b5H.\n6. Induttanza di un avvolgimento su un materiale magnetico di forma toroidale (di sezione circolare) di cui sia nota la permeabilit\u00e0 magnetica relativa \"formula_16\":\nLe formule riportate sopra danno risultati approssimativi (specialmente la seconda, quella di un filo conduttore diritto). La pi\u00f9 precisa \u00e8 la sesta che si riferisce ad un induttore toroidale.\nVa notato che, negli avvolgimenti circolari, l'induttanza \u00e8 proporzionale al quadrato del numero delle spire. Questo \u00e8 utile nella pratica perch\u00e9, nota l'induttanza ed il numero di spire di un induttore, si pu\u00f2 facilmente modificarne l'induttanza variando il numero di spire con una discreta precisione.\nStoria.\nNel 1885, William Stanley, Jr. realizz\u00f2 il primo induttore basandosi su un'idea di Lucien Gaulard e John Gibbs. Era il precursore del moderno trasformatore.\nGalleria d'immagini.\nImmagini di induttori per circuiti stampati:\nVarie forme di nuclei magnetici per induttanze (immagini realizzate al computer):"}
{"id": "60088", "revid": "486946", "url": "https://it.wikipedia.org/wiki?curid=60088", "title": "Calcio Monza", "text": ""}
{"id": "60092", "revid": "486946", "url": "https://it.wikipedia.org/wiki?curid=60092", "title": "Ancona Calcio", "text": ""}
{"id": "60093", "revid": "287204", "url": "https://it.wikipedia.org/wiki?curid=60093", "title": "Yucatan", "text": ""}
{"id": "60094", "revid": "100513507", "url": "https://it.wikipedia.org/wiki?curid=60094", "title": "Hidalgo", "text": ""}
{"id": "60096", "revid": "9", "url": "https://it.wikipedia.org/wiki?curid=60096", "title": "Free Trade Area of the Americas", "text": ""}
{"id": "60103", "revid": "363629", "url": "https://it.wikipedia.org/wiki?curid=60103", "title": "Zona di libero scambio delle Americhe", "text": "La zona di libero scambio delle Americhe o area di libero commercio delle Americhe (in inglese: \"Free Trade Area of the Americas, FTAA\", in spagnolo: \"\u00c1rea de libre comercio de las Am\u00e9ricas, ALCA\"; in francese: \"Zone de libre-\u00e9change des Am\u00e9riques, ZLEA\"; in portoghese: \"\u00c1rea de livre com\u00e9rcio das Am\u00e9ricas, ALCA\") \u00e8 una proposta di accordo per eliminare o ridurre le barriere commerciali tra tutte le nazioni delle Americhe e delle isole vicine, ad eccezione di Cuba. Nell'ultima seduta di negoziati, rappresentanti di 34 nazioni si sono riuniti il 16 novembre 2003 a Miami per discutere la proposta, che ha lo scopo di succedere all'Accordo nordamericano per il libero scambio.\nUn articolo del \"Washington Times\" riport\u00f2 che Brasile e Stati Uniti avessero lottato aspramente sui punti chiave della proposta, alcuni dei quali erano percepiti come fornenti ingiusti benefici alle nazioni benestanti:\nIl processo ebbe inizio con il Summit delle Americhe, a Miami nell'aprile 1994, ma venne portato all'attenzione del pubblico con il Summit delle Americhe di Quebec City del 2001, un incontro preso di mira da massicce proteste anti-corporativizzazione. Le precedenti sessioni dei negoziati, che si svolsero sull'isola caraibica di Trinidad, finirono nell'ottobre 2003, con un apparente stallo. Un delegato brasiliano, che non volle dare il suo nome, disse \"l'incontro ha mostrato grosse differenze.\"\nSecondo rapporti giornalistici e secondo le posizioni ufficiali di alcuni paesi, gli USA spingono per un singolo accordo globale, che taglierebbe le tariffe sui beni manufatturieri ed agricoli, e al contempo innalzerebbe barriere al libero scambio su molti servizi cos\u00ec come su molti beni (come quelli farmaceutici) classificati come propriet\u00e0 intellettuale.\nComunque il Brasile, che ha co-presieduto la fase finale dei colloqui per l'FTAA con gli Stati Uniti, ha proposto un approccio pi\u00f9 lento, a tre vie, che richiede una serie di accordi bilaterali per tagliare le tariffe e un patto su questioni come le regole base e l'appianamento delle dispute, ma affida questioni pi\u00f9 controverse alla Organizzazione mondiale del commercio (OMC).\nPerch\u00e9 l'accordo potesse essere pronto per il momento previsto, nel 2005, sarebbe stato necessario un sostanziale progresso negli incontri rimanenti. Il meeting di Miami del novembre 2003 venne chiuso con un giorno di anticipo, con molte questioni lasciate in sospeso per essere discusse dall'OMC. Contemporaneamente a questo incontro, centinaia di migliaia di persone dei sindacati e del movimento no-global protestarono contro l'FTAA a Qu\u00e9bec (citt\u00e0), Quito, e Miami, dove gruppi come Midwest Unrest mobilizzarono i dimostranti.\nUn altro incontro si \u00e8 tenuto in Brasile nel 2004."}
{"id": "60108", "revid": "184755", "url": "https://it.wikipedia.org/wiki?curid=60108", "title": "Vogatore", "text": ""}
{"id": "60113", "revid": "287204", "url": "https://it.wikipedia.org/wiki?curid=60113", "title": "Freeshop", "text": "Un freeshop \u00e8 un negozio di oggetti di seconda mano, dove tutti i prodotti sono gratis. I freeshop hanno cominciato ad apparire in alcune citt\u00e0 del nord Europa, soprattutto nei Paesi Bassi e nel Belgio. Loro scopo \u00e8 offrire un'alternativa al sistema capitalistico .\nI freeshop sono simili ai negozi di carit\u00e0, solo che tutto \u00e8 libero e disponibile, che si tratti di un libro, un pezzo di arredamento, un indumento o un articolo casalingo. L'idea di merci libere porta ancora con s\u00e9 un certo stigma, cos\u00ec la maggior parte delle persone che usano questi negozi sono mosse dal bisogno (scarse risorse finanziarie, come nel caso di studenti o anziani) o dalla convinzione che sia fondamentale offrire un modello differente da quello iperconsumistico predominante."}
{"id": "60116", "revid": "182193", "url": "https://it.wikipedia.org/wiki?curid=60116", "title": "Football Club Bassano 1903", "text": "Il Football Club Bassano 1903 A.S.D., meglio noto come Bassano, \u00e8 una societ\u00e0 calcistica italiana con sede nella citt\u00e0 di Bassano del Grappa, in provincia di Vicenza. Milita in Eccellenza, la quinta divisione del campionato italiano.\nCostituito nel 2018, intende proseguire la tradizione sportiva iniziata \"de facto\" nel 1903 e \"de iure\" nel 1920 con la fondazione dell\"Unione Sportiva Bassano\" e poi transitata attraverso varie realt\u00e0, ultima delle quali il \"Bassano Virtus 55 Soccer Team\", trasferitosi a Vicenza al termine della stagione 2017-2018.\nIl miglior successo conseguito dalla squadra \u00e8 stata la partecipazione a quattordici stagioni della terza serie nazionale, con un secondo posto quale miglior piazzamento.\nNel suo palmar\u00e8s pu\u00f2 vantare la conquista di uno Scudetto Serie D, di una Coppa Italia Serie C e di una Supercoppa di Lega di Seconda Divisione.\nStoria.\nLe origini del calcio a Bassano e il primo sessantennio (1903-1968).\nIl primo sodalizio dedito al gioco del \"foot-ball\" nacque nel 1903, con la denominazione di \"Unione Sportiva Bassano\".\nNel 1913 nacque il \"Football Bassano\". Le societ\u00e0 esistenti interruppero le attivit\u00e0 sportive con l'arrivo della guerra, nel 1915. Nel 1918, al termine del conflitto, il Football Bassano riprende la attivit\u00e0 e un anno pi\u00f9 tardi, nel 1919, viene fondata l'\"Unione Sportiva Vigor\".\nNel 1920 viene ricostituita l'U.S. Bassano, fondata nel 1903, con la denominazione di Unione Sportiva Bassanese, le cui prime attivit\u00e0 consisteranno in amichevoli con squadre locali. Un anno pi\u00f9 tardi nasce la polisportiva Edera e nel 1922 l'Associazione Calcistica Bassano, che prender\u00e0 parte al campionato di Quarta Divisione Veneto, nel 1923. Il primo avversario fu il Cittadella, sconfitto per 3-2. Un anno pi\u00f9 tardi il Bassano si laurea vicecampione regionale e conquista la promozione in Terza Divisione. Il debutto in campionato avviene a Trento, dove fu sconfitto per 3-1 dalla compagine locale. La permanenza in Terza Divisione dura tre stagioni e nel 1927-1928, nonostante consistenti deficit economici, arriva la promozione in Seconda Divisione. Il crescente interesse nei confronti del sodalizio cittadino porta anche alla costituzione dei primi club di tifosi.\nNell'estate del 1932 il Bassano \u00e8 in procinto di scomparire a causa di difficolt\u00e0 economiche. Viene dunque allestito un parco tecnico comprendente un mix di giovani calciatori locali e calciatori pi\u00f9 anziani in cerca di riscatto. Nonostante ci\u00f2, viene vinto il campionato e conquistata la promozione in Prima Divisione, alla quale partecipano formazioni pi\u00f9 blasonate. Dopo due tornei di bassa classifica, la Prima Divisione viene declassata, divenendo il primo livello regionale. Il Bassano si ritira dopo la prima giornata del torneo 1935-1936, disputando in stagione solo campionati giovanili. Nel 1936 viene costituita l'Associazione Sportiva Fascista Calcio Bassano che si scioglier\u00e0 definitivamente dopo la disputa del campionato 1936-1937.\nLa squadra bassanese risale in serie C nel 1941, giocandovi due stagioni prima dell'interruzione dei campionati per motivi bellici. Nel 1944, a guerra in corso, il Bassano riesce comunque ad organizzarsi per partecipare al Campionato Alta Italia, dove affronta i principali club della regione tra cui , e , chiudendo al quarto posto il suo girone regionale subito dopo queste squadre. Con la nuova denominazione di Associazione Calcio Bassano, nel dopoguerra la squadra naviga tra la Serie D e la Prima categoria Veneta.\nDalla fusione con la Virtus all'era Rosso (1968-1996).\nNel 1967 il club assume la denominazione di Bassano Virtus, a seguito della fusione con la societ\u00e0 A.C. Virtus del Centro Giovanile, ed utilizza per alcuni anni come terreno di casa lo stadio Giusti, sito nel centro della citt\u00e0. Fino alla fine del XX secolo il Bassano Virtus milita tra il campionato regionale di Eccellenza e la serie D.\n1996-2018: l'era Rosso.\nL'acquisizione del club da parte della famiglia dell'imprenditore tessile Renzo Rosso, avvenuta nel 1996, ebbe un ruolo fondamentale nel riportare ad alti livelli i giallorossi.\nNella stagione 2004-2005 la societ\u00e0 \u00e8 promossa per la prima volta nella sua storia in serie C2 e si aggiudica lo Scudetto Serie D, per poi vincere nel 2007-2008 la Coppa Italia Serie C, battendo in finale il Benevento. Sempre nel 2008 perde la finale play-off per la serie C1 contro il Portogruaro-Summaga. Nella stagione 2008-2009 arriva di nuovo ai play-off, ove viene eliminata dal , che pareggia 1-1 a Bassano e vince 1-0 in casa.\nNel giugno 2009 Stefano Rosso, figlio del patron Renzo, diviene presidente, succedendo a Roberto Masiero, in carica dal 2001.\nNel 2009-2010, in Lega Pro Seconda Divisione, il Bassano giunge 7\u00ba, ma nell'agosto 2010 viene ripescato nella Lega Pro Prima Divisione a seguito dei fallimenti occorsi a numerosi club delle categorie superiori. Il Bassano torna cos\u00ec in terza serie dopo 70 anni esatti dall'ultima apparizione. Nella Lega Pro Prima Divisione 2010-2011 il Bassano arriva 11\u00ba, per poi retrocedere in Lega Pro Seconda Divisione nel 2011-2012 a seguito del pareggio all'ultima giornata, in casa del , per 3-3 (che pure nega la promozione in serie B ai siciliani). Nel campionato 2012-2013 il Bassano arriva 4\u00ba in campionato, per poi perdere la semifinale play-off contro il .\nL'anno successivo il Bassano vince il suo girone con 12 punti di vantaggio sulla seconda in classifica. Il successo nel torneo vale l'accesso alla Supercoppa di Lega di Seconda Divisione, nella quale i giallorossi vincono sia l'andata che il ritorno contro il Messina.\nAlla fine della stagione il tecnico Mario Petrone e il capitano Berrettoni (tra i maggiori artefici della buona stagione appena conclusa) lasciano Bassano del Grappa per accasarsi ad Ascoli Piceno. La societ\u00e0 chiama allora il tecnico Antonino Asta e ingaggia tra gli altri il fantasista Angelo Raffaele Nol\u00e9. Nella stagione 2014-2015 il Bassano disputa un campionato di vertice, chiudendo la classifica del girone A di Lega Pro in testa, a pari merito col Novara, che tuttavia risulta vincitore per la miglior classifica avulsa. Il Bassano si qualifica quindi per i play-off promozione: al primo turno supera ai calci di rigore la (quarta classificata nel girone C) in una gara secca casalinga, incontrando nelle semifinali la (terza classificata del girone B), vittoriosa proprio sull'Ascoli degli ex Petrone e Berrettoni. Dopo aver battuto anche gli emiliani (anche in questo caso ai rigori) i giallorossi si qualificano quindi alla finale, ove incontrano il ; nel doppio confronto della finale, la sconfitta per 2-0 all'andata in trasferta e il pareggio per 0-0 nel ritorno casalingo sanciscono la promozione del Como in serie B ai danni del Bassano.\nNella stagione 2015-2016 il Bassano (allenato da Stefano Sottili dopo la partenza di Antonino Asta) si classifica terzo nel girone A della Lega Pro e accede ai play-off, dove affronta il Lecce in gara unica esterna (in virt\u00f9 del maggior numero di punti conquistati dai salentini, giunti terzi nel girone C) presso lo stadio Via del Mare, ove il Bassano perde per 3-0 e viene eliminato.\n2018-: la rifondazione.\nIn vista della stagione 2018-2019 la famiglia Rosso rileva all'asta fallimentare i cespiti del fallito Vicenza Calcio e li conferisce al Bassano Virtus, che muta ragione sociale in L.R. Vicenza Virtus S.p.A. e sposta la propria sede sociale nel capoluogo onde rilevarne la ricca tradizione sportiva.\nPer non lasciare Bassano priva di un club calcistico, sotto l'egida dell'amministrazione comunale viene dunque costituita una nuova societ\u00e0 denominata \"Football Club Bassano 1903 Associazione Sportiva Dilettantistica\", che si propone quale continuatrice della storia giallorossa. Grazie all'incorporazione dell\"Associazione Calcio Dilettantistica Mussolente\", il \"nuovo Bassano\" riesce ad evitare la partenza dal fondo della piramide calcistica nazionale, debuttando in Prima Categoria veneta.\nIl \"nuovo Bassano\", con una rosa del tutto rifondata e affidata al tecnico Francesco Maino, vince per distacco il proprio girone, con oltre 16 punti di margine sull'Azzurra Sandrigo, accedendo cos\u00ec alla Promozione, che poi l'anno seguente parimenti vince, salendo ulteriormente in Eccellenza.\nNell'estate 2021 la societ\u00e0 presenta istanza in FIGC per reintegrare il termine \"Virtus\" nella propria ragione sociale; tuttavia il L.R. Vicenza, chiamando in causa la propria titolarit\u00e0 del marchio \"Bassano Virtus Soccer Team\", diffida il club giallorosso dal dare seguito a tele decisione\nColori e simboli.\nColori.\nI colori sociali del club sono il giallo e il rosso, mutuati dal blasone araldico della citt\u00e0 di Bassano del Grappa. La divisa casalinga del club presenta generalmente le suddette tinte disposte con un motivo a strisce verticali di uguale larghezza.\nSimboli ufficiali.\nStemma.\nLo stemma del Bassano, adottato nel 2021, consiste in uno scudo giallo e rosso, all'interno del quale \u00e8 situato lo stemma cittadino. Al di sopra di esso \u00e8 presente la denominazione societaria.\nStrutture.\nStadio.\nLa squadra gioca le partite casalinghe allo stadio Rino Mercante di Bassano del Grappa, impianto dotato di 2.952 posti (in larga parte coperti) e di un velodromo; il fondo del terreno \u00e8 in erba naturale, misurante 105 x 65 m.\nCentro di allenamento.\nIl Bassano svolge i propri allenamenti nel centro sportivo di Sacro Cuore di Romano d'Ezzelino (VI).\nSociet\u00e0.\nSponsor.\nDi seguito la cronologia dei fornitori tecnici e degli sponsor ufficiali.\nSettore giovanile.\nIl settore giovanile del Bassano \u00e8 costituito dalle formazioni Under-17, Giovanissimi Under-15, Esordienti, Pulcini, Piccoli Amici e Primi Calci.\nCalciatori.\nContributo alle Nazionali.\nL'unico calciatore che durante la propria militanza nel Bassano ha giocato per la sua nazionale \u00e8 stato il kosovaro Ardit Gashi che ha totalizzato 5 presenze con la Nazionale Under-21 di calcio del Kosovo.\nTifoseria.\nStoria.\nIl Bassano ha un tifo generalmente ridotto e localizzato data la vicinanza di molte squadre di tradizione sportiva molto superiore (come L.R. Vicenza Virtus). Una buona parte di bassanesi, infatti, segue sia il Bassano che il Vicenza. Un altro motivo \u00e8 la permanenza per lungo tempo nei campionati regionali o dilettantistici e il non essere mai andato oltre la terza serie nazionale.\nIl tifo organizzato a Bassano nasce nel 2005, quando, dopo la promozione in Serie C2, un gruppo di ragazzi fonda il primo gruppo di ultras, chiamato \"Boys Bassano '05\". Il gruppo non risultava ideologicamente e politicamente schierato. Dopo dieci anni di attivit\u00e0 i \"Boys Bassano '05\" si sciolgono nel 2015 e al loro posto dopo alcuni anni nasce una nuova organizzazione di ultras: il \"Gruppo Grappa\" che \u00e8 attualmente attivo."}
{"id": "60117", "revid": "633", "url": "https://it.wikipedia.org/wiki?curid=60117", "title": "Associazione Calcio Chievo Verona", "text": ""}
{"id": "60129", "revid": "1971044", "url": "https://it.wikipedia.org/wiki?curid=60129", "title": "Museo d'arte moderna e contemporanea di Trento e Rovereto", "text": "Il Museo d\u2019arte moderna e contemporanea di Trento e Rovereto (Mart) \u00e8 un centro museale del Trentino. La sede principale si trova a Rovereto in corso Bettini 43 dove si espongono principalmente opere d'arte moderna e contemporanea. La sezione di Trento del museo \u00e8 ospitata, a partire dal 19 ottobre 2013 presso la Galleria civica di Trento, in via Belenzani 44.\nStoria.\nIl Mart \u00e8 nato nel 1987 come ente autonomo della Provincia autonoma di Trento. Fino al 2002 la sua sede \u00e8 stata il Palazzo delle Albere a Trento.\nL'idea di ampliare il museo per raccogliere da un lato l'arte del grande futurista trentino Fortunato Depero e dall'altro l'eredit\u00e0 del Museo Provinciale d'Arte di Trento risale al 1991, e si deve soprattutto a Gabriella Belli.\nFa parte del Mart anche la Casa d'arte futurista Depero, a Rovereto in via Portici 38, che ospita molte tra le opere pi\u00f9 importanti dell'artista futurista Fortunato Depero.\nPresso il Mart ha sede anche l'Archivio del '900, il centro di ricerca del museo.\nIl 15 dicembre del 2002 il Mart inaugurato la nuova sede di Rovereto.\nArchitettura.\nL'edificio che ospita il museo \u00e8 stato progettato dall'architetto ticinese Mario Botta e dall'ingegnere roveretano Giulio Andreolli. Botta ed Andreolli si sono ispirati a modelli classici per le forme (in particolare per la grande cupola al Pantheon) e hanno dedicato una particolare attenzione alle soluzioni tecniche, in molti casi all'avanguardia: la cupola radiale \u00e8 in acciaio e plexiglas, e presenta uno \"spicchio\" mancante, reso possibile da complesse soluzioni ingegneristiche.\nSotto la cupola si trova una piazza e al centro una fontana. Nel caso del rivestimento murale, Botta ed Andreolli hanno scelto la pietra gialla di Vicenza, tradizionalmente usata da Andrea Palladio, applicandola con un sistema innovativo che rende possibile la sostituzione autonoma di ogni singola lastra, rendendo alla fine significativa la stessa struttura dell'edificio da un punto di vista artistico.\nSi accede al Mart ed all\u2019Auditorium Melotti attraverso il passaggio tra Palazzo Alberti Poja e Palazzo Annona.\nCollezione.\nLa collezione permanente del Mart include oltre opere: dipinti, disegni, incisioni e sculture, con nuclei importanti soprattutto per quanto riguarda le avanguardie del Novecento. Presenti molte opere di Giorgio de Chirico, Antonio Rotta, Carlo Carr\u00e0, Mario Sironi e del futurista roveretano Fortunato Depero. Oltre a molti depositi pubblici, al Mart sono inoltre conservate le opere di numerose collezioni private tra cui la collezione Talamoni e la collezione VAF-Stiftung.\nMostre temporanee.\nIl Mart produce e spesso ospita frequenti esposizioni temporanee. Dal 2002 al 2014 il museo ha esposto pi\u00f9 di 120 mostre nelle quattro sedi (Mart Rovereto, Casa Depero, Galleria Civica e fino al 2010 Palazzo delle Albere). Inoltre il Mart ha prodotto numerose mostre \"extramuros\" sia in Italia sia all'estero"}
