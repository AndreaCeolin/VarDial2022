{"id": "53211", "revid": "599013", "url": "https://it.wikipedia.org/wiki?curid=53211", "title": "Universal Mobile Telecommunications System", "text": "Il sistema mobile universale di telecomunicazioni, noto anche come UMTS (sigla dell'inglese \"Universal Mobile Telecommunications System\"), \u00e8 uno standard di telefonia mobile cellulare 3G, evoluzione del GSM. Tale tecnologia ha la peculiarit\u00e0 di impiegare lo standard base W-CDMA pi\u00f9 evoluto come interfaccia di trasmissione nell'accesso radio al sistema, \u00e8 compatibile con lo standard 3GPP e rappresenta la risposta europea al sistema ITU di telefonia cellulare 3G.\nLo standard UMTS \u00e8 il successore di terza generazione del GSM che utilizza l'interfaccia di trasmissione W-CDMA e le infrastrutture del GSM. L'UMTS \u00e8 a volte lanciato sul mercato con la sigla 3GSM per mettere in evidenza la combinazione fra la tecnologia 3G e lo standard GSM di cui dovrebbe in futuro prendere completamente il posto.\nStoria.\nLa prima rete UMTS al mondo, chiamata semplicemente \"3\", \u00e8 diventata operativa nel Regno Unito nel 2003. \"3\" \u00e8 una compagnia creata appositamente per fornire servizi 3G, di propriet\u00e0 del gruppo Hutchison Whampoa e di alcuni altri partner, che variano a seconda dei paesi in cui la rete \u00e8 stata lanciata.\nLa maggior parte degli operatori GSM europei supporta anche i servizi UMTS, dal momento che i due standard sono fra loro ampiamente compatibili.\nNel dicembre 2003, la T-Mobile ha lanciato l'UMTS in Austria, e ha eseguito prove nel Regno Unito e in Germania. Nel febbraio 2004 la Vodafone ha lanciato l'UMTS in diversi paesi europei, fra cui Germania, Paesi Bassi e Svezia.\nNegli Stati Uniti il servizio \u00e8 stato lanciato nel luglio 2004 (nella variante a 1900 kb/s) da parte di AT&amp;T Wireless a partire dalle citt\u00e0 di Seattle, San Francisco, Detroit, Phoenix, San Diego, e Dallas.\nCaratteristiche generali.\nIl miglioramento o vantaggio rispetto al precedente sistema GSM \u00e8 dovuto essenzialmente alla maggiore velocit\u00e0 di trasmissione dovuta a sua volta all'adozione di un accesso multiplo al canale di tipo W-CDMA pi\u00f9 efficiente dal punto di vista dell'efficienza spettrale rispetto al TDMA del GSM e all'uso di schemi di modulazione numerica pi\u00f9 efficienti.\nIl sistema UMTS, con l'utilizzo del W-CDMA, supporta infatti una velocit\u00e0 di trasferimento massima teorica di 21 Mb/s (con HSDPA), sebbene gli utenti delle attuali reti abbiano a disposizione un transfer rate fino 384 kbit/s utilizzando dispositivi R99 e fino a 7.2 Mbit/s con dispositivi HSDPA nelle connessioni in download.\nQuesto miglioramento trasmissivo rende possibile tutta una serie di servizi a banda ancora pi\u00f9 larga rispetto al GSM e di tipo multimediale. Le applicazioni tipiche attualmente implementate, usate ad esempio dalle reti UMTS in Italia, sono tre: voce o fonia, videochiamata/videoconferenza e trasmissione dati a pacchetto quali MMS e immagini digitali relative a foto e altro con possibilit\u00e0 di connessione a Internet e navigazione sul Web. A ognuno di questi tre servizi \u00e8 assegnato uno specifico transfer rate, per la voce 12,2 kb/s, 64 kb/s per la videoconferenza e 384 kb/s per trasmissioni di tipo dati (scarico suonerie, accesso al web, ecc.). In ogni caso questi valori sono decisamente superiore ai 14,4 kb/s di un singolo canale GSM con correzione di errore e anche al \"transfer rate\" di un sistema a canali multipli in HSCSD. UMTS \u00e8 quindi in grado, potenzialmente, di consentire per la prima volta l'accesso, a costi contenuti, di dispositivi mobili al World Wide Web di Internet.\nDal 2004 sono presenti anche in Italia l'UMTS 2 e l'UMTS 2+ (si legga \"2 plus\"), due estensioni del protocollo UMTS, che funzionano sulle attuali reti UMTS e raggiungono velocit\u00e0 rispettivamente di 1,8 e 3 Mb/s.\nIl precursore dei sistemi 3G \u00e8 il sistema di telefonia mobile GSM, spesso denominato sistema 2G (cio\u00e8 di seconda generazione). Un altro sistema evolutosi dal 2G \u00e8 il GPRS, conosciuto anche come 2.5G. Il GPRS supporta un \"transfer-rate\" nettamente pi\u00f9 alto del GSM (fino a un massimo di 140,8 kb/s), e pu\u00f2 essere talvolta utilizzato insieme al GSM.\nLe attuali reti UMTS sono state potenziate mediante i protocolli High-Speed Downlink Packet Access (HSDPA), e High-Speed Uplink Packet Access (HSUPA) con una velocit\u00e0 massima teorica di trasferimento dati in download di 14,4 Mb/s e in upload di 7,2 Mb/s. Con il lancio di tariffe flat su tecnologia HSDPA, e con l'implementazione della tecnologia HSUPA (che migliora la velocit\u00e0 in caricamento), i servizi definiti \"a banda larga mobile\" possono essere considerati come alternativa alle connessioni ADSL fisse, e concorrenti delle future reti WiMAX.\nAssegnazione delle frequenze.\nComplessivamente sono state assegnate 120 licenze a livello mondiale basate sulla tecnologia W-CDMA. Quando sembrava che la nuova tecnologia fosse destinata a una rapida diffusione, le autorit\u00e0 politiche si sono affrettate a indire aste per l'assegnazione delle licenze, aste che hanno fatto entrare miliardi di dollari nei bilanci di varie amministrazioni. Soltanto in Germania i licenziatari hanno pagato 50,8 miliardi di euro. Dal momento che la tecnologia \u00e8 ancora immatura si prevede che i primi proventi cominceranno ad arrivare gradualmente solo a partire dalla fine del 2004.\nCon tali gare le pubbliche amministrazioni si sono di fatto impegnate a proteggere i ritorni di questi investimenti da un eccesso di concorrenza che ridurrebbe i margini; a svantaggio dei consumatori si \u00e8 limitato a tre soli operatori il numero di competitori, che in qualunque mercato potrebbe essere tranquillamente di 8-9. La telefonia GSm era partita con molti pi\u00f9 operatori spontaneamente ridotti dal mercato con concentrazioni successive; partire da un numero esiguo rischia di ricreare monopoli, con le concentrazioni inevitabili nella fase di maturit\u00e0 in cui si consolida il fatturato e la competizione si sposta sui costi. Nonostante la risorsa scarsa \"etere\" lo consentirebbe, ci\u00f2 porta a un rallentamento nella diffusione del Wi-Fi, potenziale rivale della tecnologia UMTS. E anche del progetto Open Spectrum. Il valore delle licenze pagate \u00e8 sproporzionato alla scarsa qualit\u00e0 del segnale di queste frequenze sovraffollate.\nLa gamma di frequenze allocata dall'ITU \u00e8 gi\u00e0 utilizzata negli USA. Il range 1900\u00a0MHz \u00e8 usato per le reti 2G (Personal Communications Service o PCS), mentre il range 2100\u00a0MHz \u00e8 destinato a usi militari. La FCC sta cercando di liberare il range 2100\u00a0MHz per i servizi 3G, ciononostante si prevede che negli USA l'UMTS dovr\u00e0 condividere alcune frequenze del range 1900\u00a0MHz con le reti 2G esistenti. Nella maggior parte degli altri paesi le reti 2G GSM utilizzano le bande di frequenza 900\u00a0MHz e 1800\u00a0MHz, e quindi in questi paesi non si porr\u00e0 il problema delle sovrapposizioni con frequenze destinate alle nuove reti UMTS.\nFino a quando l'FCC non decider\u00e0 quali frequenze destinare in modo esclusivo alle reti 3G, non sar\u00e0 possibile sapere a quali frequenze operer\u00e0 l'UMTS negli Stati Uniti. Attualmente l'AT&amp;T Wireless si \u00e8 impegnata a rendere operativa la rete UMTS negli Stati Uniti entro la fine del 2004 usando unicamente la banda 1900\u00a0MHz gi\u00e0 assegnata alle reti 2G PCS.\nAssegnazione delle licenze UMTS in Italia.\nIn Italia il governo Amato ha indetto nel 2000 un'asta per l'assegnazione di 5 licenze UMTS. Le cinque licenze Umts sono state assegnate per 15 anni (poi elevati a 20, con scadenza 2022) ai cinque concorrenti rimasti in gara Omnitel, Wind, 3, TIM e IPSE2000 dopo il ritiro di Blu. Omnitel ha versato allo Stato 4.740 miliardi di lire, Ipse 4.730 miliardi, 3 e Wind 4.700 miliardi, TIM 4.680 miliardi, per un totale di 26.750 miliardi (alle 5 licenze si aggiungono ulteriori 3.200 miliardi versati da Andala e Ipse). Dall'asta italiana si \u00e8 ricavato un quarto di quella tedesca, un terzo di quella britannica e grossi dubbi sulla capacit\u00e0 del governo di controllare il mercato della telefonia.\nNel giugno 2009 si \u00e8 proceduto a riassegnare le frequenze gi\u00e0 detenute da IPSE2000 mediante un'asta del valore di 267.8 milioni di euro a beneficio dello Stato, di cui 90.2 versati da Vodafone, 88.78 milioni di euro da Telecom Italia e da Wind.\nInterfaccia radio.\n\"Nota: la maggior parte delle caratteristiche tecnologiche di base sono in comune fra UMTS e le varie implementazioni dello standard W-CDMA, a cui si pu\u00f2 fare riferimento per ulteriori informazioni. Quelle che seguono sono alcune caratteristiche peculiari dell'UMTS, non condivise con altre implementazioni di sistemi FOMA o W-CDMA.\"\nIn parole semplici, l'UMTS \u00e8 una combinazione delle seguenti interfacce trasmissive (dove per \"interfaccia trasmissiva\" si intende il protocollo che definisce lo scambio di dati fra i dispositivi mobili e le stazioni radio base):\nDa un punto di vista tecnico il W-CDMA (secondo la definizione del IMT2000) \u00e8 solo l'interfaccia trasmissiva, mentre l'UMTS \u00e8 l'insieme completo dello stack di protocolli di comunicazione progettati per i sistemi 3G, successori diretti del GSM. Comunque la sigla W-CDMA \u00e8 spesso usata come termine generico per comprendere tutta la famiglia di standard 3G che utilizzano l'interfaccia trasmissiva W-CDMA, compresi i sistemi UMTS, FOMA e J-Phone.\nCome altre implementazioni del W-CDMA, l'UMTS utilizza una coppia di canali a 5 MHz di larghezza di banda, uno nel range 1900\u00a0MHz per la trasmissione e uno nel range 2100\u00a0MHz per la ricezione. Al contrario il sistema cdma2000 utilizza uno o pi\u00f9 canali con 1,25\u00a0MHz di larghezza in range di frequenza non predefiniti per ciascuna delle due direzioni di trasmissione. L'UMTS viene spesso criticato per la grande larghezza di banda di cui necessita.\nLe bande di frequenza originariamente previste per lo standard UMTS sono 1885-2025\u00a0MHz e 2110-2200\u00a0MHz, per la trasmissione e la ricezione rispettivamente. Consultare la sezione Collegamenti esterni per la mappa delle allocazioni di frequenze UMTS. Per gli operatori GSM esistenti la migrazione all'UMTS \u00e8 relativamente semplice ma anche costosa: la maggior parte delle infrastrutture esistenti pu\u00f2 essere riutilizzata, ma la spesa per ottenere le concessioni per le nuove frequenze e per gestirle con le esistenti stazioni radio base, pu\u00f2 ancora richiedere investimenti elevatissimi.\nUna delle principali differenze rispetto al GSM \u00e8 la configurazione dell'interfaccia trasmissiva (il cosiddetto GRAN, acronimo di \"Generic Radio Access Network\"). Sono possibili connessioni con le dorsali (\"backbone\") di varie altre reti, come Internet, ISDN (sigla di \"Integrated Services Digital Network\"), GSM o altre reti UMTS. L'interfaccia GRAN utilizza i 3 \"layer\" di pi\u00f9 basso livello del cosiddetto modello OSI. Il livello di rete del protocollo OSI (precisamente il \"layer\" 3) sfrutta il cosiddetto protocollo RRM (\"Radio Resource Management\"). L'insieme di questi protocolli ha la funzione di gestire i canali portanti fra i dispositivi mobili e le reti fisse, compresa la gestione delle commutazioni (\"handover\") fra reti diverse.\nInteroperabilit\u00e0 e roaming globale.\nUn accordo fra i gestori di telefonia negli anni ottanta ha imposto ai costruttori la standardizzazione e la non-brevettabilit\u00e0 dei protocolli GSM per l'invio e ricezione di chiamate SMS, rendendo con un protocollo open-source immediatamente disponibile una perfetta interoperabilit\u00e0 delle reti a livello mondiale.\nL'inaspettato successo degli SMS e la crescita del relativo mercato hanno distolto i gestori dal nascente business UMTS, e un consorzio di un numero limitato di costruttori ha avuto la possibilit\u00e0 di definire un migliaio di brevetti fra modelli di cellulari, opzioni e varianti del protocollo. I costruttori cinesi e indiani sono determinati a spingere su cellulari e terminali con tecnologia wi-fi per non pagare royalties al consorzio che ha brevettato l'UMTS.\nLa presenza di brevetti ha poi rallentato lo sviluppo di questa tecnologia: l'interoperabilit\u00e0 \u00e8 infatti assente non solo verso le reti GSM e GPRS, ma persino fra reti UMTS di diversi gestori (non \u00e8 possibile inviare MMS, foto, video o connettersi con MSN Messenger dal terminale mobile connesso a una rete a quello di operante con gestore diverso).\nMentre con il GSM qualunque modello poteva funzionare, anche all'estero, con qualsiasi gestore, con UMTS \u00e8 necessario adottare una gamma ristretta di modelli per operare con un singolo gestore: la mancata indipendenza fra costruttore e gestore introduce una distorsione del mercato che limita la concorrenza e la libert\u00e0 degli acquirenti, e spiega il rialzo improvviso a 300-400 euro dei prezzi di apparecchi che hanno un'antenna UMTS, rialzo non giustificabile semplicemente con le royalties che si pagano al consorzio UMTS acquistando i cellulari.\nAlla comparsa di tariffe mensili rapportate ai megabyte scaricati o flat senza limiti di tempo a costi relativamente bassi non hanno fatto riscontro analoghi progressi nella copertura della rete e nel prezzo dei cellulari sebbene telefonini con porta USB 2.0 da collegare al PC o computer portatile potrebbero rappresentare, come sostengono gli analisti di Deutsche Bank, \"la soluzione al divario digitale\".\nIn alternativa, esistono modem UMTS da connettere direttamente alla porta USB del computer, che usano per scambiare dati e per ricaricare la batteria. Tali apparecchi quindi non hanno ricaricatore portatile da collegare alla rete elettrica. Inoltre, contengono uno slot per PC Card, delle dimensioni di una scheda SIM per cellulari, ma completamente diversa e non utilizzabile per fare chiamate o inviare SMS. Il modem \u00e8 disaccoppiato dalla PC Card, per cui \u00e8 possibile scegliere la tariffa dell'operatore pi\u00f9 conveniente.\nA livello di interfaccia trasmissiva, l'UMTS \u00e8 di per s\u00e9 compatibile con il GSM. Poich\u00e9 tutti i telefoni cellulari UMTS immessi sul mercato fino a oggi (2004) sono del tipo dual-mode UMTS/GSM, essi possono inviare e ricevere chiamate attraverso l'esistente rete GSM. Quando un utente UMTS si sposta verso un'area non coperta dalla rete UMTS, un terminale UMTS commuta automaticamente al GSM (con eventuale addebito delle tariffe per il \"roaming\"). Se l'utente esce dalla zona di copertura UMTS durante una chiamata, la chiamata stessa sar\u00e0 presa in carico dalla rete GSM in modo \"trasparente\" (cio\u00e8 senza che l'utente se ne accorga). Al contrario i terminali GSM non possono essere usati all'interno di reti UMTS.\nL'UMTS non funziona con le vecchie reti GSM, richiede reti e antenne proprie; Wind copre a oggi solo i capoluoghi e i principali centri urbani, Tre copre quasi tutto il territorio, TIM far\u00e0 altrettanto (ma ha cominciato pi\u00f9 tardi la copertura) mentre Vodafone sta aumentando la copertura nel resto d'Europa coprendo centri minori. Considerando che il 70% degli italiani vive in centri con meno di 10000 abitanti, la maggioranza del Paese rimane esclusa dalla copertura UMTS ed \u00e8 possibile che, senza esserne informata, acquisti un cellulare dal quale non pu\u00f2 ricevere alcun servizio. I gestori Italiani raccolgono in un apposito database le richieste di copertura con antenne UMTS: il comitato per la pianificazione valuter\u00e0 poi se inserire la localit\u00e0 nell'elenco di quelle da coprire. Da notare il ruolo a volte determinante delle Amministrazioni Locali la cui attuale legislazione offre ampi poteri di veto nella posa di nuove antenne, rallentando di fatto i piani di copertura previsto dai gestori.\nL'EDGE che in Italia \u00e8 fornito solo da Tim e Wind garantisce velocit\u00e0 e servizi analoghi all'UMTS, per\u00f2 funziona sulla vecchia rete GSM, coprendo teoricamente tutta Italia gi\u00e0 da ora. Dove funziona il cellulare, anche Edge non dovrebbe creare problemi. Recentemente anche la Vodafone sta implementando a livello sperimentale alcune stazioni radiobase della sua rete, ma al momento l'offerta commerciale EDGE non \u00e8 ancora stata ufficializzata.\nLa Japan Telecom (ora divenuta Softbank) ha realizzato una rete 3G che utilizza la tecnologia W-CDMA ed \u00e8 compatibile con l'UMTS, divenendo cos\u00ec il primo esempio di rete globale totalmente wireless. L'attuale standard GSM, per contro, \u00e8 disponibile in tutto il mondo, tranne che in Giappone e in Corea.\nAnche la rete 3G realizzata dalla NTT DoCoMo, denominata FOMA, \u00e8 pienamente compatibile con i terminali UMTS europei. La NTT DoCoMo \u00e8 proprietaria del 20% della 3UK e del 18% della AT&amp;T Wireless (alla data di marzo 2004). Queste partecipazioni costituiscono un banco di prova per le future soluzioni di \"roaming global\" dell'NTT stessa.\nTutti i telefoni cellulari dual-mode UMTS-GSM dovranno accettare le esistenti SIM card. Sar\u00e0 possibile effettuare il \"roaming\" su reti UMTS utilizzando le SIM Card, come \u00e8 gi\u00e0 oggi possibile fare per un terminale GSM, che pu\u00f2 effettuare il \"roaming\" verso la rete Softbank e la rete FOMA di DoCoMo in Giappone.\nNegli Stati Uniti l'UMTS verr\u00e0 in un primo momento introdotto (dalla AT&amp;T Wireless) solo in banda 1900\u00a0MHz, a causa delle limitazioni imposte dalla attuale allocazione delle frequenze USA. I telefoni progettati per il mercato americano molto probabilmente non saranno utilizzabili in altri paesi, e viceversa, analogamente a quanto gi\u00e0 accade per i telefoni e le reti GSM americane, che utilizzano frequenze diverse da quelle in uso in tutto il resto del mondo. Comunque la FCC ha gi\u00e0 dato la propria disponibilit\u00e0 a consentire l'uso di un'ulteriore banda di frequenza a 2100\u00a0MHz. In effetti, quasi tutti gli operatori sembrano convinti che la possibilit\u00e0 di realizzare un \"roaming\" automatico in qualsiasi parte del mondo sia un requisito della massima importanza, anche se, allo stato delle cose, rimane ancora da dimostrare che ci\u00f2 sia fattibile.\nDiffusione.\nL'UMTS si \u00e8 ormai ampiamente diffuso nel mondo come evoluzione del GSM. Attualmente in quasi tutto il mercato \u00e8 gi\u00e0 presente la sua ulteriore evoluzione ovvero l'LTE noto anche come standard 4G, mentre si stanno per lanciare nel mercato occidentale i sistemi di 5\u00aa Generazione.\nEsistono, e sono gi\u00e0 diffusi, dispositivi portatili in grado di connettersi sia a reti 3G sia a reti Wi-Fi. Sono disponibili modem UMTS per PC laptop che, previa installazione di un programma \"client\" che monitorizza la presenza di una delle due reti, commutano da una rete all'altra a seconda della disponibilit\u00e0 e della intensit\u00e0 del campo. In un primo momento le reti Wi-Fi erano considerate concorrenti dei sistemi 3G, ma ora ci si \u00e8 convinti che la combinazione delle due tecnologie consente di offrire prodotti molto pi\u00f9 competitivi di quelli che utilizzano unicamente l'UMTS.\nAltri standard concorrenti.\nEsistono altri standard 3G concorrenti dell'UMTS, come ad esempio il CDMA2000, e sistemi di tipo proprietario come \"iBurst\" della Arraycom, \"Flarion\" e \"WCDMA-TDD\" della IPWireless. Comunque si prevede che le reti 3G GSM/UMTS erediteranno la posizione dominante del sistema GSM, divenendo uno standard di fatto per le reti e i servizi 3G. Sia la tecnologia CDMA2000 sia la WCDMA sono accettati dall'ITU come parte integrante della famiglia di standard 3G IMT-2000, in aggiunta allo standard della Cina (TD-SCDMA) e allo standard EDGE.\nPoich\u00e9 il CDMA2000 \u00e8 un'evoluzione dello standard cdmaOne, non richiede nuove assegnazioni di frequenza e pu\u00f2 funzionare senza problemi con le frequenze dei sistemi PCS esistenti. Oggi per\u00f2 il CDMA2000 sta rapidamente perdendo consensi e molti operatori che utilizzano questa tecnologia stanno pensando di passare al \"track\" GSM/WCDMA, raramente migrando al GSM, pi\u00f9 frequentemente decidendo di implementare una rete UMTS WCDMA e in molti casi attendendo la disponibilit\u00e0 della nuova evoluzione dell'UMTS, chiamata LTE. Attualmente il pioniere dell'installazione di reti UMTS \u00e8 la 3, che non aveva installato in precedenza reti GSM.\nMolti operatori GSM degli USA hanno deciso di adottare la tecnologia EDGE come soluzione di transizione. La AT&amp;T Wireless ha lanciato l'EDGE nel 2003, la Cingular, poi acquisita dalla AT&amp;T Wireless, ha lanciato lo stesso sistema in ambiti regionali, e la T-Mobile USA ha in programma l'installazione di EDGE in tutti gli USA in tempi molto rapidi. I punti di forza di EDGE sono che pu\u00f2 utilizzare le attuali frequenze GSM e che \u00e8 compatibile con i terminali GSM esistenti. EDGE, quindi, costituisce una soluzione di breve termine per gli operatori GSM e costituisce inoltre una valida alternativa al CDMA2000.\nProblemi e dibattiti aperti.\nAlcuni dei principali problemi che gli operatori devono tuttora risolvere sono:"}
{"id": "53212", "revid": "228587", "url": "https://it.wikipedia.org/wiki?curid=53212", "title": "Persefone (disambigua)", "text": ""}
{"id": "53217", "revid": "1442080", "url": "https://it.wikipedia.org/wiki?curid=53217", "title": "Sekhemkhet", "text": "Biografia.\nLa scoperta dell'esistenza di questo sovrano risale al 1950 quando, nei pressi della piramide a gradoni di Netjerykhet (Djoser), furono scoperte le fondamenta e la camera sepolcrale di una piramide incompleta attribuita appunto a Sekhemkhet.\nGli studiosi ritengono possibile che la causa del mancato completamento della piramide sia stata la prematura morte del sovrano dopo solamente sei anni di regno.\nTitolatura.\nIl nome \"n swt bt\" \u00e8 stato rinvenuto anche nella forma\nD45:r -i-t:t \u1e0fsr i t t - Djoser Iteti"}
{"id": "53218", "revid": "339392", "url": "https://it.wikipedia.org/wiki?curid=53218", "title": "IBook G4 (Ottobre 2004)", "text": ""}
{"id": "53219", "revid": "308843", "url": "https://it.wikipedia.org/wiki?curid=53219", "title": "Workbench", "text": ""}
{"id": "53225", "revid": "6923", "url": "https://it.wikipedia.org/wiki?curid=53225", "title": "Trasformatore", "text": "Il trasformatore \u00e8 una macchina elettrica statica alimentata a corrente alternata, basata sul fenomeno dell'induzione elettromagnetica, destinata a trasformare, tra il circuito primario (ingresso) e il circuito secondario (uscita) del trasformatore, i fattori tensione e corrente della potenza elettrica.\nTrasferisce quindi energia elettrica da un circuito elettrico a un altro che ha una tensione diversa, accoppiandoli induttivamente, senza che siano a contatto tra loro gli avvolgimenti del trasformatore. \u00c8 una macchina reversibile.\nDescrizione.\nUn trasformatore a corrente elettrica nell'avvolgimento primario genera un flusso magnetico variabile nel nucleo del trasformatore e di conseguenza un campo magnetico variabile attraverso l'avvolgimento secondario (legge di Faraday e legge di Lenz). Questo campo magnetico variabile induce una forza elettromotrice, o tensione, nell'avvolgimento secondario. Questo effetto \u00e8 chiamato mutua induzione.\nIl trasformatore \u00e8 una macchina in grado di operare esclusivamente in corrente alternata, perch\u00e9 sfrutta i principi dell'elettromagnetismo legati ai flussi variabili. Se invece la tensione in ingresso nell'avvolgimento primario \u00e8 continua il flusso magnetico \u00e8 costante e non c'\u00e8 alcun trasferimento di tensione e corrente sull'avvolgimento secondario in uscita. Anzi in queste condizioni avremmo in ingresso una corrente molto elevata, tendente a infinito se la resistenza dell'avvolgimento \u00e8 nulla. Il rendimento di un trasformatore \u00e8 molto alto e le perdite sono molto basse (nel ferro, per effetto dell'isteresi e delle correnti parassite, e nel rame, per effetto Joule). Vi \u00e8 da aggiungere che nel caso di circuiti interamente superconduttori un trasformatore pu\u00f2 operare teoricamente senza limitazione di frequenza inferiore, purch\u00e9 ovviamente maggiore di zero.\nSe un carico elettrico \u00e8 collegato all'avvolgimento secondario, una corrente elettrica vi scorre e l'energia, tramite il trasformatore, viene trasferita dal circuito primario al carico. In un trasformatore ideale, la tensione indotta nell'avvolgimento secondario \u00e8 in proporzione alla tensione primaria (\"VP\"), ed \u00e8 data dal rapporto fra il numero delle spire dell'avvolgimento primario (\"NP\") e il numero di spire dell'avvolgimento secondario (\"NS\") come segue:\nCon un'appropriata scelta del rapporto delle spire, il trasformatore consente quindi di aumentare la tensione a corrente alternata, ponendo \"NS\" maggiore di \"NP\" , oppure di diminuirla ponendo \"NS\" minore di \"NP\".\nNella grande maggioranza dei trasformatori, gli avvolgimenti si trovano attorno a un nucleo ferromagnetico, essendo i trasformatori in aria delle eccezioni.\nI trasformatori sono disponibili in una vasta gamma di dimensioni, dal trasformatore d'accoppiamento della grandezza dell'unghia del pollice situato all'interno di un microfono da scena, alle unit\u00e0 grandissime, dal peso di centinaia di tonnellate, utilizzati per interconnettere porzioni di reti di energia nazionali. Tutti funzionano mediante gli stessi principi basilari, bench\u00e9 la gamma dei progetti sia ampia. Sebbene nuove tecnologie abbiano rimosso l'esigenza di trasformatori in alcuni circuiti elettronici, i trasformatori sono ancora presenti in quasi tutti i dispositivi elettronici progettati per utilizzare le tensioni fornite dalle reti di distribuzione per l'alimentazione elettrica negli ambienti domestici. I trasformatori sono essenziali per la trasmissione di energia a grande distanza, resa praticabile dall'innalzamento ad alte tensioni.\nIl nuovo simbolo circuitale del trasformatore \u00e8 composto da due cerchi con intersezione.\nStoria.\nInvenzione.\nMichael Faraday scopr\u00ec il principio dell'induzione nel 1831 (chiamato poi legge di induzione di Faraday) ed esegu\u00ec i primi esperimenti di induzione con bobine di filo, compreso l'assemblaggio di un paio di bobine su un nucleo magnetico toroidale chiuso. Il 29 agosto 1831 Faraday invent\u00f2 l'anello a induzione, il primo trasformatore. Egli lo us\u00f2 per dimostrare i principi dell'induzione elettromagnetica e non ne intravide un uso pratico.\nBobine di induzione.\nIl primo tipo di trasformatore a vedere un vasto uso fu la bobina di induzione, inventata dal reverendo Nicholas Callan del collegio di Maynooth, in Irlanda nel 1836. Fu uno dei primi ricercatori a rendersi conto che, pi\u00f9 spire l'avvolgimento secondario aveva rispetto all'avvolgimento primario, maggiore era la forza elettromotrice. Le bobine di induzione si sono sviluppate dai tentativi di scienziati e inventori intesi a ottenere tensioni pi\u00f9 elevate dalle batterie. Dato che le batterie producono corrente continua, le bobine d'induzione si affidavano a contatti elettrici vibranti che interrompevano regolarmente la corrente nel primario per creare le variazioni di flusso necessarie per l'induzione. Tra il 1830 e il 1870, gli sforzi per ottenere delle bobine di induzione migliori, per lo pi\u00f9 a tentativi, lentamente rivelarono i principi basilari dei trasformatori.\nNel 1876 l'ingegnere russo Pavel Jablo\u010dkov invent\u00f2 un sistema di illuminazione basato su un insieme di bobine di induzione in cui gli avvolgimenti primari erano collegati a una sorgente di corrente alternata e gli avvolgimenti secondari potevano essere collegati ad alcune lampade ad arco di sua invenzione. Le bobine che Jablo\u010dkov utilizz\u00f2 funzionavano essenzialmente come dei trasformatori.\nLe bobine di induzione con circuiti magnetici aperti sono poco efficienti per il trasferimento di energia ai carichi. Fino al 1880 circa, il modello per la trasmissione di energia in corrente alternata da un generatore ad alta tensione a un carico a bassa tensione era un circuito in serie. Trasformatori a nucleo aperto con un rapporto prossimo a 1:1 erano collegati con i loro primari in serie per consentire l'impiego di una tensione elevata per la trasmissione pure presentando una bassa tensione alle lampadine. L'inerente difetto di questo metodo era che lo spegnimento di una singola lampada aveva effetto sulla tensione fornita alle altre lampade nello stesso circuito. Parecchi progetti vennero introdotti per compensare questa caratteristica problematica del circuito in serie, compresi quelli che impiegavano metodi di regolazione del nucleo o di derivazione del flusso magnetico attorno a una parte della bobina.\nNel 1878, la Societ\u00e0 Ganz in Ungheria iniziava a produrre equipaggiamenti per l'illuminazione elettrica ed entro il 1883 riusc\u00ec a installare oltre cinquanta sistemi in Austria-Ungheria. I loro sistemi usavano esclusivamente corrente alternata e annoveravano quelli che comprendevano sia lampade ad arco sia lampade a incandescenza, insieme con generatori e altri equipaggiamenti.\nLucien Gaulard e John Dixon Gibbs per primi esposero un dispositivo con un nucleo di ferro aperto denominato \"generatore secondario\" a Londra nel 1882, poi vendettero l'idea alla Societ\u00e0 Westinghouse negli Stati Uniti. Fu il primo trasformatore di uso pratico; impiegava un nucleo lineare, abbandonato poi in favore del nucleo circolare. Esibirono l'invenzione anche a Torino, nel 1884, dove venne adottato per un sistema di illuminazione elettrica. \nNondimeno, l'efficienza del loro apparato bipolare a nucleo aperto rimaneva bassa.\nProgetti di trasformatori pratici, efficienti, non apparvero fino al 1880, ma nel giro di un decennio il trasformatore sarebbe diventato uno degli artefici dell'affermazione della corrente alternata sulla corrente continua nella guerra delle correnti fra Nikola Tesla e Thomas Edison.\nTrasformatori a nucleo chiuso per illuminazione.\nTra il 1884 e il 1885, gli ingegneri della Societ\u00e0 Ganz di Budapest, K\u00e1roly Zipernowsky, Ott\u00f3 Bl\u00e1thy e Miksa D\u00e9ri avevano deciso che i dispositivi a nucleo aperto erano impraticabili, poich\u00e9 erano incapaci di regolare in modo affidabile la tensione. Nella loro richiesta unita di brevetto per i trasformatori \"Z.B.D\", descrivevano il progetto di due trasformatori senza poli: il trasformatore a nucleo chiuso e il trasformatore a nucleo a guscio. Nel tipo a nucleo chiuso, i conduttori degli avvolgimenti primario e secondario venivano avvolti attorno a un anello di ferro chiuso; nel tipo a nucleo a guscio venivano fatti passare nel nucleo di ferro. In entrambi i progetti, il flusso magnetico che collega l'avvolgimento primario con l'avvolgimento secondario si propaga quasi interamente all'interno del nucleo di ferro, senza nessun tratto intenzionale nell'aria. Impiegato nelle reti di distribuzione elettrica, questo concetto progettuale rivoluzionario rese alla fine tecnicamente ed economicamente fattibile fornire energia elettrica per l'illuminazione delle abitazioni, degli spe commerciali. Bl\u00e1thy aveva suggerito l'impiego di nuclei chiusi, Zipernowssky l'uso di collegamenti in parallelo, e D\u00e8ry aveva eseguito gli esperimenti. Bl\u00e1thy trov\u00f2 pure la formula del trasformatore, Vs/Vp = Ns/Np, e i sistemi elettrici ed elettronici in tutto il mondo continuano a dipendere dai principi dei trasformatori originali ZBD. Gli inventori divulgarono pure la parola \"trasformatore\" per descrivere un dispositivo per modificare la forza elettromotrice di una corrente elettrica, sebbene il termine fosse gi\u00e0 in uso dal 1882.\nGeorge Westinghouse aveva acquisito i brevetti di Gaulard e Gibbs nel 1885, e aveva comperato un'opzione sul progetto ZBD. Affid\u00f2 la costruzione di un dispositivo a uso commerciale all'ingegner William Stanley. Il primo progetto brevettato di Stanley furono delle bobine di induzione con nuclei singoli di ferro dolce e traferri regolabili per aggiustare la FEM presente nell'avvolgimento secondario. Egli utilizz\u00f2 per il nucleo due ferri sagomati a forma di \"E\". Questo progetto fu usato commercialmente la prima volta nel 1886. Westinghouse di l\u00ec a poco fece lavorare il suo gruppo su un progetto il cui nucleo includeva una pila di lamine di forma a E, separate individualmente o a coppie da fogli sottili di carta o altro materiale isolante. Bobine di rame pre-avvolte potevano quindi venire infilate in sede, e strisce di ferro posate per creare un circuito magnetico chiuso. Westinghouse fece domanda di brevetto per il nuovo progetto nel 1886; venne concesso nel dicembre 1886.\nL'ingegnere russo Michail Dolivo-Dobrovol'skij svilupp\u00f2 il primo trasformatore trifase nel 1889. Nel 1891 Nikola Tesla invent\u00f2 la bobina di Tesla, un trasformatore in aria risonante, a doppio accordo, per generare delle tensioni molto elevate ad alta frequenza. Trasformatori ad audio frequenza vennero usati per i primissimi esperimenti di sviluppo del telefono.\nImpiego nel trasporto e nella distribuzione dell'energia elettrica.\nIl trasformatore viene ampiamente usato nelle cabine elettriche di trasformazione della rete elettrica come mezzo di interfacciamento tra le reti di trasmissione elettrica ad alta e altissima tensione e quelle di distribuzione a media e bassa tensione che collegano le centrali elettriche di produzione alle stazioni di trasformazione e, infine, alle utenze finali (industriali e domestiche). \u00c8 altres\u00ec utilizzato, con analoghe finalit\u00e0, come elemento fondamentale degli alimentatori e dei caricabatterie degli apparecchi elettrici ed elettronici utilizzati in ambito domestico e industriale. \nInfatti, la potenza attiva che le centrali elettriche immettono nella rete di trasmissione deve essere trasportata anche per centinaia di km. La potenza elettrica \u00e8 legata in maniera diretta ai parametri di tensione \"V\" e intensit\u00e0 di corrente \"I\", secondo la formula:\ndove formula_3, detto fattore di potenza, \u00e8 il coseno dell'angolo di sfasamento fra tensione e corrente.\nCi\u00f2 significa che a parit\u00e0 di potenza aumentando la tensione \"V\" diminuisce l'intensit\u00e0 di corrente \"I\" (e si deve mantenere formula_4 pi\u00f9 vicino possibile al valore unitario). Parte della potenza trasportata nei conduttori elettrici \u00e8 dissipata in forma di calore per effetto Joule, che \u00e8 proporzionale alla resistenza della linea e al quadrato dell'intensit\u00e0 di corrente, quindi pi\u00f9 \u00e8 intensa la corrente e pi\u00f9 calore si genera. Al fine di minimizzare tale effetto si deve quindi diminuire la resistenza o l'intensit\u00e0 di corrente. Per ridurre la resistenza, bisogna aumentare la sezione dei conduttori, ma esiste un limite economico e tecnologico nel dimensionamento delle linee elettriche, oltre che al maggiore peso dei cavi che devono essere sorretti dai tralicci della rete di distribuzione.\nAl fine quindi di abbassare l'intensit\u00e0 di corrente \"I\" si effettua una trasformazione aumentando la tensione \"V\" a parit\u00e0 di potenza \"P\". Diminuendo le distanze da percorrere e la potenza da trasportare viene anche meno l'esigenza di avere tensioni alte, se a questo si associa anche l'esigenza di avere per l'uso domestico e industriale un livello di tensione compatibile con le esigenze di sicurezza, ne segue che dalla produzione alla distribuzione sono necessarie un numero adeguato di trasformazioni verso tensioni via via pi\u00f9 basse.\nLa macchina elettrica che si occupa di effettuare tali trasformazioni \u00e8 appunto il trasformatore.\nA titolo di esempio, viene presentato un elenco delle tensioni tipiche di esercizio degli impianti elettrici:\nPrincipio di funzionamento.\nIl trasformatore pi\u00f9 semplice \u00e8 costituito da due avvolgimenti di filo conduttore (solenoidi) avvolti su un anello di materiale ferromagnetico detto nucleo magnetico. L'avvolgimento al quale viene fornita energia viene detto \"primario\", mentre quello dal quale l'energia \u00e8 prelevata \u00e8 detto \"secondario\". I trasformatori sono macchine reversibili, per cui l'avvolgimento primario potrebbe essere anche visto come secondario e viceversa.\nQuando sul primario viene applicata una tensione elettrica alternata sinusoidale, per effetto dell'induzione magnetica si crea nel nucleo un flusso magnetico con andamento sinusoidale. Per la legge di Faraday-Neumann-Lenz, questo flusso variabile induce nel secondario una tensione sinusoidale.\nLa tensione prodotta nel secondario \u00e8 proporzionale al rapporto tra il numero di spire del primario e quelle del secondario secondo la relazione:\ndove \"Vp\" \u00e8 la tensione applicata sul primario, \"Vs\" la tensione indotta sul secondario, \"Np\" il numero di spire del primario e \"Ns\" il numero di spire del secondario, \"k0\" \u00e8 chiamato rapporto di trasformazione.\nPer una tensione sinusoidale di ampiezza massima \"Em\" il valore efficace \"E\" vale:\nTrascurando le perdite, la relazione tra tensione, numero di spire, intensit\u00e0 di flusso e sezione del nucleo \u00e8 data dalla relazione:\nDove \"E\" \u00e8 il valore efficace (RMS) della tensione indotta, \"f\" \u00e8 la frequenza in Hertz, \"N\" \u00e8 il numero di spire dell'avvolgimento al quale si fa riferimento, \"S\" \u00e8 la sezione del nucleo (in m2) e \"B\" \u00e8 il valore dell'induzione in tesla.\nIl trasformatore \u00e8 fondato su due principi:\nLa corrente passando attraverso l'avvolgimento primario crea un campo magnetico. Gli avvolgimenti primario e secondario sono avvolti attorno a un nucleo magnetico di elevata permeabilit\u00e0 magnetica come il ferro, cosicch\u00e9 la massima parte del flusso passi sia attraverso l'avvolgimento primario sia nel secondario.\nLa descrizione semplificata succitata tralascia parecchi fattori pratici, in particolare la corrente primaria necessaria per costituire un campo magnetico nel nucleo, e la contribuzione al campo causata dalla corrente nel circuito secondario.\nI modelli di un trasformatore ideale normalmente assumono un nucleo di riluttanza magnetica trascurabile con avvolgimenti di resistenza elettrica zero. La corrente necessaria per originare il flusso \u00e8 chiamata corrente di magnetizzazione; dato che si assume che il nucleo abbia riluttanza zero, la corrente di magnetizzazione \u00e8 trascurabile, tuttavia ancora necessaria per creare il campo magnetico.\nIl campo magnetico variabile induce una FEM da un capo all'altro di ciascun avvolgimento. Le tensioni VP e VS misurate ai terminali del trasformatore, sono uguali alle corrispondenti FEM. La FEM primaria, agendo come fa in opposizione alla tensione del primario, \u00e8 talvolta chiamata forza contro elettromotrice. Ci\u00f2 \u00e8 dovuto alla legge di Lenz che stabilisce che l'induzione di una FEM sia sempre tale da opporsi alla variazione del campo magnetico che l'ha indotta.\nLegge di induzione.\nLa tensione indotta ai capi dell'avvolgimento secondario pu\u00f2 essere calcolato con la legge dell'induzione di Lenz e Faraday:\ndove \"VS\" \u00e8 la tensione istantanea, \"N\"\"S\" \u00e8 il numero delle spire dell'avvolgimento secondario e \"formula_9\" equivale al flusso del campo magnetico attraverso una spira dell'avvolgimento. Se le spire dell'avvolgimento sono perpendicolari alle linee di campo magnetico, il flusso \u00e8 il prodotto dell'intensit\u00e0 B del campo magnetico e dell'area \"A\" attraverso la quale esso taglia. L'area \u00e8 costante, essendo uguale alla sezione trasversa del nucleo del trasformatore, mentre il flusso magnetico varia con il tempo secondo l'eccitazione del primario. Poich\u00e9 il medesimo campo magnetico attraversa entrambi gli avvolgimenti primario e secondario, in un trasformatore teorico\nIl rapporto delle due equazioni \"VS\" e \"VP\" d\u00e0 l'equazione di base\nEquazione della potenza ideale.\nSe l'avvolgimento secondario \u00e8 collegato a un carico che consenta alla corrente di fluire, dell'energia elettrica viene trasferita dal circuito primario al circuito secondario. Idealmente, il trasformatore sia perfettamente efficiente; tutta l'energia in entrata sia mutata radicalmente dal circuito primario in campo magnetico e in energia nel circuito secondario. Se queste condizioni sono soddisfatte, la potenza elettrica in entrata deve essere eguale alla potenza in uscita.\nche fornisce l'equazione ideale della trasformazione\nSe i trasformatori sono cos\u00ec efficienti questa formula \u00e8 approssimazione ragionevole.\nSe la tensione viene aumentata, allora la corrente viene ridotta con lo stesso fattore. L'impedenza di un circuito viene trasformata con il quadrato del rapporto delle spire. Per esempio, se un'impedenza \"ZS\" fosse collegata ai terminali dell'avvolgimento secondario, essa apparirebbe al circuito primario come un'impedenza di formula_14. Questa relazione \u00e8 reciproca, cosicch\u00e9 l'impedenza \"ZP\" del circuito primario apparirebbe al secondario come formula_15.\nFlusso disperso.\nIl modello di trasformatore ideale d\u00e0 per scontato che tutto il flusso generato dall'avvolgimento primario congiunge tutte le spire di ciascun avvolgimento incluso il primario. In pratica, un po' di flusso si muove di traverso su percorsi che lo portano all'esterno degli avvolgimenti. Tale flusso \u00e8 denominato \"flusso disperso\", e ha come risultato un'induttanza di dispersione in serie con gli avvolgimenti del trasformatore accoppiati mutualmente. La dispersione sfocia in energia che viene alternativamente immagazzinata e scaricata dai campi magnetici con ogni ciclo dell'alimentatore. Non \u00e8 esattamente una perdita di potenza, ma sbocca in un fattore di regolazione di tensione minore, che fa s\u00ec che la tensione secondaria non riesca a essere proporzionale alla tensione primaria, particolarmente sotto carichi pesanti. I trasformatori sono pertanto progettati per avere bassa induttanza di dispersione.\nTuttavia, in alcune applicazioni, la dispersione pu\u00f2 essere una caratteristica desiderabile, e percorsi magnetici lunghi, traferri, e derivatori magnetici possono essere deliberatamente introdotti nei progetti dei trasformatori per limitare la corrente di cortocircuito che fornir\u00e0. Trasformatori con perdite possono venire usati per alimentare carichi che esibiscono resistenze negative, come gli archi elettrici, lampade a vapori di mercurio, e i segnali luminosi al neon; e per una sicura manipolazione dei carichi come le saldatrici elettriche ad arco. Inoltre sono utilizzati dei traferri per impedire al trasformatore di saturarsi, specialmente i trasformatori ad audio frequenza nei circuiti che hanno una corrente continua che scorre nei suoi avvolgimenti.\nInflusso della frequenza.\nLa derivata rispetto al tempo della legge di induzione di Faraday mostra che il flusso nel nucleo \u00e8 l'integrale rispetto al tempo della tensione applicata. Ipoteticamente un trasformatore ideale funzionerebbe con un'eccitazione a corrente continua, con il flusso del nucleo aumentante linearmente nel tempo. In pratica, il flusso aumenterebbe fino al punto in cui avviene la saturazione magnetica del nucleo, provocando uno smisurato aumento della corrente di magnetizzazione e un surriscaldamento del trasformatore. Tutti i trasformatori operativi devono pertanto funzionare con corrente alternata (o pulsante).\n} \\! \\approx 4.44 f N a B&lt;/math&gt;\nLa f.e.m. di un trasformatore a una data intensit\u00e0 di flusso aumenta con la frequenza. Funzionando a frequenze pi\u00f9 elevate, i trasformatori possono essere fisicamente pi\u00f9 compatti perch\u00e9 un dato nucleo pu\u00f2 trasferire maggiore potenza senza raggiungere a saturazione, e minori spire sono necessarie per ottenere la stessa impedenza. Tuttavia, le caratteristiche quali perdite nel nucleo ed effetto pelle nei conduttori pure aumentano con la frequenza. Gli aeroplani e gli equipaggiamenti militari impiegano alimentatori di potenza a 400\u00a0Hz che riducono il peso dei nuclei e degli avvolgimenti.\nIl funzionamento di un trasformatore alla sua tensione di progetto ma ad una frequenza superiore di quella voluta porta a ridurre la corrente di magnetizzazione; alle frequenze inferiori, la corrente di magnetizzazione aumenter\u00e0. Il funzionamento di un trasformatore a frequenze diverse dalla sua frequenza di progetto potr\u00e0 necessitare di accertamento delle tensioni, perdite e raffreddamento per stabilire se \u00e8 praticabile un uso sicuro. Per esempio, i trasformatori possono necessitare di essere muniti di rel\u00e8 di sovraeccitazione per proteggerli verso le sovratensioni alle frequenze pi\u00f9 elevate di quelle nominali. La conoscenza della frequenza naturale degli avvolgimenti dei trasformatori \u00e8 fondamentale per la determinazione delle risposte al transitorio degli avvolgimenti agli impulsi e alle sovratensioni transitorie di commutazione.\nPerdite di energia.\nUn trasformatore ideale non ha, per definizione, perdite di energia e ha rendimento pari al 100%. Nei trasformatori reali l'energia viene dissipata negli avvolgimenti, nel nucleo e nelle strutture circostanti. I trasformatori di elevata potenza nominale hanno rendimenti maggiori: quelli progettati per la distribuzione dell'energia elettrica normalmente . \nTrasformatori sperimentali, dotati di avvolgimenti superconduttori, . Sebbene l'aumento di efficienza sia piccolo, influisce notevolmente sulle perdite dei grandi trasformatori, diminuendole.\nUn piccolo trasformatore, in generale offre un rendimento dell'85%, con perdite quando non alimenta nessun carico. \nLe perdite nel rame variano con la corrente di carico: possono venire espresse con perdite \"a vuoto\" e \"sotto carico\". La resistenza degli avvolgimenti \u00e8 causa delle perdite \"sotto carico\", laddove le perdite per isteresi e correnti parassite contribuiscono per oltre il 99% alle perdite \"a vuoto\". \nLe perdite dei trasformatori sono ripartite in perdite negli avvolgimenti, denominate perdite nel rame, perdite nel circuito magnetico, denominate perdite nel ferro e perdite per distorsioni dei campi magnetici, distribuzione non uniforme delle correnti, correnti parassite indotte nelle masse metalliche vicine, denominate perdite addizionali . Le perdite nel trasformatore derivano da:\nConvenzione del punto.\n\u00c8 usuale che nei simboli schematici dei trasformatori ci sia un punto al termine di ciascuna bobina situata al loro interno, in modo particolare per i trasformatori con avvolgimenti multipli su uno dei due lati primario e secondario o su entrambi. Il proposito dei punti \u00e8 quello di indicare il verso di ciascun avvolgimento rispetto agli altri avvolgimenti nel trasformatore. Le tensioni al termine di ciascun avvolgimento puntato sono in fase, mentre le correnti che sboccano nel termine puntato di una bobina primaria hanno come risultato una corrente che fuoriesce dal termine puntato di una bobina secondaria.\nCostruzione.\nNuclei.\nNuclei con laminati in acciaio.\nI trasformatori di potenza e quelli a frequenze audio hanno tipicamente nuclei fatti di acciaio al silicio di elevata permeabilit\u00e0 magnetica. L'acciaio ha una permeabilit\u00e0 magnetica molte volte superiore a quella dell'aria, e il nucleo serve di conseguenza a ridurre di parecchio la corrente di magnetizzazione, e a confinare il flusso entro un percorso che accoppia in modo stretto gli avvolgimenti. I primi sviluppatori dei trasformatori presto si resero conto che i nuclei costruiti in ferro intero si risolvevano in perdite per correnti parassite proibitive, e i loro progetti mitigarono questo effetto con nuclei che consistevano in fasci di filo di ferro isolato. Progetti successivi realizzavano il nucleo accatastando strati laminati sottili di acciaio, un espediente tuttora in uso. Ogni lamina \u00e8 isolata dalle sue vicine con uno strato isolante sottile. L'equazione universale del trasformatore indica la superficie trasversale minima del nucleo per evitare la saturazione.\nL'effetto della laminazione \u00e8 quello di confinare le correnti parassite dentro cammini molto ellittici che racchiudono poco flusso, riducendo cos\u00ec la loro intensit\u00e0. Laminazioni pi\u00f9 sottili riducono le perdite, ma sono pi\u00f9 costose e laboriose da produrre. La laminazione sottile \u00e8 usata generalmente nei trasformatori ad alta frequenza, con laminati di acciaio sottilissimi in grado di operare fino a 10\u00a0kHz.\nUn progetto comune di nucleo laminato \u00e8 fatto di lamierini magnetici a forma di E che, isolati con carta incollata su una delle facce o preferibilmente con vernice, vengono sovrapposti in un certo numero in modo da formare la sezione netta di passaggio del flusso. Il circuito magnetico a E viene chiuso con lamierini a forma di I a formare il cosiddetto nucleo E-I. Tale progetto \u00e8 incline a mostrare pi\u00f9 perdite, ma \u00e8 molto economico da costruire. Il tipo di nucleo a C \u00e8 fatto avvolgendo una striscia di acciaio attorno a una forma rettangolare e poi legando gli strati insieme. Viene quindi tagliato in due, formando le sagome di due C, e il nucleo viene assemblato legando insieme le due met\u00e0 con una piattina di acciaio. Hanno il vantaggio che il flusso \u00e8 sempre parallelo alla direzione della fibra del metallo, cosa che riduce la riluttanza.\nPer induzione residua del nucleo di acciaio s'intende che esso ritiene un campo magnetico quando la potenza \u00e8 rimossa. Quando la potenza \u00e8 poi riapplicata, il campo residuo provocher\u00e0 un'elevata corrente di irruzione fino a quando l'effetto del magnetismo rimanente non sia ridotto, normalmente dopo pochi cicli della corrente alternata applicata. Dei dispositivi di protezione contro le sovratensioni come i fusibili devono essere selezionati per permettere a questa innocua irruzione di corrente di passare. Nei trasformatori collegati a lunghe linee di trasporto, le correnti indotte da disturbi geomagnetici durante le tempeste solari possono provocare la saturazione del nucleo e il funzionamento dei dispositivi di protezione. \nI trasformatori di distribuzione possono realizzare basse perdite senza carico ricorrendo a nuclei fatti di acciaio al silicio a basse perdite ed elevata permeabilit\u00e0 o leghe metalliche amorfe. I costi iniziali pi\u00f9 elevati del materiale del nucleo sono alla lunga compensati dalle perdite pi\u00f9 basse del trasformatore ai carichi elevati.\nNuclei solidi.\nI nuclei in polvere di ferro sono usati nei circuiti che lavorano al di sopra delle frequenze delle reti di alimentazione sino a poche decine di Kilohertz. Questi materiali uniscono un'elevata permeabilit\u00e0 magnetica con un'elevata resistivit\u00e0 elettrica di massa. Per le frequenze che si estendono oltre la banda ad altissima frequenza (VHF), i nuclei fatti di materiali magnetici ceramici non-conduttori chiamati ferriti sono comuni. Alcuni trasformatori a radio frequenza hanno pure dei nuclei mobili (nuclei regolabili) che consentono di aggiustare il coefficiente di mutuo accoppiamento dei circuiti accordati a radio frequenza.\nNuclei toroidali.\nI trasformatori toroidali sono costruiti attorno a un nucleo anulare, il quale, a seconda dalla frequenza di funzionamento, \u00e8 fatto o di una lunga piattina di acciaio al silicio o di permalloy (lega di nichel ferro) avvolta a guisa di bobina, di ferro in polvere, o di ferrite. Una costruzione a piattina assicura che l'interfaccia tra grani sia allineata nel modo migliore, migliorando l'efficienza del trasformatore riducendo la riluttanza del nucleo. La forma ad anello chiuso elimina i traferri intrinseci alla produzione di un nucleo E-I. La sezione trasversa dell'anello \u00e8 normalmente quadrata o rettangolare, ma sono pure disponibili nuclei pi\u00f9 costosi a sezione circolare. Le bobine primarie e secondarie sono spesso avvolte concentricamente per ridurre al minimo la generazione di interferenze elettromagnetiche da parte del campo magnetico del nucleo. I trasformatori toroidali sono pi\u00f9 efficienti dei tipi laminati E-I pi\u00f9 economici a pari livello di potenza. Altri vantaggi se \u00e8 comparato ai tipi E-I comprendono una dimensione minore (circa met\u00e0), peso minore (circa met\u00e0), meno ronzio meccanico (che li rendono superiori negli amplificatori audio), campo magnetico esterno pi\u00f9 basso (circa un decimo), perdite a vuoto basse (che li rendono pi\u00f9 efficienti nei circuiti in stand-by), montaggio a un solo bullone e maggiore scelta di forme. I maggiori svantaggi sono un costo pi\u00f9 elevato e una potenza limitata (si veda la \"Classificazione\" di sopra).\nI nuclei toroidali di ferrite vengono usati alle alte frequenze, tipicamente da alcune decine di kilohertz a centinaia di megahertz, per ridurre le perdite, le dimensioni fisiche e i pesi degli alimentatori switching (alimentatori a commutazione). Un inconveniente della costruzione dei trasformatori toroidali \u00e8 il costo maggiore degli avvolgimenti. Quale conseguenza, i trasformatori toroidali non sono comuni al di sopra di alcuni kVA nominali. Piccoli trasformatori di distribuzione possono ottenere alcuni dei benefici del nucleo toroidale fendendolo e aprendolo, e quindi inserire una bobina contenente gli avvolgimenti primario e secondario.\nNucleo in aria.\nIl nucleo fisico non \u00e8 un requisito essenziale e un trasformatore funzionante pu\u00f2 essere realizzato anche ponendo gli avvolgimenti in stretta vicinanza, realizzazione che prende il nome di trasformatore a \"nucleo in aria\". L'aria in cui si sviluppa il circuito magnetico \u00e8 essenzialmente senza perdite, e cos\u00ec un trasformatore in aria elimina le perdite causate dall'isteresi dei materiali magnetici. La perdita di induttanza \u00e8 inevitabilmente elevata, la qual cosa si risolve in una regolazione povera, cosicch\u00e9 soluzioni con nuclei in aria non sono idonee per l'impiego nella distribuzione di potenza. Tuttavia hanno un'ampiezza di banda molto larga e sono frequentemente usate nelle applicazioni a radio frequenza, per le quali viene mantenuto un elevato coefficiente di accoppiamento sovrapponendo accuratamente gli avvolgimenti primario e secondario. Sono pure utilizzati per i trasformatori risonanti come le bobine di Tesla dove possono realizzare ragionevolmente basse perdite nonostante la perdita di induttanza elevata.\nTerminali.\nI piccoli trasformatori sono soliti avere dei conduttori collegati direttamente alle estremit\u00e0 delle bobine e portati alla base dell'unit\u00e0 per il collegamento dei circuiti. I trasformatori pi\u00f9 grandi possono avere dei terminali fissati con grossi bulloni, barre collettrici o isolatori passanti ad alta tensione fatti di polimeri o porcellana. Un grande isolatore passante pu\u00f2 essere una struttura complessa perch\u00e9 deve fornire il controllo del gradiente del campo elettrico senza che il trasformatore perda olio.\nAvvolgimenti.\nIl materiale conduttore usato per gli avvolgimenti \u00e8 subordinato alla sua applicazione, ma in tutti i casi le spire individuali devono essere isolate elettricamente l'una dall'altra per assicurare che la corrente attraversi ciascuna spira. Per trasformatori di piccola potenza e piccoli segnali, in cui le correnti sono piccole e la differenza di \npotenziale tra le spire adiacenti \u00e8 pure piccola, le bobine sono spesso avvolti con filo di rame smaltato per magneti, quale il filo Formvar. I grandi trasformatori di potenza che operano con alte tensioni possono essere bobinati con conduttori a strisce rettangolari di rame isolati con carta impregnata d'olio e blocchi di isolanti di cellulosa. \nI trasformatori ad alta frequenza che operano dalle decine alle centinaia di kilohertz sovente hanno avvolgimenti fatti con filo litz per ridurre al minimo le perdite per effetti pelle e di prossimit\u00e0. \nTrasformatori di grossa potenza pure usano conduttori a trefoli multipli, perch\u00e9 altrimenti anche alle potenze a bassa frequenza una distribuzione non uniforme della corrente esisterebbe negli avvolgimenti a elevata intensit\u00e0 di corrente. \nOgni trefolo \u00e8 isolato individualmente, e i trefoli sono cos\u00ec disposti che in certi punti nell'avvolgimento, o dovunque nell'intero avvolgimento ciascuna parte occupi posizioni relative differenti nell'intero conduttore. La trasposizione equalizza la corrente che fluisce in ciascun trefolo del conduttore e riduce le perdite per correnti parassite nel medesimo avvolgimento. Il conduttore a trefoli \u00e8 pure pi\u00f9 flessibile del conduttore solido della medesima misura, agevolando la costruzione. \nPer i trasformatori di segnali, gli avvolgimenti possono essere disposti in modo tale da rendere minima l'induttanza di dispersione e la capacit\u00e0 parassita per migliorare la risposta alle alte frequenze. Ci\u00f2 pu\u00f2 essere fatto dividendo ogni bobina in sezioni, e collocando le sezioni di un avvolgimento tra le sezioni dell'altro. Ci\u00f2 e noto come avvolgimento del \ntipo sovrapposto.\nEntrambi gli avvolgimenti primario e secondario dei trasformatori di potenza possono avere delle connessioni a punti intermedi degli avvolgimenti, riportate all'esterno e chiamate prese intermedie, per consentire la scelta del rapporto di trasformazione. Le prese intermedie possono anche essere collegate a un variatore di tensione sotto carico a comando manuale o automatico per la variazione di tensione al secondario senza la necessit\u00e0 di interruzione di erogazione del servizio. Un trasformatore a presa intermedia centrale viene spesso usato nello stadio d'uscita di un amplificatore di potenza in un circuito in controfase. I trasformatori di modulazione nei trasmettitori a \nmodulazione d'ampiezza sono assai simili.\nAlcuni trasformatori hanno gli avvolgimenti impregnati di resina epossidica. Impregnando il trasformatore di resina epossidica sotto vuoto, si pu\u00f2 sostituire l'aria all'interno degli avvolgimenti con la resina, sigillando cos\u00ec gli avvolgimenti e aiutando a prevenire la formazione possibile di scariche corona e l'assorbimento di sporcizia e acqua. Ci\u00f2 produce dei trasformatori adatti ad ambienti umidi e sporchi, ma a costi di produzione maggiori.\nRaffreddamento.\nIl calore dissipato per effetto delle perdite nel trasformatore tende a scaldare la parte attiva; per evitare che questa raggiunga temperature dannose per il materiale, \u00e8 necessario smaltire il calore prodotto tramite un sistema di raffreddamento. I trasformatori di bassa tensione hanno la parte attiva isolata tramite resine sintetiche, e sono detti trasformatori \"a secco\".\nI trasformatori di alta tensione hanno la parte attiva immersa in olio isolante, che svolge anche la funzione di smaltire il calore prodotto dalla parte attiva. L'olio isolante \u00e8 solitamente olio minerale, ma esistono anche trasformatori riempiti con oli speciali per alte temperature o con oli vegetali. I trasformatori di media tensione possono avere l'isolamento in resina o in olio. L'isolamento in resina ha una minore capacit\u00e0 di scambio termico, ma una maggiore sicurezza in caso di incendio. Pertanto, i trasformatori installati in ambienti chiusi, se non a secco, sono immersi in oli sintetici ad alto punto di infiammabilit\u00e0 per prevenire il rischio di incendio.\nI piccoli trasformatori (potenza di qualche decina di kVA) non generano calore significativo ed il raffreddamento avviene per radiazione attraverso la cassa. I trasformatori di distribuzione MT/BT (potenza di qualche centinaio di kVA) sono dotati di semplici alette addossate alla cassa, per migliorare lo scambio termico per conduzione termica con l'aria. I trasformatori di distribuzione AT/MT (potenza di qualche decina di MVA) sono dotati di radiatori in cui circola per convezione l'olio. I radiatori possono essere dotati di ventilatori per aumentare il flusso d'aria che ne lambisce la superficie. I trasformatori di grande potenza (potenza di centinaia di MVA), tipici delle reti di trasmissione, sono dotati di pompe per favorire la circolazione forzata dell'olio negli scambiatori di calore con elevata superficie di scambio termico e dotati di ventilatori, detti \"aerotermi\".\nI trasformatori immersi in olio devono essere privi di umidit\u00e0 che compromette la tenuta dielettrica dell'olio; pertanto le loro parti attive sono sottoposte a processi di essiccamento prima dell'immersione in olio. Inoltre, essi devono essere dotati di una camera di compensazione per le variazioni del volume dell'olio dovute alle escursioni termiche; per i trasformatori pi\u00f9 piccoli, la camera di compensazione \u00e8 costituita da uno strato di gas inerte (es. azoto) interposto tra il pelo d'olio ed il coperchio della cassa; per i trasformatori pi\u00f9 grandi, la camera di compensazione \u00e8 costituita da una vaso di espansione, detto \"conservatore\", posto sopra al coperchio della cassa (in questo caso completamente riempita d'olio), e a questa collegato tramite un'apposita tubazione. Il conservatore pu\u00f2 essere a pelo libero (a diretto contatto con l'aria), oppure ermetico (la separazione olio/aria \u00e8 garantita da una membrana elastica). Sulla tubazione di collegamento pu\u00f2 essere installato un dispositivo di protezione contro i guasti interni, detto rel\u00e8 di Buchholz.\nI policlorobifenili (PCB) hanno delle propriet\u00e0 che un tempo favorivano il loro uso come refrigeranti, tuttavia preoccupazioni per la loro persistenza ambientale port\u00f2 a un bando generalizzato per il loro impiego. Oggi, oli stabili al silicio, o idrocarburi perfluorati possono essere usati laddove i costi dei liquidi non igniferi pareggiano i costi addizionali di costruzione di una camera di sicurezza per il trasformatore. Prima del 1977, persino i trasformatori che erano nominalmente riempiti solamente di olio potevano pure essere stati contaminati con policlorobifenili fino a 10-20 parti per milione.\nPoich\u00e9 l'olio minerale e il PCB fluido si mescolano, gli equipaggiamenti di manutenzione usati per entrambi i trasformatori a PCB e a olio potrebbero riportare piccole quantit\u00e0 di PCB, contaminando i trasformatori a olio. Alcuni trasformatori a secco (non contenenti liquidi) sono racchiusi in contenitori pressurizzati e sigillati e raffreddati con gas azoto o esafluoruro di zolfo.\nDei trasformatori di potenza sperimentali nella gamma dei 2\u00a0MVA sono stati costruiti con avvolgimenti superconduttori che eliminano le perdite nel rame, ma non quelle del nucleo in acciaio. Questi sono raffreddati ad azoto o elio liquidi.\nDal trasformatore ideale al reale.\nPer trasformatore ideale in figura si assume la convenzione degli utilizzatori alla porta 1 (primario) e quella dei generatori alla porta 2 (secondario). Questo \u00e8 governato dalle equazioni simboliche:\ndove formula_17 \u00e8 il \"rapporto di trasformazione\".\nUn trasformatore reale approssima quello ideale quando:\nRiluttanza del nucleo non nulla.\nUsiamo l'ipotesi di accoppiamento perfetto cos\u00ec da concatenare lo stesso flusso di induzione magnetica:\nLe tensioni ai morsetti, che coincidono con le f.e.m. indotte, valgono:\nConsiderando il funzionamento a vuoto, si pu\u00f2 scrivere:\navendo indicato con formula_21 la riluttanza del nucleo e con formula_22 la polarizzazione magnetica. Possiamo ricavare:\nda cui considerando il funzionamento a carico, per il secondo principio di Kirchhoff\nrisolvendo e sostituendo la precedente equazione ottengo:\nquindi la relazione che lega tensioni e correnti del trasformatore ideale diviene:\nPerdite nel nucleo non nulle.\nOltre alla corrente di magnetizzazione va aggiunta la componente dovuta a perdite per isteresi e correnti parassite detta \"corrente a vuoto\":\ncos\u00ec la relazione che lega tensioni e correnti del trasformatore ideale diviene:\nPer considerare le perdite per isteresi e correnti parassite che si producono nel nucleo.\nAccoppiamento non perfetto tra gli avvolgimenti.\nL'accoppiamento imperfetto tra gli avvolgimenti \u00e8 dovuto a linee di flusso che abbandonano il nucleo per richiudersi attraverso percorsi in aria, si avranno cos\u00ec altri 2 flussi:\nposso definire:\nResistenza degli avvolgimenti non nulla.\nConsidera la resistenza dei conduttori che costituiscono gli avvolgimenti formula_33 e formula_34 poste in serie con le perdite per accoppiamento non perfetto.\nSchema completo equivalente.\nEliminate tutte le ipotesi di idealit\u00e0, le f.e.m. indotte dal solo flusso di mutua induzione\nmentre le differenze di potenziale effettivamente presente alle porte del trasformatore reale valgono:\nricordando il rapporto di trasformazione:\nottengo relazione che lega tensioni e correnti del trasformatore reale:\nqueste equazioni descrivono il comportamento del trasformatore reale.\nIl trasformatore reale.\nIl trasformatore converte la tensione entrante in un valore differente, ma senza aumentare la potenza. Il prodotto della tensione per l'intensit\u00e0 di corrente tra i due circuiti \u00e8 uguale:\nFattori influenti sul rendimento.\nUn trasformatore reale per\u00f2 non \u00e8 una macchina perfetta e per questo presenta delle perdite, ovvero la potenza assorbita dal primario \u00e8 sempre superiore a quella fornita dal secondario. I diversi motivi di perdita sono:\nForme.\nLa forma pu\u00f2 essere quella di:\nAccorgimenti.\nPer ridurre l'effetto dei vari elementi che diminuiscono il rendimento del trasformatore:\nA tale scopo si riconoscono vari tipi di trasformatori in base al proprio metodo di raffreddamento. La tipologia di raffreddamento si riconosce tramite una sigla composta da due o quattro lettere (due se il trasformatore ha un raffreddamento unico, quattro se il raffreddamento \u00e8 doppio).\nNello specifico, nella sigla la prima lettera mostra che tipo di sostanza si sta utilizzando per il raffreddamento (ad es. Olio, resina, aria), la seconda lettera fa vedere il tipo di circolazione del fluido all'interno del trasformatore (circolazione naturale o forzata).\nA tale scopo si riconoscono trasformatori di tipo:\nAN: a circolazione di aria naturale (non forzatamente);\nON: a circolazione di olio naturale;\nAF: a circolazione di aria forzata;\nONAN: a circolazione di aria ed olio naturale;\nOFAF: a circolazione di aria ed olio forzato.\nLa potenza assorbita da queste funzioni accessorie \u00e8 considerata tra le perdite.\nTipologie costruttive.\nI trasformatori si possono classificare in differenti modi:\nSebbene basati sullo stesso principio, esistono trasformatori di tutte le dimensioni, da quelli grandi pochi millimetri usati in elettronica a grandi macchine alte diversi metri e con potenze di usati nelle stazioni di trasformazione in alta/altissima tensione a servizio delle linee di trasmissione dell'energia elettrica. Un'ampia variet\u00e0 di progetti di trasformatori sono utilizzati per differenti applicazioni, sebbene condividano parecchie caratteristiche. Importanti tipi di trasformatori diffusi annoverano:\nDi tensione (TV).\n\u00c8 il trasformatore classico descritto precedentemente. La tensione sul secondario \u00e8 costante e determinata dal rapporto nel numero di spire. Si pu\u00f2 ulteriormente suddividere questa categoria in trasformatori \"riduttori\" o \"elevatori\" a seconda che il rapporto di tensione sia in aumento o in diminuzione. Gli avvolgimenti possono avere prese intermedie che permettono di decidere all'installazione tra diversi rapporti, per esempio per utilizzare un'apparecchiatura su reti elettriche a diversa tensione nominale. Le prese intermedie sul secondario, oppure avvolgimenti secondari aggiuntivi, permettono di avere a disposizione diversi valori di tensione contemporaneamente.\nDi isolamento.\nSi tratta di particolare tipo di trasformatore con rapporto di trasformazione 1:1 che \u00e8 utilizzato per garantire l'isolamento galvanico in particolari attivit\u00e0 per la riduzione del rischio di elettrocuzione. In questi trasformatori l'isolamento elettrico tra gli avvolgimenti \u00e8 particolarmente curato. Sono usati per disaccoppiare la massa di un apparecchio di misura dalla massa del circuito in esame quando entrambi siano messi a terra. La separazione tra gli avvolgimenti viene generalmente assicurata mediante doppio isolamento oppure per mezzo di uno schermo metallico messo a terra.\nPossono essere anche usati per aumentare la sicurezza delle apparecchiature mediche connesse alla rete, ma in questo caso il trasformatore deve essere conforme anche alla norma IEC 61558-2-15, specifica per l'applicazione in locali adibiti ad uso medico. Tra le caratteristiche peculiari, la potenza di uscita non pu\u00f2 superare 10 kVA e, se viene utilizzato per alimentare pi\u00f9 di un apparecchio medicale contemporaneamente, deve essere dotato di un dispositivo di controllo permanente dell'isolamento non disinseribile.\nApplicazioni molto frequenti dei trasformatori di isolamento si trovano in tutti i casi in cui non \u00e8 possibile avere una messa a terra di tipo tradizionale (es. dispersore nel terreno), si pensi agli automarket o a tutti gli autonegozi che per loro natura essendo ambulanti non possono disporre di un adeguato impianto di messa a terra in tutti i luoghi destinati ai loro spostamenti.\nTrasformatore trifase.\nSono macchine in grado di convertire una tensione trifase e sono comunemente usati nella rete di distribuzione elettrica. Possono essere costituiti da tre trasformatori monofasi indipendenti, ma spesso sono realizzati con tre avvolgimenti primari e tre secondari montati su un unico nucleo con tre rami paralleli. Gli avvolgimenti possono essere collegati a \"stella\" (sigla Y per alta tensione - sigla y per bassa tensione), \"a triangolo\" (sigla D per alta tensione - sigla d per bassa tensione) o a \"zig-zag\" (sigla Z per alta tensione - sigla z per bassa tensione). Vengono di solito abbinati a degli Isoltester (o \"controllori di isolamento\"), che permettono di regolare tramite pannello sinottico le varie soglie di resistenza verso terra.\nNel caso si debbano mettere in parallelo due o pi\u00f9 trasformatori trifase bisogna, preventivamente, accertarsi che appartengano entrambi al medesimo gruppo. \"Il gruppo di un trasformatore trifase si definisce come l'angolo di ritardo della bassa tensione rispetto all'alta tensione assumendo come senso antiorario in senso di rotazione dei vettori di tensioni.\"\nSolo in questo caso siamo certi di non collegare in cortocircuito i due trasformatori che vogliamo mettere in parallelo. Nei trasformatori commerciali i gruppi pi\u00f9 utilizzati sono quattro:\nQuesto angolo di ritardo \u00e8 dovuto al diverso montaggio degli avvolgimenti del trasformatore. Per fare un semplice esempio se gli avvolgimenti sono stati collegati a stella (sia del primario che del secondario) possiamo avere un trasformatore sia con gruppo 0 sia con gruppo 6. Nel caso uno dei due sia collegato a triangolo e l'altro a stella possiamo avere un trasformatore sia con gruppo 5 sia con gruppo 11.\nTrasformatore polifase.\nPer le alimentazioni trifase pu\u00f2 venire usato un banco di tre singoli trasformatori monofase, oppure tutte e tre le fasi possono essere incorporate in un singolo trasformatore trifase. In questo caso, i circuiti magnetici sono connessi insieme, pertanto il nucleo contiene un flusso di campo magnetico trifase. \u00c8 possibile un numero di configurazioni degli avvolgimenti che danno origine a differenti attributi e sfasamenti. Una configurazione polifase particolare \u00e8 il collegamento delle fasi a zig-zag impiegato per la messa a massa e la soppressione di armoniche.\nAutotrasformatore.\nUn autotrasformatore ha un avvolgimento, anzich\u00e9 due, con due morsetti terminali, pi\u00f9 un terzo in una presa intermedia. La tensione primaria \u00e8 applicata tramite due dei terminali e la tensione secondaria \u00e8 prelevata da uno di questi e dal terzo. I circuiti primario e secondario hanno pertanto spire in comune. I circuiti hanno quindi una tensione proporzionale al numero di spire.\nAutotrasformatore a rapporto di trasformazione variabile con continuit\u00e0 o variac.\nSono autotrasformatori in cui la presa intermedia \u00e8 un contatto strisciante sull'avvolgimento primario: questi apparecchi possono fornire in uscita una tensione regolabile praticamente con continuit\u00e0 tra zero e il valore massimo. Variac \u00e8 un marchio registrato da General Radio.\nDi corrente (TA).\nForniscono sul secondario una corrente proporzionale alla corrente circolante nel primario. Sono spesso usati nei sistemi di misura per correnti elevate al fine di ridurle a valori pi\u00f9 facilmente misurabili.\nSono costituiti da un nucleo toroidale al cui interno passa il cavo (anche isolato) su cui compiere la misura e su cui \u00e8 avvolto il filo del secondario. \u00c8 importante che il secondario sia sempre in cortocircuito sullo strumento di misura per evitare la formazione di tensioni pericolosamente elevate. Sono usati nei sensori di una pinza amperometrica.\nA corrente costante.\nQuesti trasformatori mantengono costante entro certi limiti la corrente fornita sul secondario piuttosto che la tensione.\nIn pratica la tensione prodotta si regola automaticamente per mantenere una corrente costante sul carico.\nSono costituiti da nucleo interrotto da un traferro la cui apertura \u00e8 regolata da una sezione mobile del nucleo tirata da un contrappeso. La presenza del traferro determina un aumento della riluttanza, ovvero il rapporto tra la forza magnetomotrice generata dal primario e il flusso di induzione prodotto nel nucleo.\nQuando il circuito secondario assorbe troppa corrente, le forze elettromagnetiche provocano l'allargamento del traferro, da cui ne deriva una diminuzione del flusso e quindi la diminuzione della tensione indotta.\nQuesti trasformatori sono usati per alimentare le lampade di illuminazione pubblica collegate in serie a corrente costante.\nVersioni con traferro regolabile manualmente sono usati nelle saldatrici elettriche: in questo caso l'apertura del traferro non \u00e8 automatica ma impostata dall'utilizzatore con una manopola. L'intensit\u00e0 di corrente \u00e8 quindi limitata ad un valore prefissato ma non regolata.\nTrasformatore a dispersione.\nUn trasformatore a dispersione, noto pure come trasformatore a flusso disperso, ha un'induttanza di dispersione considerevolmente pi\u00f9 elevata di altri tipi di trasformatori, che talvolta \u00e8 aumentata con un derivatore magnetico nel suo nucleo fra il primario e il secondario, talora regolabile con una vite di aggiustaggio. Ci\u00f2 provvede un trasformatore con una limitazione di corrente inerente causata da un accoppiamento lasco tra i suoi avvolgimenti primario e secondario. Le correnti in entrata e in uscita sono basse abbastanza da prevenire dei sovraccarichi termici sotto tutte le condizioni di carico, anche se il secondario fosse cortocircuitato.\nI trasformatori a flusso disperso sono impiegati per la saldatura ad arco e le lampade a scarica ad alta tensione (lampade al neon e fluorescenti a catodo freddo), che sono collegate in serie fino a 7,5\u00a0kV AC). Funziona quindi sia come un trasformatore di tensione sia come un regolatore di corrente magnetico.\nAltre applicazioni sono quelle per l'alimentazione di giocattoli e per l'installazione di campanelli d'ingresso, dove \u00e8 presente l'esigenza di bassissime tensioni per motivi di sicurezza.\nRisonante.\nUn trasformatore risonante \u00e8 un tipo di trasformatore a dispersione. Utilizza l'induttanza di dispersione dei suoi avvolgimenti secondari in combinazione con dei condensatori esterni, per creare uno o pi\u00f9 circuiti risonanti.\nUn trasformatore risonante opera alla frequenza di risonanza di uno (o pi\u00f9) avvolgimenti, solitamente il secondario, sfruttando la capacit\u00e0 parassita fra una spira e l'altra dell'avvolgimento.\nSe il primario \u00e8 alimentato con una tensione periodica ad onde quadre o dente di sega, ad ogni impulso viene fornita energia sul secondario, che sviluppa progressivamente una tensione molto elevata alla frequenza di risonanza del circuito oscillante. La tensione prodotta \u00e8 limitata da fenomeni di scarica distruttiva fra le spire dell'avvolgimento risonante e l'intensit\u00e0 di corrente \u00e8 molto pi\u00f9 elevata di quella ottenuta dai generatori elettrostatici come il Generatore Van de Graaff e il Generatore Wimshurst.\nDi solito questi trasformatori lavorano a frequenze piuttosto elevate senza scintillare, per cui non hanno bisogno di nucleo magnetico. La bobina di Tesla \u00e8 un tipico trasformatore risonante.\nUna delle applicazioni del trasformatore risonante \u00e8 per l'invertitore CCFL (\"Cold Cathode Fluorescent Lamp\"). Un'altra applicazione del trasformatore risonante \u00e8 di accoppiare gli stadi dei ricevitori a supereterodina, in cui la selettivit\u00e0 del ricevitore \u00e8 fornita da trasformatori sintonizzati negli amplificatori a media frequenza.\nFerrorisonante.\nNel trasformatore ferrorisonante per alimentazione, la caratteristica di risonanza viene sfruttata per ottenere una tensione in uscita poco variabile rispetto alla tensione in ingresso. Ci\u00f2 veniva sfruttato soprattutto nel passato quando, per stabilizzare tensioni a correnti elevate, era necessario dissipare parecchio calore, non essendo ancora usati i regolatori a commutazione (o switching). Poich\u00e9 il trasformatore ferrorisonante fornisce un'onda sinusoidale un po' schiacciata e di ampiezza quasi costante al variare della tensione in ingresso, \u00e8 particolarmente favorevole alla successiva stabilizzazione della tensione mediante dispositivi lineari, potendo risparmiare sulla differenza di tensione fra ingresso e uscita. Ne parlava ampiamente la rivista Onda Quadra n.12, 1981, il cui pdf \u00e8 ormai disponibile liberamente)\nDi impulso.\nUn trasformatore di impulso \u00e8 ottimizzato per trasferire un impulso rettangolare. Modelli di piccola potenza (detti \"di segnale\") sono usati in elettronica digitale e telecomunicazioni, in genere per adattare i circuiti alle linee di trasmissione e per attivare triac o scr.\nModelli di medie dimensioni sono usati per controlli su circuiti di potenza, come per esempio per innescare i flash fotografici.\nPer limitare la distorsione nella forma dell'impulso, il trasformatore deve avere basse perdite, bassa capacit\u00e0 distribuita ed alta induttanza a circuito aperto. Nei modelli di potenza deve essere bassa la capacit\u00e0 di accoppiamento tra primario e secondario, per proteggere i circuiti collegati al primario dagli impulsi di elevata tensione creati dal carico. Per la stessa ragione deve essere elevato l'isolamento.\nLa qualit\u00e0 di un trasformatore di impulso \u00e8 determinabile con il prodotto tra la tensione di picco e la durata dell'impulso (o pi\u00f9 esattamente l'integrale dell'impulso). Pi\u00f9 alto \u00e8 il valore, maggiore \u00e8 il costo del trasformatore.\nD'uscita.\nQuesto tipo di trasformatore \u00e8 utilizzato solitamente come adattatore d'impedenza. Normalmente \u00e8 usato negli amplificatori audio valvolari per trasferire al primario, di norma ad impedenza pi\u00f9 alta, la bassa impedenza del carico applicato al secondario. Infatti, solitamente, per questo tipo di trasformatori non viene definito direttamente il rapporto di trasformazione N delle tensioni ma il rapporto delle impedenze tra primario e secondario.\nDal punto di vista matematico risulta che:\ncon formula_41 e formula_42 le impedenze del primario e del secondario.\nInoltre, in questa specifica applicazione, svolge anche il compito di separare la componente continua da quella alternata.\nDal punto di vista costruttivo \u00e8 come un normale trasformatore monofase con degli accorgimenti particolari.\nPrima di tutto il materiale dei lamierini: si usano solitamente lamierini con percentuale di silicio, per\u00f2 a grani orientati, oppure altri materiali pi\u00f9 costosi (permalloy, ecc.). Un altro accorgimento che si pratica \u00e8 quello di intercalare il primario con il secondario, in modo tale da aumentare l'accoppiamento tra gli avvolgimenti e diminuire la capacit\u00e0 parassita (e quindi estendere la banda passante) degli avvolgimenti.\nNei trasformatori d'uscita per stadi \"single ended\" occorre aggiungere del traferro (aria o carta) al nucleo in modo tale da evitare la sua saturazione, visto che in questa configurazione l'avvolgimento primario \u00e8 attraversato dalla corrente continua del tubo in un solo senso e non in due (ma opposti) come in quelli per \"push-pull\", i quali non richiedono il traferro.\nIn un amplificatore audio \u00e8 un componente fondamentale, in quanto se di scarsa qualit\u00e0 pu\u00f2 limitare pesantemente le prestazioni.\nRotante.\nUn trasformatore rotante \u00e8 un tipo specializzato di trasformatore, usato per accoppiare segnali elettrici tra due parti rotanti tra di loro. Un trasformatore rotante permette di superare i difetti tipici degli anelli collettori, come attrito, frizione, intermittenza del contatto e limitazione della velocit\u00e0 di rotazione.\nUn trasformatore rotante \u00e8 costruito con gli avvolgimenti primari e secondari in met\u00e0 separate, montate poi una di fronte all'altra. La connessione tra le due met\u00e0 degli avvolgimenti \u00e8 assicurata dal flusso magnetico che fornisce l'induttanza reciproca dal primario al secondario.\nL'uso pi\u00f9 comune dei trasformatori rotanti \u00e8 nei videoregistratori, per la trasmissione dei segnali di pilotaggio delle testine video montate su un tamburo rotante. La maggior parte dei videoregistratori richiede pi\u00f9 di un segnale, e in questo caso si usano trasformatori rotanti a pi\u00f9 canali, con pi\u00f9 avvolgimenti concentrici. Nella foto si vede un trasformatore rotante con 6 avvolgimenti individuali.\nUn altro uso \u00e8 per trasmettere segnali dai sensori di coppia sui motori elettrici, per controllarne la velocit\u00e0 e la coppia generata tramite retroazione.\nA pompa di fase.\nSono trasformatori in cui viene aggiunto un avvolgimento ausiliario genericamente costituito da poche spire. La tensione prelevata ai capi di tale avvolgimento si modifica proporzionalmente alla potenza erogata. Collegando un opportuno circuito a questo avvolgimento \u00e8 possibile misurare l'erogazione istantanea di potenza ed agire mediante circuiti appositi di compensazione (come ad esempio un trasformatore ausiliario posto in serie all'avvolgimento primario) per variare la tensione primaria. Da qui la \"pompa di fase\", che d\u00e0 il nome a questa tipologia di trasformatori.\nQuesta compensazione permette, qualora necessario, di implementare alimentatori a potenza costante.\nPer piccolissime potenze vengono utilizzati i trasformatori cosiddetti \"Chicken-Butt\" (a causa della caratteristica forma) con nucleo in ferrite e conduttori in Alluminio-Nickel-Cobalto (AlNiCo) che, a scapito di una bassissima potenza erogabile offrono una banda passante molto estesa (si utilizzano in maniera massiccia in campo audio, negli stadi di pre-amplificazione e in telecomunicazioni); occorre prestare estrema attenzione nell'utilizzo dei C-B in quanto, se sovraccaricati, tendono a spezzare il nucleo in ferrite con relativa, pericolosa, proiezione di schegge.\nTrasformatori audio.\nI trasformatori audio sono quelli progettati appositamente per i circuiti audio. Possono venire impiegati per bloccare le interferenze a radio frequenza oppure le componenti a corrente continua di un segnale audio, per scindere o combinare segnali audio, o per fornire un accoppiamento d'impedenza tra circuiti a bassa e alta impedenza, come tra un amplificatore a valvole di alta impedenza e l'altoparlante di bassa impedenza, tra l'uscita di uno strumento ad alta impedenza e l'entrata a bassa impedenza di una console di missaggio.\nTali trasformatori furono progettati originariamente per collegare l'uno all'altro sistemi telefonici differenti mantenendo le rispettive alimentazioni separate, e sono ancora generalmente utilizzati per interconnettere sistemi audio professionali o componenti dei sistemi.\nEssendo dispositivi magnetici, i trasformatori audio sono suscettibili ai campi magnetici esterni come quelli generati dai conduttori percorsi da corrente alternata. \"Ronzio\" \u00e8 un termine comunemente usato per descrivere segnali indesiderati che hanno origine dalla rete principale di alimentazione (tipicamente 50 o 60\u00a0Hz). I trasformatori audio impiegati per segnali di basso livello, come quelli per i microfoni o le testine di lettura dei dischi in vinile, sovente hanno uno schermo di lamierino di Mu-metal per proteggerli dai segnali estranei accoppiabili magneticamente.\nTrasformatori di misura.\nI trasformatori di misura sono usati per misurare tensioni e correnti nei sistemi di alimentazione di potenza elettrica, e per la protezione e il controllo dei medesimi. Dove una corrente o una tensione \u00e8 troppo elevata per essere opportunamente usata da uno strumento, possono essere ridotti a un valore basso standard. I trasformatori di misura isolano la circuiteria di misura, protezione e controllo dalle tensioni o correnti elevate presenti nei circuiti che si stanno misurando o controllando.\n Un trasformatore di corrente \u00e8 progettato per fornire una corrente nel suo secondario proporzionale alla corrente che scorre nella bobina del suo primario.\nI trasformatori di tensione sono progettati per avere un rapporto di trasformazione noto accuratamente tanto in fase quanto in ampiezza, sopra una gamma di impedenze. Il trasformatore di tensione \u00e8 stato inteso a presentare un carico trascurabile all'alimentazione che si sta esaminando. La tensione secondaria bassa consente che equipaggiamenti di protezione a rel\u00e8 e strumenti di misura siano operati a tensioni pi\u00f9 basse.\nTanto i trasformatori di misura di corrente quanto quelli di tensione sono progettati per avere delle caratteristiche prevedibili con i sovraccarichi. Un corretto funzionamento dei rel\u00e8 di protezione richiede che i trasformatori di corrente forniscano un rapporto di trasformazione anche durante un cortocircuito.\nTrasformatori superconduttori.\nNel caso dei circuiti superconduttori \u00e8 possibile avere trasformatori che al limite trasformano anche la corrente continua. In questo caso si hanno come nel classico trasformatore un primario ed un secondario avvolti non necessariamente su un nucleo ferromagnetico. L'interesse di tali trasformatori \u00e8 nel campo della ricerca e nell'uso degli SQUID la cui sensibilit\u00e0 minima in corrente determinata dalla loro piccola induttanza di ingresso pu\u00f2 essere aumentata di vari ordini di grandezza.\nStudio e prove sul trasformatore.\nFunzionamento a vuoto.\nSi ha quando non ci sono carichi alimentati dal circuito secondario, quindi formula_43 e quindi \u00e8 nulla anche formula_44 mentre circola solo corrente nella prima parte del circuito primario quindi formula_45.\nRicordando lo schema di trasformatori reali dove:\nsi ottiene cos\u00ec lo schema di funzionamento a vuoto (sopra riportato).\nQuesto schema ci d\u00e0 un'idea delle perdite nel ferro perch\u00e9 legate all'impedenza formula_48 e quindi della relativa perdita di potenza che ci sar\u00e0 utile per il calcolo del rendimento del trasformatore.\nFunzionamento in corto circuito.\nSi ha una configurazione di corto circuito quando si sostituisce il carico con un corto circuito: in questo caso si annuller\u00e0 la tensione formula_49 e le correnti vengono chiamate \"correnti di cortocircuito\" (la tensione formula_50 dovr\u00e0 essere opportunamente ridotta per non generare correnti che guastino il trasformatore):\nPer l'analisi del trasformatore in corto circuito, partendo dalla configurazione di trasformatore reale, si riportano al primario la resistenza e l'induttanza del secondario, mettendole in parallelo con formula_52 e in serie con formula_53 e formula_54\nAdesso prendiamo in considerazione la prima parte dello schema proposto e definiamo l'impedenza al primario:\ndove:\nConsiderando la parte di destra dello schema, possiamo trasportare l'impedenza del primario al secondario e ottenere:\ndove:\nIn conclusione il funzionamento in corto circuito \u00e8 dipendente dalle impedenze al primario e al secondario formula_65 , formula_66, quindi la potenza assorbita dal trasformatore in corto circuito \u00e8 legata alle perdite dovute alle resistenze quindi alle perdite nel rame; questa considerazione ci sar\u00e0 utile per il calcolo del rendimento del trasformatore.\nProva a vuoto.\nLa prova a vuoto serve per determinare i componenti del circuito equivalente del ramo magnetizzante (trasversali), visti dal lato primario, le perdite nel ferro dovute al nucleo ferromagnetico e la caratteristica a vuoto della macchina.\nLo schema prevede l'utilizzo dei seguenti strumenti da collegare al primario:\nLa prova viene svolta nel seguente modo:\nI grafici sono:\nDai grafici \u00e8 possibile determinare i valori nominali di intensit\u00e0 di corrente, potenza e formula_73 (tutti riferiti al funzionamento a vuoto) in corrispondenza del valore della tensione nominale di funzionamento. In particolare: il valore di potenza nominale a vuoto ricavato dal grafico \u00e8 proprio il valore di formula_74.\nPerdite e rendimento.\nI trasformatori reali presentano due tipi di perdite:\nquindi definiamo il rendimento:\ndove:\nDa ricordare che il rendimento \u00e8 funzione della condizione di carico, questo deriva dal fatto che le perdite nel ferro dipendono dalla tensione e quindi sono pressoch\u00e9 costanti, mentre le perdite nel rame dipendono dal quadrato dell'intensit\u00e0 di corrente e dalla resistenza degli avvolgimenti. Maggiore \u00e8 l'intensit\u00e0 di corrente, maggiori sono le perdite per effetto joule. Inoltre la resistenza non \u00e8 costante, ma \u00e8 variabile in funzione della temperatura, il che significa che anche la temperatura di lavoro influenza il rendimento effettivo del trasformatore.\nIl trasformatore \u00e8 la macchina elettrica a maggiore rendimento, dove pi\u00f9 un trasformatore \u00e8 grande, maggiore \u00e8 il suo rendimento: i trasformatori di potenza molto piccola (da 1 a 10 Watt) hanno una efficienza dell'85% appena, mentre i trasformatori pi\u00f9 grandi (oltre i 20\u00a0kW) possono arrivare a un rendimento del 99,8% circa, inoltre il rendimento massimo per ogni singolo trasformatore lo si ha quando le perdite a vuoto sono uguali alle perdite in corto circuito, generalmente il rendimento massimo del trasformatore si ottiene con un carico pari ai \u00be del carico massimo.\nCircuito equivalente.\nLe limitazioni fisiche del trasformatore effettivo possono essere riunite in un modello circuitale equivalente (mostrato\nsotto) costruito intorno a un trasformatore ideale senza perdite. La perdita di potenza negli avvolgimenti \u00e8 dipendente dalla corrente ed \u00e8 rappresentata come resistenze in serie \"RP\" e \"RS\". Il flusso disperso provoca la caduta di una frazione della tensione applicata senza contribuire all'accoppiamento mutuo, e pertanto pu\u00f2 venire modellato come reattanze di ciascuna induttanza di dispersione \"XP\" e \"XS\" in serie con la regione di accoppiamento perfetto.\nLe perdite nel ferro sono provocate per la maggior parte dagli effetti di isteresi e correnti parassite nel nucleo, e sono proporzionali al quadrato del flusso nel nucleo a una data frequenza di funzionamento. Dato che il flusso nel nucleo \u00e8 proporzionale alla tensione applicata, la perdita nel ferro pu\u00f2 essere rappresentata da una resistenza \"RC\" in parallelo con il trasformatore ideale.\nUn nucleo con permeabilit\u00e0 limitata richiede una corrente di magnetizzazione \"IM\" per mantenere il flusso di mutua induzione. La corrente di magnetizzazione \u00e8 in fase con il flusso; gli effetti di saturazione fanno s\u00ec che la relazione tra i due non sia lineare, ma per semplicit\u00e0 questo effetto tende a essere ignorato nella maggior parte degli equivalenti circuitali. Con un'alimentazione sinusoidale, il flusso del nucleo ritarda rispetto alla FEM indotta e questo effetto pu\u00f2 essere modellato come una reattanza di magnetizzazione (reattanza di un'induttanza reale) \"XM\" in parallelo con la componente dissipativa del nucleo. \"RC\" e \"XM\" sono talvolta denominati insieme \"ramo di magnetizzazione\" del modello. Se l'avvolgimento secondario risulta aperto, la corrente \"I0\" assorbita dal ramo di magnetizzazione rappresenta la corrente a vuoto del trasformatore.\nL'impedenza del secondario \"RS\" e \"XS\" \u00e8 frequentemente spostata al lato del primario dopo avere moltiplicato i componenti col fattore di scala dell'impedenza formula_80.\nIl modello risultante \u00e8 talora denominato \"circuito equivalente esatto\", sebbene esso ritenga parecchie approssimazioni, come una presunzione di linearit\u00e0. L'analisi pu\u00f2 essere semplificata spostando il ramo di magnetizzazione alla sinistra dell'impedenza del primario, un'implicita assunzione che la corrente di magnetizzazione sia bassa, e quindi sommare l'impedenza primaria e quella secondaria trasferita, che risulta in una cosiddetta impedenza equivalente.\nI parametri del circuito equivalente del trasformatore possono venire calcolati dai risultati di due prove del trasformatore: prova a circuito aperto e prova a cortocircuito.\nConfigurazione in parallelo.\nPorre due trasformatori in parallelo \u00e8 giustificato da queste esigenze:\nCondizioni di funzionamento in parallelo.\nLa configurazione di due trasformatori in parallelo impone:"}
{"id": "53226", "revid": "30610", "url": "https://it.wikipedia.org/wiki?curid=53226", "title": "Valdarno", "text": " Valdarno \u00e8 la valle percorsa dall'Arno con l'esclusione del primo tratto, cio\u00e8 il Casentino, e delle valli formate dai principali affluenti, come, ad esempio, la Val di Chiana, la Valdambra, la valle della Sieve (il Mugello), la Valdelsa, la Valdera.\nLa parte che si estende da Arezzo a Firenze e da qui alla stretta della Gonfolina si chiama Valdarno Superiore, quella da Montelupo a Pisa Valdarno Inferiore.\nValdarno Superiore.\nGeografia.\nIl Valdarno Superiore \u00e8 un ampio catino naturale, chiuso a nord est dal massiccio del Pratomagno e delimitato a sud ovest dai modesti Monti del Chianti. L'Arno vi entra attraverso la \u00abvalle dell'Inferno\u00bb, una lunga gola oggi occupata da due bacini artificiali contigui, uscendone alla \u00abstretta dell'Incisa\u00bb. La vallata del Valdarno \u00e8 divisa fra la Provincia di Arezzo e la Citt\u00e0 Metropolitana di Firenze, anche se il dialetto parlato \u00e8 il fiorentino. La sezione aretina si slarga fino ad includere l'ondulato territorio solcato dall'Ambra, affluente di sinistra del maggior fiume toscano.\nIl Valdarno superiore presenta una notevole variet\u00e0 paesaggistica: alpestre e solitario sulle alte pendici del Pratomagno; accidentato da pittoreschi fenomeni di erosione argillosa ai piedi della stessa dorsale; caratterizzato dall'opera dell'uomo nella parte centrale. La porta del Valdarno \u00e8 Ponticino, posto sulla riva sinistra dell'Arno lungo la statale 69; \u00e8 il primo paese che si incontra dopo che il fiume, con il salto della Penna, lascia il Casentino e la piana aretina. Il primo comune che l'Arno attraversa entrando nel Valdarno \u00e8 Laterina.\nTerra di antica industrializzazione, il Valdarno ha un'economia attiva e differenziata, presente nei settori alimentare, tessile, dell'abbigliamento, delle calzature, estrattivo, chimico, di trasformazione dei metalli ed elettromeccanico. Ne \u00e8 il cuore il triangolo Montevarchi-San Giovanni Valdarno-Terranuova, denso di attivit\u00e0, di traffici e di servizi. Scarso il peso dell'agricoltura e limitato quello del terziario. Nel Medioevo la vallata fu a lungo contesa tra Firenze e Arezzo.\nI centri principali del Valdarno Superiore (considerando inglobate anche la Valdambra e le colline che salgono al Pratomagno) sono Montevarchi, San Giovanni Valdarno, Cavriglia, Bucine, Figline Valdarno, Terranuova Bracciolini, Loro Ciuffenna, Incisa in Val d'Arno, Castelfranco di Sopra, Pian di Sc\u00f2, Reggello, Rignano sull'Arno, Pontassieve.\nStoria.\nNel Valdarno superiore sono stati rinvenuti numerosi reperti che testimoniano la presenza di insediamenti umani sin dall'et\u00e0 della pietra. Numerosi sono stati i popoli che hanno abitato la valle, tra cui gli Etruschi, i Liguri e i Romani, grazie alla fertilit\u00e0 e all'abbondanza di fauna.\nSul Valdarno, si ha un maggior numero di fonti storiche risalenti al Medioevo, un periodo in cui la Toscana era una delle zone pi\u00f9 ricche e importanti d'Europa. Durante l'Et\u00e0 di mezzo cominciano ad essere edificate sorgere le prime cerchia murarie, e i paesi assumono dimensioni notevoli per l'epoca. Nel Basso Medioevo, in et\u00e0 comunale il Valdarno si trovava al centro di tre grandi centri in lotta fra loro: Arezzo, Firenze e Siena. Conseguentemente il Valdarno fu teatro di molti scontri; la valle, oltre ad essere strategica dal punto di vista geografico, era importante anche per le risorse alimentari.\nDopo la vittoria di Firenze nella battaglia di Campaldino la vallata fu posta sotto il governo della Repubblica fiorentina.\nFurono creati due presidi militari per ridurre le incursioni aretine e senesi, e per limitare o togliere il potere ai signori locali che potevano fomentare una rivolta contro lo Stato fiorentino:\nDopo aver sottomesso Arezzo, Firenze doveva combattere altri nemici per continuare ad avere l'egemonia nella valle: l'imperatore del Sacro Romano Impero Arrigo VII e il papa Sisto VI. Per questo motivo i fiorentini fecero costruire mura attorno a Montevarchi e a San Giovanni, ma ci\u00f2 non riusc\u00ec a scongiurare la conquista da parte delle truppe papali.\nIl Valdarno fu flagellato dalla peste, oltre che dalle periodiche esondazioni dell'Arno, che ogni volta mietevano un gran numero di vittime, distruggendo i campi e mettendo a dura prova la sopravvivenza dei valdarnesi.\nBorghi.\nIl Valdarno superiore \u00e8 un territorio ricco di affascinanti borghi risalenti a differenti periodi storici:\nInfrastrutture e trasporti.\nIl Valdarno superiore \u00e8 percorso da numerose vie di comunicazione di importanza regionale e nazionale. \u00c8 attraversato dalla linea Alta Velocit\u00e0 \"direttissima\" Firenze-Roma che attraversa i maggiori comuni della valle; parallela alla ferrovia scorre l'autostrada A1.\nOltre alla \"direttissima\" il Valdarno \u00e8 servito anche dalla linea storica che effettua servizio viaggiatori a Pontassieve,\nRignano sull'Arno, Incisa Valdarno, Figline Valdarno, San Giovanni Valdarno (dove \u00e8 presente uno scalo merci operativo), Montevarchi, Bucine, Laterina, Ponticino.\nDal 2006 su questa linea ferroviaria \u00e8 entrato in funzione il nuovo orario cadenzato Memorario (Toscana). Il servizio \u00e8 svolto da Trenitalia, mentre le linee sono gestite da Rete Ferroviaria Italiana. Oltre al trasporto su ferro nel Valdarno operano anche le aziende del trasporto su gomma:\nLa principale strada che collega i comuni del Valdarno \u00e8 la Strada Regionale 69 di Val d'Arno.\nMusica.\nA Pratovalle, frazione del comune di Loro Ciuffenna, viveva il nonno del noto cantautore Renato Zero, il cui vero nome \u00e8 Renato Fiacchini, infatti la presenza della famiglia Fiacchini nel paese \u00e8 documentata gi\u00e0 nel 1841.\nValdarno Inferiore.\nI centri principali del Valdarno Inferiore sono invece Montelupo Fiorentino, Capraia e Limite, Empoli, Fucecchio, Castelfranco di Sotto, Santa Croce sull'Arno, Montopoli in Val d'Arno, San Miniato, Pontedera, Cascina e Pisa."}
{"id": "53228", "revid": "416175", "url": "https://it.wikipedia.org/wiki?curid=53228", "title": "Alpi Carniche", "text": "Le Alpi Carniche sono una sottosezione alpina, la meno elevata tra tutte le sottosezioni, appartenente alle Alpi Sud-orientali (Alpi Carniche e della Gail), comprendenti la Catena Carnica Principale e le Alpi di Tolmezzo (Carnia), situate tra le Dolomiti a ovest (Prealpi Carniche a sud-ovest) e le Alpi Giulie ad est, occupando in Italia il nord-ovest del Friuli-Venezia Giulia e parte del Veneto, e in Austria la parte meridionale della Carinzia ed una piccola parte del Tirolo.\nToponimo.\nPrendono nome dalla Carnia, regione montuosa cos\u00ec denominata in quanto invasa nel V secolo a.C. dai Carni, (popolo definito da Polibio il pi\u00f9 fiero e bellicoso della Venezia) di stirpe celtica, che calarono nel Friuli e incontrando la resistenza degli Heneti o Veneto-Illirici (penetrati tra il X e VIII secolo a.C. dalle valli del Danubio scacciando gli Euganei) si stabilirono qui.\nDefinizione.\nSecondo la Partizione delle Alpi, e secondo i testi recenti su questa basati, le Alpi Carniche sono una sezione delle Alpi orientali\nsuddivise nei due gruppi:\nSecondo la Suddivisione Orografica Internazionale Unificata del Sistema Alpino (SOIUSA) del 2005 le Alpi Carniche sono una sottosezione alpina con la seguente classificazione:\nL'AVE parla di Catena Carnica Principale che corrisponde ai due primi supergruppi delle Alpi Carniche secondo la SOIUSA e questa Catena Carnica Principale la considera come il gruppo 57a di 75 nelle Alpi Orientali. Inoltre considera in forma pi\u00f9 estesa le Prealpi Carniche inserendo in esse anche il terzo e quarto supergruppo delle Alpi Carniche secondo la SOIUSA, dette Alpi di Tolmezzo.\nDelimitazioni.\nConfinano:\nRuotando in senso orario i limiti geografici sono: Passo di Monte Croce di Comelico, Valle di Sesto, fiume Drava, Sella di Kartitsch, fiume Gail, Val Canale, Sella di Camporosso, Val Canale, Canal del Ferro, fiume Tagliamento, Passo della Mauria, fiume Piave, torrente Padola, Passo di Monte Croce di Comelico.\nSuddivisione.\nSecondo la SOIUSA le Alpi Carniche sono suddivise in quattro supergruppi, quattordici gruppi e trentanove sottogruppi:\nSi tenga presente che i due primi supergruppi vengono detti Catena Carnica Principale ed il terzo e quarto supergruppo formano le Alpi di Tolmezzo.\nVette.\nLa cima pi\u00f9 alta delle alpi Carniche \u00e8 il monte Coglians (), in provincia di Udine. Le altre principali cime sono:\nCuriosit\u00e0.\nNel detto ampiamente usato per insegnare la partizione delle Alpi italiane Ma con gran pena le reca gi\u00f9 le Alpi Carniche sono rappresentate dall'ottava sillaba: \"Ca\"."}
{"id": "53229", "revid": "1226", "url": "https://it.wikipedia.org/wiki?curid=53229", "title": "Commodore", "text": ""}
{"id": "53233", "revid": "1869172", "url": "https://it.wikipedia.org/wiki?curid=53233", "title": "Rafael Moneo", "text": "Carriera.\nDopo essersi laureato nel 1961 presso la \"Escuela T\u00e9cnica Superior de Arquitectura\" di Madrid (ETSAM), lavora con Francisco Javier S\u00e1enz de Oiza a Madrid e poi presso lo studio di J\u00f8rn Utzon a Hellebaek, in Danimarca, per due anni. Dal 1963 al 1965 studia a Roma, dove ha vinto una borsa presso l'Accademia di Spagna. Nel 1966 di ritorno in Spagna, apre il suo studio a Madrid ed insegna alla ETSAM. Nel 1976 parte per gli Stati Uniti e lavora per due anni nell'Istituto di Architettura e Studi Urbani di New York. \nDal 1987 \u00e8 titolare di una cattedra all'Universit\u00e0 di Harvard, di cui \u00e8 stato Presidente della GSD per 5 anni.\nHa realizzato numerosi progetti in tutto il mondo, ed \u00e8 il primo architetto spagnolo ad aver ricevuto il Premio Pritzker, nel 1996."}
{"id": "53235", "revid": "47767", "url": "https://it.wikipedia.org/wiki?curid=53235", "title": "Bacco (nome)", "text": "Origine e diffusione.\nDeriva dal latino \"Bacchus\", a sua volta dal greco antico \u0392\u03ac\u03ba\u03c7\u03bf\u03c2 (\"Bakkhos\" o \"Bakchos\"); pu\u00f2 essere basa su \u1f30\u03ac\u03c7\u03c9 (\"iacho\", \"gridare\", \"strepitare\"), e significare quindi \"rumoroso\", oppure potrebbe essere riconducibile al latino \"bacca\" (\"bacca\", \"oliva\" e anche \"perla\").\n\u00c8 un nome di tradizione classica, portato dal dio romano del vino e delle feste Bacco, corrispondente al greco Dioniso, al quale sono intitolate molte opere d'arte. Dal nome di tale dio deriva il nome Bachisio.\nOnomastico.\nL'onomastico viene festeggiato il 7 ottobre in ricordo di san Bacco, martire in Siria con san Sergio e con esso commemorato. Un altro san Bacco, detto \"il Giovane\", viene ricordato il 15 dicembre. Per la forma Bacolo l'onomastico ricorre invece il 29 gennaio, in memoria di san Bacolo, martire a Sorrento."}
{"id": "53239", "revid": "713168", "url": "https://it.wikipedia.org/wiki?curid=53239", "title": "Bibiana (nome)", "text": "Origine e diffusione.\nNome di scarsa diffusione, attestato quasi solo al femminile. Secondo alcune interpretazioni, si tratta di una variante del nome Viviana (che si basa sul latino \"vivus\", \"vivo\", \"che ha vita\"); tuttavia, potrebbe anche essere un derivato del \"cognomen\" romano \"Vibianus/Vibiana\", un patronimico di \"Vibius\" (quindi \"appartenente a Vibius\", \"discendente di Vibius\"), mentre altre fonti ancora si limitano ad affermare che l'etimologia \u00e8 ignota.\nOnomastico.\nL'onomastico viene festeggiato il 2 dicembre in ricordo di santa Bibiana, invocata contro le emicranie e le occlusioni intestinali. Con questo nome si ricordano anche, alle date seguenti:"}
{"id": "53240", "revid": "1494169", "url": "https://it.wikipedia.org/wiki?curid=53240", "title": "Bibiana (disambigua)", "text": ""}
{"id": "53241", "revid": "174925", "url": "https://it.wikipedia.org/wiki?curid=53241", "title": "Sardinia et Corsica", "text": ""}
{"id": "53243", "revid": "181699", "url": "https://it.wikipedia.org/wiki?curid=53243", "title": "Provincia Romana", "text": ""}
{"id": "53246", "revid": "1573940", "url": "https://it.wikipedia.org/wiki?curid=53246", "title": "Salamandra lanzai", "text": "La salamandra di Lanza (\"Salamandra lanzai\" ), \u00e8 un anfibio urodelo della famiglia Salamandridae. Il nome della specie \u00e8 un omaggio all'erpetologo fiorentino Benedetto Lanza.\nDescrizione.\n\u00c8 di color nero liquirizia. In passato \u00e8 stata confusa con la \"Salamandra atra\", diffusa nelle Alpi Orientali, da cui si distingue per caratteri morfologici e genetici. Tra i caratteri morfologici ricordiamo una maggiore lunghezza, la testa pi\u00f9 larga e appiattita, la coda arrotondata sulla punta. Le dimensioni vanno da 12 a 20\u00a0cm.\nDistribuzione e habitat.\nEndemica delle Alpi Cozie, si trova in particolare sul massiccio del Monviso, in val Germanasca, valle Po, val Pellice nella valle del Guil tra i 1200 e i 2600 metri di altitudine in boschi misti di latifoglie o conifere e praterie.\nLa scoperta e la descrizione di questa salamandra alpina alla fine degli anni ottanta fu uno degli eventi di maggior interesse per la zoologia italiana. La presenza di salamandre nere o alpine in diverse vallate attorno al Monviso era, di fatto, nota fin dal XIX secolo, ai tempi di Lorenzo Camerano e di Michele Lessona (zoologi all'Universit\u00e0 di Torino), ma nessuno aveva compreso quanto quelle grosse salamandre lucide e nere fossero distinte dalle consorelle dell'arco alpino orientale (\"Salamandra atra\"). Da allora molte ricerche sono state condotte su \"Salamandra lanzai\", che, a buon titolo, rappresenta un vero simbolo per gli endemismi delle Alpi Cozie.\nDa allora la sua presenza \u00e8 stata confermata sul versante francese, mentre in Italia, oltre che nelle testate delle valli Po, Germanasca e Pellice, \u00e8 stata recentemente trovata in alta Val Sangone.\nBiologia.\nSi tratta di un anfibio di alta montagna (al di sopra dei 1200\u00a0m), caratterizzato da viviparit\u00e0 e da un tasso di riproduzione molto ridotto (1-6 piccoli partoriti ogni 3 anni), nonch\u00e9 da una spiccata sensibilit\u00e0 alle alterazioni ambientali. Per tali ragioni la specie \u00e8 oggetto di particolare attenzione del mondo della conservazione, negli ultimi anni molto attento al generale declino degli anfibi.\nConservazione.\n\"S. lanzai\" \u00e8 classificata dalla \"IUCN Red List\" come specie vulnerabile.\nIn territorio italiano le popolazioni di questo anfibio si sono sensibilmente ridotte per via degli interventi antropici. Si ricordano in proposito i lavori in alveo in alta Val Germanasca, che hanno comportato la scomparsa del 50% della popolazione di salamandre, oppure i drastici interventi nella Conca del Pra (Val Pellice), trasformata da luogo di grande interesse naturalistico in un esteso ghiaieto, ostile non solo per la sopravvivenza della salamandra di Lanza, ma anche per gran parte della restante fauna."}
{"id": "53247", "revid": "963244", "url": "https://it.wikipedia.org/wiki?curid=53247", "title": "Benvenuto (nome)", "text": "Origine e diffusione.\nSignifica semplicemente \"benvenuto\". L'etimologia \u00e8 latina, da \"bene\" (\"bene\") e \"venuto\" (\"venuto\", \"arrivato\"); il nome ha un chiaro significato benaugurante, analogo a quello del nome Aspasia.\nOnomastico.\nL'onomastico viene generalmente festeggiato il 22 marzo in ricordo di san Benvenuto Scotivoli, vescovo di Osimo, mentre per il femminile ricorre il 30 ottobre in memoria di santa Benvenuta Bojani, vergine. Con lo stesso nome si ricordano anche:"}
{"id": "53250", "revid": "767487", "url": "https://it.wikipedia.org/wiki?curid=53250", "title": "Basilide (nome)", "text": "Origine e diffusione.\nDeriva dal nome greco antico \u0392\u03b1\u03c3\u03b9\u03bb\u03b5\u03af\u03b4\u03b7\u03c2 (\"Basileides\"), un patronimico che vuol dire \"figlio di Basilio\" o \"figlio del re\" (Basilio deriva da \u03b2\u03b1\u03c3\u03b9\u03bb\u03b5\u03cd\u03c2, \"basileus\", \"re\", termine si cui sono basati anche Basilisco e Basilissa, dal significato leggermente diverso). La variante spagnola e catalana \"Basirides\" si \u00e8 formata per il fenomeno fonetico della consonante liquida. In Italia \u00e8 attestato il suo uso anche al femminile.\nOnomastico.\nL'onomastico si pu\u00f2 festeggiare in memoria di pi\u00f9 santi, commemorati alle date seguenti:"}
{"id": "53252", "revid": "486946", "url": "https://it.wikipedia.org/wiki?curid=53252", "title": "Glossario di E-learning", "text": ""}
{"id": "53254", "revid": "287204", "url": "https://it.wikipedia.org/wiki?curid=53254", "title": "Bencivenni", "text": ""}
{"id": "53258", "revid": "1222", "url": "https://it.wikipedia.org/wiki?curid=53258", "title": "Spermatozoi", "text": ""}
{"id": "53260", "revid": "22475", "url": "https://it.wikipedia.org/wiki?curid=53260", "title": "GNOME", "text": "GNOME (GNU Network Object Model Environment) \u00e8 l'ambiente desktop riconosciuto come il desktop environment ufficiale del progetto GNU. Nato nel 1997 con l'obiettivo di fornire sia un ambiente desktop che un ambiente di sviluppo libero per i sistemi operativi basati su GNU/Linux. Gli ideatori sono stati i programmatori messicani Miguel de Icaza e Federico Mena e attualmente \u00e8 sviluppato dalla comunit\u00e0 del Progetto GNOME.\nStoria.\nPrima della nascita di GNOME, l'unica alternativa sufficientemente completa era KDE, il quale raccoglieva diverse critiche riguardanti il non essere un ambiente aperto (KDE forniva le API per i soli linguaggi C e C++) e non completamente libero, in quanto le librerie grafiche su cui si basava, le Qt, non erano ancora state distribuite con una licenza libera (in seguito sono state distribuite sotto licenza GNU GPL e LGPL).\nLa prima versione di GNOME, la 1.0 per la quale occorsero due anni, fu distribuita il 3 marzo 1999 insieme al toolkit GTK+ e GIMP.La versione 2.0, la versione pi\u00f9 apprezzata del progetto, risale al 26 luglio 2002 e propose sedici release, terminando con la 2.32, fino alla nascita di GNOME 3.0 nel 2011. La versione 3.0 del \"desktop environment\" venne ufficialmente annunciata nel corso dell'edizione 2008 di GUADEC, tenutasi a Istanbul nel mese di luglio. La pubblicazione per\u00f2, inizialmente programmata per settembre 2010, \u00e8 stata posticipata a marzo 2011, in sostituzione della versione 2.32 del ramo precedente. L'uscita ufficiale \u00e8 infine avvenuta il 6 aprile 2011. Anche se il desktop da tale ultima versione \u00e8 stato oggetto di un'importante revisione, le modifiche previste finora sono per lo pi\u00f9 di tipo incrementale.\nDescrizione.\nIl progetto GNOME fornisce due cose:\nIl progetto GNOME pone molta enfasi sulla libert\u00e0, sulla facilit\u00e0 d'uso, sull'usabilit\u00e0, e sul fare le cose \"semplici\" (vedi il principio KISS).\nGli obiettivi del progetto sono:\nCome con la maggior parte dei progetti di software libero, il progetto GNOME \u00e8 gestito liberamente: le discussioni si verificano principalmente su una serie di mailing list pubbliche.\nGli sviluppatori e gli utenti di GNOME si riuniscono in una riunione annuale conosciuta come GUADEC per discutere lo stato attuale del progetto e gli sviluppi futuri.\nCaratteristiche.\nIl cuore di GNOME \u00e8 programmato principalmente in C e interamente basato sulle librerie grafiche GTK+; \u00e8 libero fin dalla sua nascita, essendo pubblicato sotto le licenze GNU General Public License e GNU Lesser General Public License (a seconda dei componenti).\nGNOME \u00e8 stato progettato con un alto livello di astrazione, e proprio questa sua caratteristica ha permesso di poterlo compilare e includere in un gran numero di sistemi operativi unix-like; sono disponibili API e documentazione per lo sviluppo di applicazioni Gnome in diversi linguaggi, tra i quali Ruby, Java, C++, Perl, Scheme, C#, Python e, naturalmente, C.\nAttualmente il progetto Cygwin Ports sta tentando di effettuare la portabilit\u00e0 sul sistema operativo Microsoft Windows appoggiandosi sul sistema cygwin.\nL'uso di GTK+ permette a GNOME di sfruttare alcune sue caratteristiche: gestione dei temi (possibilit\u00e0 di cambiare \"look and feel\" al volo), grafica anti-aliased (grazie a Cairo) e la possibilit\u00e0 di portare le applicazioni su diverse piattaforme, quali Windows e Mac OS X (come The Gimp ed Inkscape).\nComponenti.\nGNOME \u00e8 costituito da molti elementi. Alcuni di essi sono: \nLe estensioni.\nA partire dalla versione 3.0 sono disponibili le estensioni che consentono di personalizzare GNOME Shell nonch\u00e9 l'ambiente desktop, aggiungendo nuove funzionalit\u00e0 e strumenti utili; esse possono essere gestite tramite GNOME Tweaks e possono essere scaricate e installate nel sito web ufficiale dedicato.\nApplicazioni e sviluppi.\nLa seguente lista include applicazioni che utilizzano tecnologie del progetto GNOME e che sono spesso incluse in un desktop GNOME:\nNelle distribuzioni GNU/Linux.\nAttualmente GNOME (con la sua interfaccia GNOME Shell) \u00e8 l'ambiente grafico predefinito di molte distribuzioni GNU/Linux, tra le quali Debian e Fedora.\n\u00c8 tornato ad essere l'ambiente predefinito anche in Ubuntu, dalla versione 17.10. Lo era gi\u00e0 stato in precedenza, fino alla versione 10.10 (quindi 7 anni prima), poi sostituito da Unity, che \u00e8 stato ora definitivamente abbandonato. Gnome era comunque rimasto ambiente nativo in una delle varianti ufficiali di Ubuntu[5] , nata con la versione 13.04: Ubuntu GNOME.\nFreedesktop.org e GNOME.\nFreedesktop.org \u00e8 un progetto per aiutare l'interoperabilit\u00e0 e le tecnologie comuni fra i differenti desktop environment come GNOME, KDE, LXQT o Xfce. Nonostante non sia un'organizzazione formale per gli standard, Freedesktop.org delinea alcune caratteristiche basilari di un X Desktop, come il drag and drop fra le applicazioni, le specifiche per i gestori di finestre, le disposizioni dei menu, le lista dei file recenti, il copia e incolla fra programmi e un database MIME condiviso. Il seguire le specifiche di Freedesktop.org consente alle applicazioni GNOME di apparire meglio integrate all'interno degli altri desktop (e viceversa), e incoraggia la cooperazione insieme alla competizione.\nEsempi di tecnologie nate in seno a Freedesktop.org che ora fanno parte delle tecnologie base di GNOME includono:\nUna recente iniziativa Freedesktop.org appoggiata da GNOME \u00e8 il Tango Desktop Project, che mira a fornire uno standard visivo comune fra differenti piattaforme. Questo consentir\u00e0 agli utenti e agli sviluppatori di scegliere le tecnologie e le applicazioni preferite senza curarsi di quale desktop environment usino.\nCritiche e polemiche.\nGNOME, nel 2005, \u00e8 stato oggetto di polemiche e critiche da parte di molti, soprattutto di Linus Torvalds, l'inventore del kernel Linux. Egli sosteneva che la struttura di GNOME fosse orientata unicamente alla semplicit\u00e0 d'uso, a danno dell'effettiva possibilit\u00e0 dell'utente di interagire.\nDa notare la vicinanza di questa polemica con uno degli argomenti pi\u00f9 caldi della comunit\u00e0 Open Source, ovvero l'idea di sacrificare la configurabilit\u00e0 di un software rispetto alla sua effettiva usabilit\u00e0 e viceversa.\nCronologia versioni.\nGNOME ha un programma di pubblicazione a tempo: esce una nuova versione di GNOME ogni sei mesi.\nLa seguente tabella mostra le principali uscite del progetto GNOME (le versioni instabili per i tester e i bugfix non sono elencate).\nProgetti correlati.\nCi sono molti sotto-progetti nell'ambito del progetto GNOME; non tutti sono al momento inclusi nelle versioni di GNOME.\nAlcuni sono rappresentati da concetti puramente sperimentali o per testare idee che un giorno vedranno la luce in applicazioni stabili, altri progetti sono rappresentati da codice che viene inserito direttamente nei nuovi rilasci di GNOME.\nI pi\u00f9 importanti sono:"}
{"id": "53261", "revid": "2881", "url": "https://it.wikipedia.org/wiki?curid=53261", "title": "Licenza liberale", "text": ""}
{"id": "53266", "revid": "118124356", "url": "https://it.wikipedia.org/wiki?curid=53266", "title": "Proteo (disambigua)", "text": ""}
{"id": "53272", "revid": "125461178", "url": "https://it.wikipedia.org/wiki?curid=53272", "title": "Macchina elettrica", "text": "In elettrotecnica una macchina elettrica \u00e8 una macchina capace di convertire una forma di energia elettrica in un'altra forma di energia, o viceversa. Al limite, pu\u00f2 anche convertire energia elettrica di un tipo in energia elettrica di un altro tipo. Appartiene a quest'ultimo caso il trasformatore, che \u00e8 una macchina statica (senza parti mobili), che serve a cambiare la tensione elettrica di una corrente, e in particolare di una corrente alternata. Macchine di conversione statica diverse dai trasformatori, basate su semiconduttori, non vengono solitamente considerate \"\"macchine elettriche\" \"rotanti\", ma piuttosto \"convertitori statici\"\" siccome non contengono parti in movimento.\nDefinizione.\nPer macchina elettrica si intende un dispositivo reversibile il cui funzionamento \u00e8 basato sulle leggi:\nQuindi la macchina elettrica \u00e8 quel dispositivo in cui le trasformazioni energetiche coinvolgono, nello stato iniziale e in quello finale, l'energia elettrica e l'energia meccanica, oppure la sola energia elettrica.\nAspetti costruttivi.\nUna macchina elettrica comprende le seguenti parti fondamentali:\nIl nucleo e gli avvolgimenti costituiscono la parte attiva, mentre le strutture metalliche sono dette massa e normalmente non sono in tensione.\nIl nucleo.\nI nuclei delle macchine elettriche sono realizzati mediante materiali magnetici i quali si possono suddividere in:\nOSS: i materiali diamagnetici e paramagnetici di fatto non modificano i campi magnetici che si manifestano nel \"vuoto\".\nIl nucleo, essendo presente un campo magnetico variabile nel tempo, \u00e8 sede di correnti parassite che sono dannose perch\u00e9 associate a fenomeni dissipativi per effetto Joule. Altro problema che conduce a perdite nel nucleo, \u00e8 l'isteresi magnetica.\nIn molte applicazioni, per porre rimedio a queste perdite, si provvede a costruire il nucleo mediante l'affiancamento di lamierini di materiale ferromagnetico, impacchettati e tenuti mediante viti passanti opportunamente isolate.\nAvvolgimenti.\nIn una macchina elettrica gli avvolgimenti sono realizzati mediante opportune interconnessioni di bobine induttive.\nPossono essere avvolgimenti induttori e indotti, ed essere posizionati indifferentemente su statore-rotore e viceversa. Si fa eccezione per i trasformatori in cui gli avvolgimenti sono detti primario e secondario.\nDal punto di vista costruttivo possono essere concentrati (poli salienti) e distribuiti (a gabbia).\nGli isolanti.\nI materiali isolanti hanno la funzione di mantenere separati elettricamente conduttori in tensione. Devono presentare alta rigidit\u00e0 dielettrica, buona resistenza alla temperatura e stabilit\u00e0 in funzione della tensione a cui sono sottoposti.\nGli isolanti possono essere allo stato:\nStrutture meccaniche.\nSono tutte quelle parti che non sono in tensione ma che hanno funzione strutturale, come alberi, cuscinetti e carcasse.\nPer la realizzazione di queste parti si utilizzano leghe di ferro con alta concentrazione di carbonio (formula_6), ossia ghisa grigia per la costruzione delle carcasse, e ghisa malleabile per i pezzi di piccolo spessore e di forma complessa.\nPer usi particolari con specifiche pi\u00f9 spinte vengono impiegati acciai speciali.\nTipologia e funzionamento.\nLe macchine dinamiche (con parti mobili) sono usualmente rotanti (presenza di statore e rotore) ma possono essere anche lineari (presenza di statore e traslatore).\nEsse sono basate su trasformazioni di energia ad opera del campo magnetico (macchine magnetiche) in tutti i casi tranne che nelle applicazioni microscopiche dove si preferisce affidare lo scambio energetico al campo elettrico (macchine elettrostatiche, nella quasi totalit\u00e0 dei casi macchine ultrasoniche). \nLe macchine magnetiche, in genere chiamate tout court macchine elettriche, sono classificate in tipi con caratteristiche funzionali e geometriche omogenee. I tipi di interesse odierno sono:\nMacchine a collettore (provviste di spazzole e collettore) in corrente continua (solo rotanti).\nMacchine a collettore (provviste di spazzole e collettore) in corrente alternata monofase (solo rotanti).\nMacchine asincrone.\nMacchine sincrone.\nMacchine speciali (altri casi).\nDa un punto di vista costruttivo, didattico e di principio non c'\u00e8 distinzione tra motore (entra energia elettrica) e generatore (entra energia meccanica). Distinzioni invece nascono a causa della varie applicazioni che producono ulteriori differenziazioni.\nNel caso in cui sia l'ingresso che l'uscita siano di tipo elettrico si hanno i convertitori, in particolare nel caso della corrente alternata si ha il trasformatore.\nNel caso in cui l'ingresso sia di tipo elettrico e l'uscita sia di tipo meccanico si hanno i motori, in particolare si parla di motori asincroni e motori sincroni per la corrente alternata e di motori in corrente continua per la corrente continua.\nNel caso in cui l'ingresso sia di tipo meccanico e l'uscita sia di tipo elettrico si hanno i generatori, in particolare si parla di alternatori per la corrente alternata e di dinamo per la corrente continua.\nLe macchine elettriche si dividono inoltre in statiche, ovvero senza organi in movimento, caso del trasformatore, o rotanti, caso dei motori e dei generatori."}
{"id": "53278", "revid": "2039709", "url": "https://it.wikipedia.org/wiki?curid=53278", "title": "Ponte dei Sospiri", "text": "Il ponte dei Sospiri \u00e8 un ponte di Venezia.\nDescrizione e storia.\nIl ponte dei Sospiri \u00e8 costruito in pietra d'Istria, stile barocco, e fu realizzato agli inizi del XVII secolo su progetto dell'architetto Antonio Contin, figlio di Bernardino Contin e nipote di Antonio Da Ponte: il costruttore del ponte di Rialto, per ordine del doge Marino Grimani, il cui stemma vi \u00e8 scolpito.\nQuesto caratteristico ponte di Venezia, situato a poca distanza da piazza San Marco, scavalca il rio di Palazzo collegando, con un doppio passaggio, il Palazzo Ducale alle Prigioni Nuove. Serviva da passaggio per i reclusi dalle suddette prigioni agli uffici degli Inquisitori di Stato per essere giudicati.\nConosciuto a livello globale, \u00e8 fotografato dai turisti provenienti da ogni parte del mondo. Gli \u00e8 stato attribuito questo nome perch\u00e9 la tradizione vuole che, ai tempi della Serenissima, i prigionieri, attraversandolo, sospirassero davanti alla prospettiva di vedere per l'ultima volta il mondo esterno.\nL'appellativo di \"Ponte dei Sospiri\" \u00e8 attestato gi\u00e0 alla fine del Settecento.\nPonti dei Sospiri nel mondo.\nEsistono alcune strutture denominate \"ponte dei Sospiri\" sia a Cambridge sia a Oxford, in Inghilterra. La prima appartiene al college universitario St. John's, la seconda, che curiosamente richiama in modo pi\u00f9 significativo il ponte di Rialto, appartiene al college Hertford. Inoltre, nel distretto di Barranco, a Lima (capitale del Per\u00f9), si ammira un \"puente de los Suspiros\", punto emblematico del quartiere \nAnche a New York ne esiste una copia, o, per meglio dire, una \"citazione modernizzata\", che serve da collegamento tra due edifici del complesso della Metropolitan Life Insurance Company Tower, grattacielo dichiaratamente ispirato al campanile di San Marco."}
{"id": "53279", "revid": "1318658", "url": "https://it.wikipedia.org/wiki?curid=53279", "title": "Politica della Romania", "text": "La Costituzione della Romania, del 1991 e riformata nel 2003, proclama la Romania una repubblica democratica e sociale, che deriva la sua sovranit\u00e0 dal popolo. Afferma inoltre che \"la dignit\u00e0 umana, i diritti civili e libert\u00e0, lo sviluppo non ostacolato della personalit\u00e0 umana, la giustizia e il pluralismo politico sono valori supremi e garantiti\".\nPrincipali istituzioni politiche.\nLa costituzione prevede un Presidente, un Parlamento, una Corte Costituzionale e un sistema separato di tribunali inferiori tra i quali la Corte Suprema.\nPotere legislativo.\nIl potere legislativo nazionale \u00e8 attribuito a un Parlamento (\"Parlament\") bicamerale, che consiste nella Camera dei deputati di 412 membri (\"Camera Deputa\u0163ilor\") e nel Senato (\"Senat\") di 176 membri. Essi sono eletti ogni quattro anni per suffragio universale con un sistema proporzionale per liste di partito rumeno.\nIl Presidente, il primo ministro e il governo.\nIl presidente \u00e8 eletto con voto popolare per un massimo di due mandati di 5 anni (4 anni fino al 2004). Egli \u00e8 il Capo di Stato (incaricato di salvaguardare la costituzione, gli affari esteri e il funzionamento corretto delle autorit\u00e0 pubbliche), comandante supremo delle forze armate e presidente della Corte suprema di difesa. Secondo la costituzione egli funge da mediatore tra i poteri centrali dello Stato, cos\u00ec come tra lo Stato e la societ\u00e0. Il presidente nomina il primo ministro, che a sua volta sceglie il governo. Quest'ultimo deve essere confermato dal Parlamento con un voto di fiducia.\nPotere giudiziario.\nIl sistema giudiziario Rumeno si basa sul Codice napoleonico. Il potere giudiziario \u00e8 indipendente, e i giudici nominati dal presidente non sono rimovibili. Il Presidente e gli altri membri della Corte Suprema sono nominati per un periodo di 6 anni, e possono essere nominati per pi\u00f9 mandati consecutivi. I procedimenti sono pubblici, eccetto circostanze particolari indicate dalla legge.\nLa Corte Costituzionale giudica la costituzionalit\u00e0 delle leggi che le vengono sottoposte in giudizio, e decide sugli appelli provenienti dagli organi giudicanti riguardanti la costituzionalit\u00e0 di leggi e decreti. La Corte \u00e8 composta da 9 giudici, nominati per un periodo di nove anni. Tre giudici sono nominati dalla Camera dei deputati, tre dal Senato, e tre dal Presidente della Repubblica.\nIl Ministero della Giustizia rappresenta \"l'interesse generale della societ\u00e0\" e difende l'applicazione della legge insieme con i diritti e alle libert\u00e0 dei cittadini. Il ministero esercita i propri poteri attraverso organi giudicanti pubblici, indipendenti e imparziali.\nSuddivisione amministrativa.\nPer ragioni territoriali e amministrative, la Romania \u00e8 divisa in 41 contee, pi\u00f9 la citt\u00e0 di Bucarest. Ogni contea \u00e8 governata da un consiglio cittadino eletto. I consigli locali e i sindaci eletti sono le autorit\u00e0 di pubblica amministrazione nei villaggi e piccole citt\u00e0. Il consiglio di contea \u00e8 la locale autorit\u00e0 di pubblica amministrazione che coordina le attivit\u00e0 di tutti i consigli di villaggi e piccole citt\u00e0 in una contea.\nIl governo centrale nomina un prefetto per ogni contea e per la municipalit\u00e0 di Bucarest. Il prefetto \u00e8 il rappresentante del governo a livello locale e dirige qualsiasi servizio pubblico dei ministri e altre agenzie centrali a livello di contea. Un prefetto pu\u00f2 bloccare l'azione di un'autorit\u00e0 locale se la giudica illecita o anticostituzionale. La questione \u00e8 poi decisa da una corte amministrativa.\nCon la nuova legislazione in vigore dal gennaio 1999, i consigli locali hanno il controllo sulla spesa delle somme assegnate loro dalla amministrazione centrale, cos\u00ec come l'autorit\u00e0 di istituire imposte locali addizionali. I prefetti designati dal governo centrale, che avevano in precedenza una autorit\u00e0 significativa sui bilanci, si limitano ora a una revisione delle spese per controllare la loro costituzionalit\u00e0.\nSviluppi.\nDal 1989 la Romania ha fatto sorprendenti progressi nella istituzionalizzazione dei principi democratici, nelle libert\u00e0 civili e nel rispetto dei diritti umani. Comunque, un gran numero degli attuali politici rumeni (membri di tutti i partiti di ogni tendenza) sono ex membri del Partito Comunista Romeno. Poich\u00e9 essere membri del partito era un'esigenza per avanzare a posizioni di alto livello prima del 1989, tuttavia, si cominci\u00f2 a farne parte pi\u00f9 per un desiderio di fare carriera che per una qualsiasi convinzione politica. Ci\u00f2 nonostante, il passato comunista della maggioranza dei contemporanei politici rumeni \u00e8 fonte di controversie infinite.\n1990-1992.\nPi\u00f9 di 200 nuovi partiti politici sorsero dopo il 1989, gravitando attorno a personalit\u00e0 piuttosto che attorno a programmi. Tutti i maggiori partiti sposarono le riforme democratiche e del mercato, a vari livelli. Di gran lunga il partito pi\u00f9 grande, il Fronte di Salvezza Nazionale (FSN) allora al governo propose riforme economiche lente e caute e un sistema di sicurezza sociale. Al contrario, i maggiori partiti di opposizione, il Partito Nazionale Liberale (PNL) e il Partito Nazionale Contadino Cristiano Democratico (PNTCD) erano a favore di riforme veloci, impetuose, privatizzazione immediata, e la riduzione del ruolo dei membri dell'ex partito comunista. Il Partito Comunista Rumeno cess\u00f2 di esistere.\nNelle elezioni generali del 1990, il FSN e il suo candidato alla presidenza, Ion Iliescu, vinse con una larga maggioranza di voti (66,31% e 85,07%, rispettivamente). I partiti pi\u00f9 forti all'opposizione erano l'Unione Democratica Magiara di Romania (UDMR), con il 7,23%, e il PNL, con il 6,41%.\nDopo l'improvviso licenziamento del Primo Ministro del FSN Petre Roman (in seguito a un'irruzione a Bucarest, alla fine del 1991, di minatori di carbone arrabbiati e insoddisfatti), solo pochi mesi prima delle elezioni generali del 1992, il FSN si divise in due. I seguaci del presidente Iliescu formarono un nuovo partito, il Fronte Democratico di Salvezza Nazionale (FDSN), mentre i seguaci di Roman mantennero il nome originario del partito, FSN.\n1992-1996.\nLe elezioni locali e nazionale del 1992 rivelarono una spaccatura politica tra i maggiori centri urbani e la campagna. Gli elettori rurali, che erano riconoscenti per la restituzione della maggior parte della terra agricola ai coltivatori ma timorosi dei cambiamenti, appoggiarono fortemente il presidente Ion Iliescu e il FDSN, mentre l'elettorato urbano appoggi\u00f2 la Convenzione Democratica Romena (CDR), una coalizione composta da molti partiti - dei quali il PNTCD e il PNL erano i pi\u00f9 forti - e organizzazioni di cittadini, e riforme pi\u00f9 rapide. Iliescu vinse facilmente la rielezione in una competizione con altri cinque candidati. Il FDSN ottenne una maggioranza relativa in entrambe le camere del Parlamento. Con il CDR, il secondo gruppo parlamentare per grandezza, riluttante a prendere parte alla coalizione di unit\u00e0 nazionale, il FDSN (ora PDSR) form\u00f2 un governo con primo ministro Nicolae V\u0103c\u0103roiu, un economista, con l'appoggio parlamentare dei nazionalisti del Partito Rumeno dell'Unit\u00e0 Nazionale (PUNR) e del Partito Romania Pi\u00f9 Grande (PRM), cos\u00ec come del Partito Socialista dei Lavoratori (PSM). Nel gennaio 1994 la stabilit\u00e0 della coalizione al governo divenne problematica, quando il PUNR minacci\u00f2 di revocare il suo sostegno se non gli fossero stati concessi ministri. Dopo intense negoziazioni, in agosto, due membri PUNR ricevettero gli incarichi nel governo V\u0103caroiu. A settembre, anche il ministro della giustizia in carica entr\u00f2 a far parte del PUNR. Il PRM e il PSM lasciarono la coalizione rispettivamente nell'ottobre e nel dicembre del 1995.\n1996-2000.\nLe elezioni locali del 1996 mostrarono un importante cambiamento nell'orientamento politico dell'elettorato rumeno. I partiti di opposizione diventarono popolari a Bucarest e nella maggior parte delle grandi citt\u00e0 in Transilvania e in Dobrugia. Questa tendenza continu\u00f2 nelle elezioni nazionali dello stesso anno, in cui l'opposizione domin\u00f2 le citt\u00e0 e guadagn\u00f2 grandemente nelle aree rurali precedentemente dominate da Iliescu e dal PDSR, che persero molti elettori nelle loro roccaforti elettorali, tranne che in Transilvania. La campagna elettorale dell'opposizione si incentr\u00f2 sui due temi della necessit\u00e0 di reprimere la corruzione e di rilanciare le riforme economiche. Questo messaggio fu bene accolto dagli elettori, portando a una vittoria per la coalizione CDR e all'elezione di Emil Constantinescu come presidente. Per assicurare la sua maggioranza elettorale, il CDR invit\u00f2 al governo anche il Partito Democratico (nuovo nome del FSN) di Petre Roman e l'UDMR (appoggiata dalla minoranza ungherese). Durante i seguenti 4 anni la Romania ebbe tre primi ministri. Comunque, nonostante questi cambi di leadership e costanti contrasti interni, i partiti al governo riuscirono a mantenere la loro coalizione.\n2000-2004.\nLe elezioni parlamentari del 26 novembre 2000 videro la vittoria del Partito Socialdemocratico (PSD: 36,6% e 155 seggi), seguito dal Partito Grande Romania (PRM: 19,4% e 84 seggi), mentre i sostenitori del governo uscente, la Convenzione Democratica Romena, persero tutti i seggi e si dissolsero poco dopo, lasciando il campo in Parlamento al Partito Democratico (PD) e al Partito Nazionale Liberale (PNL), oltre che all'Unione Democratica Magiara di Romania (UDMR). Il governo fu guidato da Adrian N\u0103stase (PSD). Le elezioni presidenziali del 2000, tenute in contemporanea, furono nuovamente vinte da Ion Iliescu (PSD).\n2004-2008.\nIl 29 novembre 2004 le elezioni del parlamento videro l'Unione nazionale (PSD-PUR: 36,8% e 132 seggi) prevalere sull'Alleanza Giustizia e Verit\u00e0 (PD-PNL: 31,5% e 112 seggi); terzo fu il Partito Grande Romania (PRM: 13,0% e 48 seggi), seguito dalla minoranza ungherese (UDMR: 6,2% e 22 seggi). Le altre minoranze nazionali ottennero i 18 seggi previsti dalla costituzione. Nel dicembre 2004, dopo una campagna elettorale serrata e vinta di stretta misura, Traian B\u0103sescu, membro del Partito Democratico (PD), alleato del Partito Nazionale Liberale (PNL), sconfisse al secondo turno Adrian N\u0103stase del Partito Socialdemocratico (PSD) e fu eletto Presidente. Il governo venne sostenuto da una coalizione tra PD, PNL, UDMR e PUR (ora PC) guidata da C\u0103lin Popescu T\u0103riceanu (PNL). Il 19 aprile 2007 il Parlamento rumeno ha sospeso il Presidente dall'incarico, e dopo che la Corte Costituzionale ha riconosciuto la decisione parlamentare il 20 aprile 2007, Nicolae V\u0103c\u0103roiu ha assunto la carica di Presidente ad interim fino al 23 maggio, quando il referendum ha confermato B\u0103sescu nella carica.\n2008 a oggi.\nIl 30 novembre 2008 le elezioni del Parlamento sono state vinte dal Partito Democratico Liberale (PDL, aderente al PPE), nato un anno prima a sostegno del presidente Traian B\u0103sescu, con il 32,4% e 115 seggi, che ha raggiunto il Partito Socialdemocratico (PSD, aderente al PSE), guidato da Mircea Geoan\u0103, con il 33,1% e 114 seggi (grazie alla conferma dell'alleanza con il piccolo Partito Conservatore - PC). Hanno confermato la propria forza il Partito Nazionale Liberale (PNL, aderente all'ALDE), guidato dal primo ministro C\u0103lin Popescu T\u0103riceanu, con il 18,6% e 65 seggi, e la Unione Democratica Magiara di Romania (UDMR, aderente al PPE), guidata da B\u00e9la Mark\u00f3, con il 6,2% e 22 seggi. I 18 seggi restanti sono andati secondo la costituzione ai rappresentanti di altrettante minoranze etniche (fra cui Mircea Grosaru dell'Associazione degli Italiani in Romania). Esclusi dal parlamento l'ultra-nazionalista Partito Grande Romania (PRM) guidato da Corneliu Vadim Tudor, con il 3,2% (il grande sconfitto) e l'ultra-conservatore Partito Nuova Generazione - Cristiano Democratico (PNG-CD), guidato da George Becali, con il 2,3%. Il governo approvato il 22 dicembre 2008 \u00e8 guidato da Emil Boc, dopo la rinuncia da parte di Theodor Stolojan, \u00e8 costituito da una \"grande coalizione\" visto che raccoglie il 60% della volont\u00e0 degli elettori, formata dal PDL e PSD. Le elezioni del Parlamento europeo sono fissate per il 7 giugno 2009, le elezioni presidenziali per il dicembre 2009.\nPartecipazione a organizzazioni internazionali.\nACCT, BIS, BSEC, CCC, CE, Commissione Elettrotecnica Internazionale, Comitato Zangger, EAPC, EBRD, ECE, FAO, Fondo Monetario Internazionale, G-9, G-77, IAEA, IBRD, ICAO, ICC, ICFTU, ICRM, IFAD, IFC, IFRCS, ILO, IMO, Inmarsat, Intelsat, Interpol, IOC, IOM, ISO, ITU, LAIA (osservatore), MONUC, NAM (ospite), NSG, OAS (osservatore), OPCW, OSCE, PCA, PfP, ONU, UE, UNCTAD, UNESCO, UNIDO, UNIKOM, UNMIBH, UNMIK, UPU, WCL, WEU (partner associato), WFTU, Organizzazione Mondiale della Sanit\u00e0, WIPO, WMO, WToO, WTrO\nElezioni in Romania.\nLa Romania elegge a livello nazionale un Capo di Stato - il Presidente - e una legislatura. Il Presidente viene eletto dal popolo per un mandato di cinque anni; il Parlamento rumeno (\"Parlamentul Rom\u00e2niei\") ha due camere: la Camera dei Deputati (\"Camera Deputa\u0163ilor\"), che conta 346 membri eletti ogni quattro anni con sistema basato su collegi elettorali: il seggio relativo a ogni collegio \u00e8 ottenuto dal candidato che ottiene almeno il 50% dei voti validi; il Senato (\"Senatul\") ha invece 143 membri eletti ogni quattro anni sempre con lo stesso metodo. La Romania presenta un sistema multipartitico, con numerosi partiti politici, nel quale nessuno di essi spesso ha l'opportunit\u00e0 di giungere al potere da solo: i partiti devono pertanto giungere ad accordi interni e formare governi di coalizione.\nNel 2007, per la prima volta, i rumeni hanno eletto i loro rappresentanti al Parlamento europeo. La data inizialmente prevista per questa elezione era il 13 maggio, ma la data \u00e8 stata spostata al 25 novembre per questioni politiche interne.\nSistema elettorale.\nLa Camera dei Deputati e il Senato sono eletti a suffragio universale, uguale, diretto e segreto, sulla base di un sistema di liste e di candidature indipendenti. Fino al 2008, il sistema in vigore era modulato secondo il principio della rappresentanza proporzionale, mentre dalle ultime elezioni \u00e8 in vigore un sistema con collegi elettorali di grandezza inferiore a quella delle contee. La scelta di un sistema di elezione identico per le due camere che compongono il Parlamento conferisce loro la stessa legittimazione, perch\u00e9 entrambe sono l'espressione dello stesso corpo elettorale.\nLe due camere hanno diverso numero di membri: la Camera dei Deputati \u00e8 composta da 322 deputati, mentre il Senato da 137 senatori. Per l'elezione dei deputati, il rapporto di rappresentanza \u00e8 circa un deputato ogni 70.000 abitanti, mentre nel Senato il rapporto \u00e8 di un senatore ogni 160.000 abitanti.\nIl numero di deputati e senatori da eleggere in ogni legislatura \u00e8 determinato sulla base del rapporto di rappresentanza, ponendo il relazione il numero di residenti con questo rapporto. Il numero di abitanti preso in considerazione \u00e8 quello riferito al 1\u00ba luglio dell'anno precedente la consultazione elettorale, pubblicato nelle statistiche ufficiali. Se nei cinque mesi prima delle elezioni si svolge un censimento, il numero ufficiale diventa quello scaturito dal censimento.\nLa Costituzione della Romania e la legge elettorale garantiscono le organizzazioni legalmente costituite formate da cittadini delle minoranze nazionali nel caso ottengano almeno un deputato o un senatore e nel caso ottengano almeno il 5% della media nazionale dei voti validamente espressi in tutto lo Stato per l'elezione di un deputato.\nI mandati assegnati nelle condizioni della legge elettorale alle organizzazioni delle minoranze nazionali si aggiungono ai mandati dei deputati che non fanno parte delle minoranze, pertanto il numero di deputati e senatori pu\u00f2 superare quello di 322 e 137 rispettivamente.\nModifica del 2008.\nPer lo svolgimento delle elezioni parlamentari del 2008, il Presidente Traian B\u0103sescu intendeva introdurre un nuovo sistema a due turni, ma un referendum del 2007 bocci\u00f2 la proposta per affluenza insufficiente. Come compromesso, fu tuttavia introdotto un nuovo sistema elettorale, applicato per la prima volta alle elezioni del 2008: il nuovo sistema cambi\u00f2 dal vecchio proporzionale a liste di partito verso un proporzionale con membri misti, il primo a suddividere la nazione in entit\u00e0 di livello inferiore alle contee, i collegi elettorali. I partiti ottengono ogni collegio elettorale in cui hanno ottenuto almeno il 50% dei voti. Inoltre, i seggi sono allocati secondo il metodo D'Hondt (se \u00e8 necessario, viene innalzato il numero di seggi della Camera dei Deputati). Viene applicata una soglia del 5% per ogni Camera, oppure la condizione di ottenere almeno sei collegi per la Camera dei Deputati e tre collegi per il Senato, con pi\u00f9 del 50% dei voti in ognuno di essi. Sono stati previsti aggiustamenti per la Camera per quanto riguarda i candidati delle minoranze nazionali.\nCircoscrizione estero.\nA partire dalle elezioni parlamentari del 2008 sono per la prima volta rappresentati i rumeni residenti all'estero da un totale di 4 membri che eletti per la Camera e di 2 membri per il Senato in quelli che sono rispettivamente le divisioni dei collegi uninominale all'interno di quella che viene chiamata circoscrizione elettorale \"Diaspora\".Sono state sollevate molte critiche al fatto che siano non sufficienti questo numero di parlamentari in quanto \u00e8 numerosa la popolazione rumena residente all'estero e che con le sue rimesse aiuta notevolmente l'economia della Romania.I cittadini aventi diritto si sono potuti recare per votare nelle 221 sezioni elettorali organizzate presenti nelle ambasciate dei paesi dove risiedono o nei consolati o in altri luoghi ufficialmente riconosciuti dalle autorit\u00e0 rumene."}
{"id": "53282", "revid": "767487", "url": "https://it.wikipedia.org/wiki?curid=53282", "title": "Efisio Melis", "text": "Biografia.\nSecondo Andreas Fridolin Weis Bentzon la vita di Melis \"fu un romanzo e non \u00e8 adatta per essere raccontata\", ci\u00f2 malgrado \u00e8 ancora possibile registrare che fu suonatore estroso, con capacit\u00e0 tecniche prodigiose, precisissimo e velocissimo nell'esecuzione. Pur interpretando le suonate in modo tradizionale, riusciva, grazie al dominio assoluto dello strumento, ad inserire temi originali. In questo senso, dato il periodo storico, Efisio Melis rappresenta uno snodo tra il passato e l'epoca d'oro delle launeddas (in cui il suonatore \u00e8 al centro della vita sociale), ed il declino inevitabile dello strumento, dovuto alla prepotente colonizzazione culturale che, precipitando sulla Sardegna, ebbe a diluirne alcuni dei connotati pi\u00f9 originali.\nIl confronto con gli altri suonatori, che anticamente era influenzato anche dalla moralit\u00e0 del suonatore, creava una forte faziosit\u00e0 nei fruitori, direttamente interessati all'uso tradizionale dello strumento, eminentemente dedicato ad accompagnare il rito collettivo del ballo sardo: a Villaputzu gli estimatori di Antonio Lara, altro valente suonatore, rimproveravano Efisio Melis d'essere troppo veloce nell'esecuzione e di rendere per questo difficile il ballo, mentre proprio la velocit\u00e0 era invece apprezzata dai sostenitori, i quali reputavano il suono del Lara lento e noioso.\nDi fatto, due generazioni si contrapponevano: da una parte si schierava una lunga tradizione, la \"morale corrente\", la seriet\u00e0 rappresentata a grandi linee da Antonio Lara, mentre dall'altra emergevano Efisio Melis ed i giovani, seppure confusamente, aperti al cambiamento al punto da cambiare persino il plurisecolare modo di ballare. Dopo le innovazioni introdotte dal Melis, e contrariamente ad una delle caratteristiche della societ\u00e0 tradizionale sarda (nella quale i riti collettivi erano celebrati in estrema vicinanza ed in afflato fra tutte le componenti, con abbattimento delle barriere anagrafiche, sessiste e di ceto), dopo che le launeddas ebbero a risuonare di musica ricongegnata, un giovane ed un vecchio raramente ballavano pi\u00f9 insieme, tanto era ora diverso il modo di interpretare le sonate.\nIl giudizio sui suonatori era influenzato anche da fattori estranei alla loro bravura come suonatori. Efisio Melis, spigoloso di carattere, lingua pronta alla sagace battuta, anticipatore, per molti aspetti, dello stereotipo dell'artista anni sessanta, non disdegnava la bevuta con gli amici ed aveva fama di rapitore di cuori. La rivalit\u00e0 tra suonatori, retaggio del periodo in cui essere \"maestri\" era segno di un'invidiabile posizione sociale, si manifestava anche nello screditare il suonatore avversario ed egli fu, per quanto gi\u00e0 detto, bersaglio facile di critiche spesso feroci. Da Villaputzu si trasfer\u00ec a Cagliari.\nMelis incarn\u00f2 la pervicace \"resistenza\" del popolo sardo, costituita di genialit\u00e0 e cultura \"altra\" individuali, ma fragile nei confronti della penetrazione culturale \"ufficiale\" e massiva; di fronte al contrasto culturale, che relegava le launeddas in una nicchia arroccata, speriment\u00f2 contaminazioni con la fisarmonica, si prodig\u00f2 per la realizzazione di launeddas elettriche, si prest\u00f2 a registrazioni di dischi che comprimevano impietosamente la suonata nei tre minuti della facciata dei dischi a quarantacinque giri. In questi tentativi si pu\u00f2 ravvisare la tristezza del genio che si propone in modo minore, che cerca pubblico e confronto nel periodo in cui questi vengono inesorabilmente meno. In questo sta anche il dramma delle launeddas e del suonatore: consapevolezza della bont\u00e0 e ricchezza del repertorio di uno strumento conchiuso e indipendente, sufficientemente timbrico per essere accompagnato ed ora costretto ad accompagnare strumenti suonati da musicisti spesso non all'altezza.\nIl raffronto con il presente evidenzia l'influenza, a volte soffocante, che questo suonatore ha avuto ed ha sugli attuali suonatori del medesimo strumento. La mancanza di contatto, di scambio con un pubblico critico, ha determinato una condizione di copiatura che, salvo rare eccezioni, definisce una situazione di stallo superabile solo con una reinterpretazione culturale da inserire in un nuovo contesto musicale. Le attuali tendenze di valorizzazione della musica etnica attraverso l'inglobamento della stessa in ambiti meno provinciali, possono servire quali elementi propedeutici al rifiorire dello strumento, rispettando la memoria storica originaria di cui Efisio Melis \u00e8 esempio."}
{"id": "53284", "revid": "251174", "url": "https://it.wikipedia.org/wiki?curid=53284", "title": "Impianto elettrico", "text": "Per impianto elettrico si intende il complesso di componenti elettrici di un sistema elettrico aventi caratteristiche elettriche fra di loro coordinate, realizzato al fine di soddisfare un determinato scopo.\nDescrizione.\nGeneralmente ha origine nel punto di fornitura che \u00e8 il punto di prelievo in cui il fornitore mette a disposizione l'energia elettrica. Nel caso di autoproduzione, il punto di fornitura \u00e8 identificato nei morsetti di uscita del generatore o del trasformatore, se esistente. I componenti elettrici facenti parte dell'impianto elettrico possono essere identificati a titolo esemplificativo ma non esaustivo nei cavi elettrici e nelle relative conduttore di protezione, nelle cassette di derivazione, negli interruttori, nelle prese, nei dispositivi di protezione ecc.\nEsistono due grandi categorie di impianti elettrici: quelli ad uso civile e quelli ad uso industriale. I primi sono realizzati nelle abitazioni private e nei luoghi di pubblico accesso come scuole e ospedali; i secondi sono realizzati nei complessi industriali e di produzione e sono utilizzati per alimentare il macchinario industriale.\nProblemi e protezioni.\nNegli impianti elettrici possono verificarsi guasti o malfunzionamenti. Le principali situazioni anomale in cui un impianto elettrico si pu\u00f2 trovare sono:\nPer evitare che questi eventi producano danni alle persone o alle cose, devono essere installati appositi apparecchi di protezione. I principali apparecchi sono:\nInoltre, perch\u00e9 gli interruttori differenziali possano funzionare adeguatamente devono essere coordinati con un impianto di messa a terra, ma il loro utilizzo \u00e8 indispensabile (oltre che obbligatorio) anche negli impianti che ne sono privi.\nNel mondo.\nLe disposizioni di origine legislativa e di normazione tecnica relative alla progettazione, alla costruzione, alla manutenzione e conduzione degli impianti elettrici, hanno lo scopo di proteggere le persone e le cose dal rischio di elettrocuzione, dal rischio di incendio e di esplosione. In genere si basano su disposizioni di ordine generale emanate da organizzazioni di produzione normativa a livello internazionale e successivamente adottate o recepite con o senza modifiche a livello nazionale. In ambito legislativo ne sono esempio le direttive di origine europea successivamente recepite dalle singole legislazioni nazionali e in ambito di normazione tecnica, le norme tecniche prodotte dalla Commissione elettrotecnica internazionale (IEC) e dal Comitato europeo per la normalizzazione elettrotecnica (CENELEC) successivamente adottate dagli enti di normazione nazionale.\nItalia.\nLa legge 5 marzo 1990, n. 46 regolava la progettazione degli impianti elettrici, \u00e8 stata sostituita poi completamente dal D.M. 37 del 22 gennaio 2008; tale decreto ministeriale stabilisce quali siano i soggetti abilitati a progettare e realizzare le principali tipologie di impianti relativi a tutti gli edifici e a quali obblighi e prescrizioni debbano attenersi tali soggetti.\nFondamentale nella progettazione, realizzazione e collaudo di un impianto elettrico sono le norme del Comitato Elettrotecnico Italiano (CEI) a metterlo in regola. Gli impianti elettrici in bassa tensione alimentati da un ente elettrocommerciale devono comprendere un impianto di messa a terra (sistema TT) in quanto necessario per la protezione dai contatti indiretti."}
{"id": "53285", "revid": "1982", "url": "https://it.wikipedia.org/wiki?curid=53285", "title": "Monetazione romana repubblicana", "text": "La monetazione arriv\u00f2 tardi a Roma, in confronto al resto del Mar Mediterraneo, come Grecia e Asia Minore che avevano introdotto le monete nel VII secolo a.C. La valuta dell'Italia centrale era determinata dalle sue risorse naturali, costituite prevalentemente da minerale di bronzo e scarso minerale d'argento. La monetazione della Repubblica Romana inizi\u00f2 quindi con pesanti pezzi di bronzo fuso, ma in qualche caso fu usato anche l'argento. Durante la seconda guerra punica fu introdotto il denario, una moneta che sarebbe diventata la colonna dorsale dell'economia Romana per 450 anni.\nPre-moneta.\nPrima dell'introduzione della moneta presso le popolazioni dell'Italia centrale, le due importanti forme di valuta nell'economia furono il bestiame (\"pecus\"), da cui deriva la parola latina che indicava il denaro (\"pecunia\"), e dei pezzi di bronzo di forma irregolare noti presso i numismatici come aes rude (\"bronzo grezzo\").\nL'aes rude fu la moneta di gran parte dell'Italia centrale per centinaia di anni, anche se era disagevole pesarlo in ogni transazione.\nVerso la fine del IV secolo a.C. il bronzo cominci\u00f2 ad essere fuso in barre a forma di parallelepipedo che sono note attualmente, senza per\u00f2 nessuna autorit\u00e0 storica, come aes signatum (\"bronzo segnato\").\nQueste barre erano di peso variabile, anche se per lo pi\u00f9 erano dell'ordine di 5 libbre romane, e di solito presentavano un disegno su una faccia, ed in seguito su entrambe. La funzione reale dell'\"aes signatum\" ha avuto interpretazioni diverse; anche se erano una forma di denaro, non erano monete giacch\u00e9 non aderivano ad uno standard di peso.\nRoma produsse un proprio \"aes signatum\" verso il 300 a.C., caratterizzato dall'inscrizione \"ROMANOM\" (dei Romani).\nMonete di bronzo fuso.\nSecondo Pomponio, un giurista vissuto nel II secolo d.C., la posizione dei triumviri monetales fu stabilita nel 289 a.C., \"IIIviri aere argento auro flando feriundo\" (i tre responsabili di fondere e battere bronzo, argento e oro). Secondo Suidas, la zecca era situata nel tempio di Giunone Moneta sul Campidoglio.\nIn questo periodo Roma aveva oramai familiarit\u00e0 con la monetazione, che era stata introdotta dai Greci nelle loro colonie in Italia meridionale. In questo periodo Roma aveva conquistato una gran parte dell'Italia centrale, che le aveva procurato una grande quantit\u00e0 di bronzo ma poco argento. Fu introdotto un sistema di pesante monetazione fusa in bronzo, con lo standard librale basato cio\u00e8 su un assi dal peso di una libbra (\"libra\") con pezzi frazionali fatti di multipli di oncia (\"uncia\"). 12 once costituivano una libbra.\nI valori erano ben segnati con I per l'asse, S sul semisse, e globuli che indicavano il numero di once nelle denominazioni minori. Queste emissioni sono note come \"aes grave\" (bronzo pesante) dai numismatici. Stilisticamente le monete, a causa del fatto che erano fuse anzich\u00e9 battute, erano tipicamente Romane. Oltre all'asse ed alle sue frazioni, furono prodotti anche multipli come il dupondio (II assi) il tresse (III). Il peso dell'aes grave diminu\u00ec in una serie di riduzioni. Inizi\u00f2 con uno standard librale (circa 330 g), poi il peso fu ridotto ad uno standard semi-librale (circa 170 g) intorno al 220 a.C. Gi\u00e0 nel periodo dello standard semi-librale, le pi\u00f9 piccole denominazioni come l'oncia e la semiuncia erano battute anzich\u00e9 fuse.\nPoco dopo si pass\u00f2 ad uno standard semi-librale ridotto, di circa 88 g.\nIntroduzione della monetazione di stile greco.\nLe monete di questo periodo sono comunemente indicate con il nome di romano-campane.\nMonete di bronzo di stile greco furono prodotte in piccole quantit\u00e0 con l'inscrizione \u03a1\u03a9\u039c\u0391\u0399\u03a9\u039d verso il 300 a.C. Attualmente ne esistono solo una manciata di esemplari. Si ritiene che siano state prodotte a favore di Roma da Neapolis (Napoli), basate su stile e peso simile a quello della monetazione propria di Neapolis, ed usate per facilitare il commercio.\nRoma emette il suo argento in stile greco con una doppia dracma con l'inscrizione ROMANO, che fu coniata nel sud d'Italia e che probabilmente fu usata l\u00ec e non a Roma.\nAlcuni storici ritengono che queste monete valessero 10 assi, facendone cos\u00ec dei denari; questa asserzione \u00e8 basata su un passo di Plinio il Vecchio del I secolo d.C., in cui afferma che il denario fu introdotto nel 269 a.C.\nIl peso della didracma diminu\u00ec da 7,3 g fino a 6,6 g e fu sostituita da una moneta di questo peso di stile pi\u00f9 romano nota come quadrigato. Il quadrigato, prodotto in grande quantit\u00e0 a partire dal 235 a.C. circa, ha questo nome per l'immagine sul rovescio che mostra una Vittoria che guida una quadriga. Il quadrigato fu prodotto per circa due decenni, fino a quando fece la sua comparsa il denario.\nIntroduzione del denario.\nIl denario, che divenne la principale moneta d'argento di Roma per oltre 4 secoli, fu introdotto intorno al 211 a.C., fu valutato pari a 10 assi, come indicato dal segno X, e pesava circa 4,5 g (1/72 di una libbra romana). Al momento dell'introduzione del denario, l'asse pesava circa 55 g, ma fu ridotto in seguito ad uno standard sestantale di circa 40,5 g. I primi denari presentavano la testa elmata di Roma al dritto, e al rovescio o una Vittoria che guida una biga oppure i Dioscuri. Il peso del denario si stabilizz\u00f2 quasi subito a circa 4 g. Accanto al denario furono introdotti il mezzo denario, cio\u00e8 il quinario (V), ed il quarto di denario, cio\u00e8 il sesterzio (IIS).\nQuasi contemporaneamente al denario fu introdotta anche un'altra moneta d'argento, il vittoriato, prodotto in grande quantit\u00e0. Il vittoriato fu prodotto principalmente per i pagamenti a non-Romani, e sarebbe stato all'incirca equivalente ad una dracma greca. Mentre il quadrigato, che fu rivalutato a 15 assi (1,5 denari) usc\u00ec presto di circolazione, il vittoriato continu\u00f2 a essere usato fino al II secolo a.C. I vittoriati erano popolari in aree come la Gallia Cisalpina, dove circolarono a lungo accanto alla dracma di Massalia (Marsiglia). Sin quasi dal principio i denari furono contrassegnati da speciali simboli, come una stella o un'ancora, ed in seguito da monogrammi che indicavano il triumviro monetale che era responsabile per l'emissione.\nVerso il 118 a.C. (la data esatta non \u00e8 chiara) il denario fu ritariffato a 16 assi, indicato da XVI sul dritto del denario: le tre lettere sono scritte una sopra all'altra, in un monogramma che somiglia ad un asterisco. I tipi al dritto ed al rovescio variano moltissimo, mentre i tipi dei bronzi rimangono sostanzialmente costanti per tutta la repubblica.\nClassificazione.\nPer le monete repubblicane uno dei riferimenti pi\u00f9 usati \u00e8 il testo di Ernest Babelon (\"Description historique et chronologique des monnaies de la r\u00e9publique romaine vulgairement appel\u00e9es monnaies consulaires\") pubblicato in due volumi nel 1885-1886. Nel testo viene utilizzata la suddivisione proposta da Eckhel:\nLa \"Description\" di Babelon \u00e8 ancora pubblicata. Altri lavori pi\u00f9 moderni sono quello di Edward Allen Sydenham e quello di Michael H. Crawford, che elencano le monete in ordine cronologico.\nIl lavoro di Crawford \u00e8 il pi\u00f9 recente sulla monetazione repubblicana. Nell'elenco delle monete il primo numero indica il monetario mentre il secondo numero indica la singola moneta."}
{"id": "53290", "revid": "298229", "url": "https://it.wikipedia.org/wiki?curid=53290", "title": "100 metri ostacoli", "text": "I 100 metri ostacoli sono una specialit\u00e0 esclusivamente femminile dell'atletica leggera; fa parte del programma olimpico dal 1972, precedentemente dai Giochi olimpici di a quelli di si era disputata la gara degli 80 metri ostacoli.\nCaratteristiche.\nGli ostacoli sono dieci per ogni concorrente ed hanno un'altezza di 0,84\u00a0m. Il primo ostacolo \u00e8 posto a 13\u00a0m dalla linea di partenza, i successivi 9 sono posti a 8,50\u00a0m di distanza l'uno dall'altro, l'ultimo ostacolo \u00e8 posto a 10,50 metri dalla linea del traguardo.\nIl regolamento sancisce che:\nAbbattere gli ostacoli involontariamente non comporta alcuna penalit\u00e0 ma ovviamente rallenta l'azione dell'atleta e rischia di fargli perdere l'equilibrio e la continuit\u00e0 della corsa.\nI 100 metri ostacoli sono una delle discipline dell'eptathlon femminile. Assieme ai 60 metri ostacoli (specialit\u00e0 indoor) e ai 110 metri ostacoli (specialit\u00e0 maschile), i 100 metri ostacoli vengono colloquialmente chiamati \"ostacoli alti\", in contrapposizione agli \"ostacoli bassi\" dei 400 metri ostacoli che utilizzano barriere poste ad un'altezza inferiore.\nIn passato, le donne gareggiavano sulla misura di 80 metri. \u00c8 su questa distanza che Ondina Valla, ai Giochi di , vinse la prima medaglia d'oro olimpica assegnata ad un'atleta italiana, stabilendo anche il record mondiale.\nRecord.\nL'attuale record mondiale della specialit\u00e0 \u00e8 detenuto dalla statunitense Kendra Harrison con il tempo di 12\"20, stabilito il 22 luglio 2016 a Londra, nel Regno Unito.\n\"Statistiche aggiornate al 9 settembre 2021.\"\nLegenda:\nMigliori atlete.\n\"Statistiche aggiornate al 1\u00ba agosto 2021.\""}
{"id": "53291", "revid": "155118", "url": "https://it.wikipedia.org/wiki?curid=53291", "title": "Funerale", "text": ""}
{"id": "53292", "revid": "298229", "url": "https://it.wikipedia.org/wiki?curid=53292", "title": "110 metri ostacoli", "text": "I 110 metri ostacoli sono una specialit\u00e0 esclusivamente maschile dell'atletica leggera; fa parte del programma olimpico sin dalla prima edizione del 1896.\nCaratteristiche.\nGli ostacoli sono 10 per ogni concorrente ed hanno un'altezza di 1,067 (metri), pari a 3 piedi e 6 pollici nel sistema di misura anglosassone (nelle categorie cadetti, allievi e juniores le altezze sono rispettivamente 0,84\u00a0m, 0,912\u00a0m e 1,000\u00a0m). Il primo ostacolo \u00e8 posto a 13,72\u00a0m (15 iarde) dalla linea di partenza i successivi 9 sono posti a 9,14\u00a0m (10 iarde) di distanza l'uno dall'altro, l'ultimo ostacolo \u00e8 posto a 14,02 metri dalla linea del traguardo.\nQuando la gara nacque, dall'ultima barriera al termine la distanza era di 15 iarde, per una distanza totale di 120 iarde (solo pi\u00f9 tardi la gara divenne metrica).\nAbbattere gli ostacoli non comporta alcuna penalit\u00e0 ma ovviamente, essendo essi dotati di un contrappeso, rallenta l'azione dell'atleta e rischia di fargli perdere l'equilibrio. \u00c8 invece considerato irregolare (pena la squalifica) abbattere un ostacolo deliberatamente o superarlo passando con un piede o una gamba a fianco dell'ostacolo, anzich\u00e9 sopra di esso.\nI 110 metri ostacoli sono una delle discipline del decathlon. Assieme ai 60 metri ostacoli (specialit\u00e0 indoor) e ai 100 metri ostacoli (specialit\u00e0 femminile), i 110 metri ostacoli vengono colloquialmente chiamati \"ostacoli alti\", in contrapposizione agli \"ostacoli bassi\" dei 400 metri ostacoli che utilizzano barriere poste ad un'altezza inferiore.\nRecord.\nL'attuale record mondiale della specialit\u00e0 \u00e8 detenuto dallo statunitense Aries Merritt con il tempo di 12\"80, stabilito a Bruxelles il 7 settembre 2012.\n\"Statistiche aggiornate al 3 febbraio 2020.\"\nLegenda:\nMigliori atleti.\n\"Statistiche aggiornate al 26 giugno 2021.\""}
{"id": "53293", "revid": "298229", "url": "https://it.wikipedia.org/wiki?curid=53293", "title": "400 metri ostacoli", "text": "I 400 metri ostacoli sono una specialit\u00e0 sia maschile che femminile dell'atletica leggera, parte del programma olimpico.\nCaratteristiche.\nGli ostacoli sono 10 per ogni concorrente ed hanno un'altezza di 0,762\u00a0m per le donne e di 0,914\u00a0m per gli uomini. Il primo ostacolo \u00e8 posto a 45\u00a0m di distanza dalla linea di partenza, i successivi nove sono a 35\u00a0m l'uno dall'altro. Il traguardo \u00e8 collocato a 40\u00a0m dall'ultimo ostacolo. Abbattere gli ostacoli non comporta alcuna penalit\u00e0 ma ovviamente rallenta l'azione dell'atleta e rischia di fargli perdere l'equilibrio.\nI 400 metri ostacoli vengono colloquialmente chiamati \"ostacoli bassi\" in contrapposizione agli \"ostacoli alti\" dei 60 metri ostacoli (specialit\u00e0 indoor), 100 metri ostacoli (specialit\u00e0 femminile) e 110 metri ostacoli (specialit\u00e0 maschile), dove si utilizzano barriere poste ad altezze superiori.\nRecord.\nIl record mondiale maschile dei 400 m ostacoli \u00e8 stato stabilito il 3 agosto 2021 ai Giochi olimpici di Tokyo dal norvegese Karsten Warholm con il tempo di 45\"94, mentre il record femminile, stabilito il 4 agosto 2021 sempre a Tokyo, appartiene alla statunitense Sydney McLaughlin col tempo di 51\"46.\nMaschili.\n\"Statistiche aggiornate al 3 agosto 2021.\"\nFemminili.\n\"Statistiche aggiornate al 21 agosto 2021.\"\nLegenda:\nMigliori atleti.\nMaschili.\n\"Statistiche aggiornate al 3 agosto 2021.\"\nFemminili.\n\"Statistiche aggiornate al 4 agosto 2021.\""}
{"id": "53294", "revid": "1444886", "url": "https://it.wikipedia.org/wiki?curid=53294", "title": "Centrale elettrica", "text": "Una centrale elettrica \u00e8 un impianto industriale dedicato alla produzione di energia elettrica tramite la trasformazione di una fonte di energia primaria. La macchina dedicata alla conversione dell'energia \u00e8 solitamente un generatore elettrico costituito da un alternatore mosso da un motore, fanno eccezione degli impianti fotovoltaici. Per la gestione dell'impianto nella centrale \u00e8 presente la strumentazione di controllo che generalmente contiene anche il trasformatore necessario alla trasmissione dell'energia elettrica in alta o altissima tensione. \nUna centrale elettrica \u00e8 classificata in base alla fonte energetica che trasforma, principalmente si hanno la centrale termoelettrica, la centrale idroelettrica, la centrale nucleare, la centrale solare, la centrale eolica e la centrale geotermoelettrica\".\"\nCentrali termoelettriche.\nLa centrale termoelettrica \u00e8 la tipologia di centrale pi\u00f9 diffusa nel pianeta. Il funzionamento si basa su un elemento combustibile (olio combustibile, carbone o gas, ma anche biomassa, biogas o combustibile derivato da rifiuti CDR) che viene bruciato in modo da sviluppare calore; questo calore viene trasmesso a una caldaia, nella quale circola acqua ad alta pressione (l'acqua deve subire una serie di trattamenti al fine di essere purificata e filtrata per non danneggiare gli impianti), tale acqua viene cos\u00ec trasformata in vapore raggiungendo temperatura elevata. Il vapore viene convogliato verso delle macchine rotanti denominate turbine a vapore nelle quali il vapore si espande convertendo il proprio contenuto entalpico in energia meccanica. Collegati all'albero in rotazione di tali turbine vi sono gli alternatori i quali convertono l'energia meccanica di rotazione in energia elettrica. In altre parole tali centrali basano il loro funzionamento sulla legge di Faraday -Neumann-Lenz ovvero le leggi dell'induzione elettromagnetica: a partire da una fonte di energia primaria, l'energia termica sviluppata dalla combustione della fonte primaria \u00e8 usata per ottenere vapore, quest'ultimo viene convogliato sulle turbine il cui movimento (energia cinetica) collegato all'albero motore dell'alternatore genera energia elettrica.\nUn'evoluzione \u00e8 la centrale termoelettrica a ciclo combinato: il gas viene bruciato in una turbina a gas che, collegata ad un alternatore, produce elettricit\u00e0. I gas di scarico della turbina, estremamente caldi, vengono a loro volta utilizzati per evaporare acqua ed il vapore cos\u00ec ottenuto \u00e8 usato in una turbina a vapore come in una centrale termoelettrica tradizionale, generando altra corrente elettrica. Questo genere di centrali termoelettriche ha un rendimento elettrico molto maggiore di quelle tradizionali, arrivando anche al 60% in pi\u00f9.\nVantaggi.\nGeneralmente le centrali termoelettriche erogano grandi potenze, dell'ordine delle centinaia o migliaia di MW (1000000 W) e costituiscono la spina dorsale del sistema di produzione dell'energia elettrica, perch\u00e9 i loro impianti termici danno il massimo rendimento in regime di produzione costante; di solito, quindi, vengono tenute in funzione per lunghi periodi di tempo, costituendo la base della capacit\u00e0 produttiva. Anche se alcuni impianti termoelettrici possono essere polivalenti, ovvero in grado di utilizzare diversi tipi di combustibile, questo si ottiene a spese del rendimento termodinamico e quindi della spesa complessiva: per questo, in generale, si costruiscono centrali termoelettriche in grado di bruciare con la massima efficienza un particolare combustibile, e si riadattano gli impianti in caso diventi necessario bruciare un combustibile diverso.\nInoltre essendo il loro funzionamento funzione di variabili facilmente controllabili come il combustibile, esse esercitano un ruolo implicito di regolazione della frequenza di rete, che impianti rinnovabili non possono fornire a causa della variabilit\u00e0 dei fenomeni che le regolano (presenza assenza di sole, vento... etc). La regolazione della frequenza risulta fondamentale per scongiurare blackout.\nSvantaggi.\nI residui della combustione dei combustibili generano una quantit\u00e0 elevata di prodotti inquinanti come i fumi non respirabili, il particolato fine, gli ossidi di zolfo e azoto e gli idrocarburi aromatici, che possono essere dispersi nell'ambiente. I progressi tecnologici degli ultimi anni hanno fatto s\u00ec che molte misure per l'abbattimento di tali prodotti fossero attivate nelle centrali (pretrattamento del combustibile, abbattimento delle polveri, desolforatori, etc.) rendendo queste emissioni meno dannose. Nei paesi meno sviluppati questo tipo di impianti sono spesso molto dannosi, poich\u00e9 a causa del loro alto costo di costruzione, le strutture di depurazione dei fumi non vengono costruite e ci\u00f2 le rende delle pericolose fonti di inquinamento.\nPossibili miglioramenti.\n\u00c8 possibile ridurre notevolmente l'impatto ambientale di queste centrali. Innanzitutto si pu\u00f2 semplicemente utilizzare un combustibile poco inquinante (come il gas naturale che produce meno particolato), il gasolio desolforato ed il carbone bonificato). \u00c8 possibile contenere notevolmente le emissioni di inquinanti tramite il montaggio di appositi filtri a reagente e catalizzatori ossidanti.\nIl calore residuo anzich\u00e9 essere sprecato immettendolo nell'aria pu\u00f2 essere utilizzato per il teleriscaldamento nella stagione invernale (sostituendo le caldaie private nelle abitazioni vicine alla centrale).\nTermovalorizzatori.\nI termovalorizzatori sono inceneritori che recuperano il calore sviluppato dalla combustione dei rifiuti per produrre energia elettrica in maniera analoga alle centrali termoelettriche.\nAffinch\u00e9 il combustibile solido secondario (e soprattutto la parte plastica contenuta) brucino con minor produzione di elementi tossici (ad esempio le diossine) \u00e8 necessario raggiungere temperature molto elevate (almeno 850\u00a0\u00b0C) ed utilizzare sistemi di abbattimento degli inquinanti molto sofisticati e costosi; in ogni caso le emissioni sono generalmente maggiori e contengono sostanze pi\u00f9 nocive rispetto alle centrali termoelettriche tradizionali (ad esempio diossine o metalli pesanti).\nLa combustione ad alta temperatura, inoltre, produce una miniaturizzazione delle polveri emesse, proporzionale alla temperatura stessa. Ci\u00f2 pu\u00f2 dunque portare alla produzione di polveri fini, ultrafini e particolato carbonioso, che possono causare diverse patologie. La combustione dei materiali risultanti dalla selezione dei rifiuti, miscelata agli additivi, produce una notevole quantit\u00e0 di polveri, in parte filtrate prima dell'emissione al camino, almeno nelle componenti di maggiori dimensioni normate dalle leggi.\nCentrali idroelettriche.\nLe centrali idroelettriche, insieme alle centrali termoelettriche sono state le prime tipologie di centrali messe in uso. Il principio di funzionamento di queste si basa sull'utilizzo dell'energia cinetica dell'acqua, al fine di produrre corrente elettrica.\nLe centrali idroelettriche si suddividono in due tipologie:\nLe prime sfruttano l'energia cinetica delle acque fluviali o di getti naturali d'acqua molto forti come le cascate o i torrenti (energia idroelettrica), convogliate in particolari turbine idrauliche messe in rotazione dal flusso dell'acqua. Collegate all'albero rotante delle turbine vi sono gli alternatori che trasformano l'energia meccanica di rotazione in energia elettrica.\nMentre le seconde sfruttano l'energia potenziale di notevoli masse d'acqua poste ad altezza maggiore rispetto a quella di presa (si parla in tal caso di 'invaso', naturale o artificiale creato tramite dighe). L'energia potenziale dell'acqua viene trasformata in energia cinetica facendo confluire l'acqua in condotta forzata. L'acqua viene poi fatta confluire come nel caso precedente in turbine collegate ad alternatori producendo cos\u00ec energia.\nL'impatto ambientale delle centrali idroelettriche \u00e8 minore di quello delle centrali termoelettriche, per via dell'assenza di fumi, e riguarda soprattutto il diverso regime delle acque da esse sfruttate: l'estrazione di energia cinetica rallenta il corso d'acqua, aumentando la velocit\u00e0 di sedimentazione; nel caso di centrali a caduta \u00e8 necessario mettere in conto le opere idrauliche necessarie (dighe e condotte). La parte maggiore dell'impatto ambientale si verifica durante la costruzione, a causa degli sbancamenti e delle grandi opere necessarie per realizzare gli invasi ed il sistema di condotte forzate. Le centrali idroelettriche possono avere potenze che vanno da alcuni MW (centrali fluviali) alle decine o centinaia di MW per le grandi centrali a caduta.\nVantaggi.\nIl principale vantaggio delle idroelettriche \u00e8 che, una volta costruite, offrono energia a costi molto competitivi e non richiedono combustibili o materie prime; sono una fonte di energia totalmente rinnovabile e di fatto illimitata. Inoltre, con una manovra chiamata pompaggio (che consiste nel ripompare l'acqua dai bacini inferiori negli invasi durante le ore notturne, quando la richiesta di energia \u00e8 minore) si pu\u00f2 accumulare energia prodotta dalle altre centrali della rete, per restituirla di giorno nelle ore in cui la domanda di energia raggiunge il massimo. Un ulteriore vantaggio \u00e8 legato al fatto che la variazione della produzione di energia pu\u00f2 avvenire in maniera molto pi\u00f9 rapida rispetto ad una centrale termoelettrica o nucleare, variando la quantit\u00e0 di acqua che viene convogliata alla turbina.\nIl loro impiego \u00e8, infatti, generalmente massimo durante le ore di maggiore consumo energetico.\nSvantaggi.\nSoprattutto le centrali a caduta, che richiedono un intervento edilizio di enormi proporzioni per la realizzazione di laghi artificiali per fungere da invasi, hanno un impatto ambientale di grandi proporzioni, sia nella fase costruttiva delle opere, sia a posteriori nell'impatto visivo ed estetico. Inoltre, il fatto di alterare la portata e la distribuzione delle acque fluviali porta ad un cambiamento del microclima locale, per la maggiore umidit\u00e0 ed evaporazione portata dal lago che funge anche da serbatoio di calore, livellando le temperature fra giorno e notte. Questo porta in genere a variazioni nella flora e fauna locale; nel caso di bacini montani, si pu\u00f2 avere un impatto anche su eventuali ghiacciai nelle vicinanze. Altro svantaggio \u00e8 dovuto alla naturale sedimentazione, che tende a riempire lentamente l'invaso, e richiede dragaggi periodici: il terriccio di risulta pu\u00f2 essere usato a fini edilizi, per riporti e terrapieni.\nEsistono inoltre problemi di sicurezza in caso di forti terremoti o frane che hanno portato, per esempio, al disastro del Vajont nel 1963, al primo posto tra i cinque peggiori esempi di gestione del territorio in un documento ONU illustrato alla presentazione del \u00ab2008 Anno internazionale del pianeta Terra\u00bb.\nCentrali nucleari.\nIl funzionamento della centrale nucleare a fissione \u00e8 analogo a quello delle centrali termoelettriche. La sola differenza sta nel tipo di combustibile e di processo tecnologico che viene utilizzato per fornire calore e formare il vapore da inviare alla Turbina in queste viene ottenuto da un processo controllato di fissione nucleare a catena all'interno del Reattore nucleare a fissione.\nVantaggi.\nQuesta tipologia di centrali produce un'elevatissima potenza per metro quadrato occupato dall'impianto e con un costo del kWh prodotto, se si esclude il costo di smaltimento scorie, pi\u00f9 o meno uguale a quello delle centrali a carbone (che \u00e8 attualmente la tecnologia economicamente pi\u00f9 conveniente), rappresentando quindi una valida soluzione alla dipendenza dai combustibili fossili.\nNon hanno inoltre alcuna emissione di CO2 diretta in quanto in esse non avviene nessun fenomeno di combustione chimica anche se, nel suo complesso, la filiera di produzione dell'uranio e di smaltimento delle scorie determina una produzione di CO2 non del tutto trascurabile.\nSvantaggi.\nLe rigide norme di sicurezza rendono la costruzione di queste centrali costosa e lenta, anche per la variabilit\u00e0 nel tempo delle stesse norme.\nUna rottura dei sistemi di contenimento e di refrigerazione della centrale, potrebbe portare alla dispersione nell'ambiente di materiale radioattivo: tale rischio, praticamente assente per le centrali pi\u00f9 recenti, \u00e8 ancora in minima parte presente per le centrali pi\u00f9 vecchie tuttora operative nel mondo.\nLo smaltimento delle scorie radioattive e lo smantellamento della centrale stessa al termine del suo ciclo vitale (circa 40-60 anni) \u00e8 un problema che non ha ancora trovato una soluzione univoca: la Finlandia e la Svezia, ad esempio, hanno individuato siti sicuri per lo smaltimento delle scorie nei rispettivi territori, grazie alla presenza di zone geologicamente stabili mentre altre nazioni seguono per ora strade diverse (come il riprocessamento del combustibile nucleare esausto e il suo successivo riutilizzo sotto forma di MOX).\nLa diffusione commerciale (gi\u00e0 in atto) dei reattori di terza generazione avanzata risolver\u00e0 alcuni di questi aspetti negativi.\nIl rischio di proliferazione nucleare invece \u00e8 un falso problema in quanto i reattori LWR non producono plutonio \"weapon-grade\" ma solo \"reactor-grade\".\nCentrali geotermoelettriche.\nLa centrale geotermoelettrica \u00e8 eguale alle centrali termiche ma come fluido primario per scaldare le caldaie usano calore naturale dei vapori geotermici contenuti nel sottosuolo (energia geotermica). Non esiste dunque, in questo tipo di centrali, alcun processo di combustione.\nVantaggi.\nUna volta costruite le tali centrali sono estremamente pulite in quanto sfruttano un riscaldamento termico del tutto naturale e non hanno, quindi, scorie o residui atmosferici (a parte gli stessi gas provenienti dal sottosuolo), nemmeno bisogno di combustibile.\nSvantaggi.\nTali centrali hanno elevati costi di manutenzione dovuti alla composizione delle acque provenienti dal sottosuolo, che sono ricche di sali disciolti e creano depositi ed incrostazioni. Spesso si trovano giacimenti geotermici anche molto grandi, ma a temperatura di 80/90 gradi, troppo bassa e non utilizzabile con le tecniche attuali; un possibile sfruttamento di questi giacimenti \u00e8 per il teleriscaldamento domestico.\nUno dei problemi maggiori di queste centrali \u00e8 la costruzione solamente in appositi siti con presenza di attivit\u00e0 geotermica, siti normalmente abbastanza rari.\nEsistono poi controversie relative al pericolo di eruzioni geotermali, riduzioni del livello della falda acquifera e suo inquinamento ma soprattutto all'inquinamento atmosferico da parte di gas (anidride solforosa) e metalli pesanti (arsenico) legate alla presenza di centrali geotermiche.\nCentrali eoliche.\nLe centrali eoliche sfruttano la velocit\u00e0 del vento per la produzione di energia elettrica. Il modulo base di una centrale eolica \u00e8 il generatore eolico. Questa apparecchiatura \u00e8 composta da un'elica (composta da un numero variabile di pale) collegata ad un albero alla quale \u00e8 calettato il generatore di corrente.\nL'elica e il generatore sono normalmente posti ad altezze elevate in modo da essere attraversati dai venti, che mettendo in rotazione l'elica azionano il generatore che produce cos\u00ec energia.\nl'aerogeneratore pu\u00f2 essere di varie dimensioni ed essere utilizzati sia per un uso domestico rurale sia in centrali normalmente composte di numerosi generatori. Le potenze di tali generatori variano dalle centinaia di W ad alcuni MW.\nVantaggi.\nCome per le centrali solari quelle eoliche non hanno residui, scorie o bisogno di combustibile.\nIl vento \u00e8 un elemento naturale, quindi l'unica spesa \u00e8 l'installazione e la manutenzione.\nLe centrali eoliche hanno un costo di costruzione abbastanza contenuto, 1.000.000 euro per un aerogeneratore da 1 MW, il quale tende per\u00f2 a lievitare in modo enorme per impianti di dimensioni adeguate alla produzione industriale.\nA terra occupa meno di 100 metri quadri, quindi non toglie la possibilit\u00e0 di continuare le precedenti attivit\u00e0 su quel terreno (es. pastorizia, agricoltura, ...)\nSvantaggi.\nLe centrali eoliche per produrre quantit\u00e0 di energia apprezzabili devono essere costituite da un numero consistente di generatori eolici, che devono essere distanziati per poter sfruttare il vento e per evitare un affollamento che sarebbe sgradevole. Inoltre, la disponibilit\u00e0 produttiva \u00e8 molto bassa (25%) a causa della discontinuit\u00e0 del vento e, dunque, a parit\u00e0 di potenza nominale installata, una centrale eolica produce un quarto di una centrale nucleare ed un terzo di una centrale a gas, richiedendo in compensazione, dunque, un sovradimensionamento ed un sovracosto pari a 4 volte quello nominale per ottenere le stesse prestazioni effettive.\nSi possono installare solo dove c'\u00e8 abbastanza vento costante, sono degli impianti moderatamente rumorosi. Hanno inoltre una certa pericolosit\u00e0 per i rapaci, naturalmente attratti dal rumore. Esistono inoltre problemi carattere paesaggistico riguardo alla presenza di torri eoliche alte anche diverse decine di metri.\nPossibili miglioramenti.\nVi sono nuove tecniche che permettono di installare aerogeneratori anche dove, fino a qualche tempo fa, non era pensabile.\nSono state create nuove forme per le pale degli aerogeneratori, per limitare l'ingombro, sono stati creati alberi di trasmissione lenti, in modo da limitare notevolmente l'inquinamento acustico, e vi sono vari incentivi che permettono di ammortizzare il costo nel giro di pochissimi anni.\nCentrali solari.\nCentrali solari a concentrazione.\nIl \"solare termodinamico\", che sfrutta l'energia solare, da non confondersi con il Pannello fotovoltaico che per rendimento, quantit\u00e0 di energia prodotta e costi non possono ancora essere oggi considerate centrali.\nLe centrali solari termodinamiche utilizzano come principio di base quello delle centrali termiche classiche, la differenza sta nel metodo in cui viene scaldata l'acqua della caldaia.\nNormalmente la centrale \u00e8 formata da una superficie nella quale sono posti centinaia di specchi che concentrano i raggi solari in unico punto centrale (detto fuoco) nel quale si trova la caldaia. Questa colpita da tutti i raggi deviati dagli specchi si scalda fino a raggiungere temperature sufficientemente elevate per completare il ciclo del vapore fino alla turbina. Oppure da campi di concentratori parabolici lineari (in inglese parabolic trough), che riscaldano il fluido all'interno di condotti che percorrono la linea del fuoco (vedi fig. a lato).\nVantaggi.\nda questa fonte di energia, non ci sono emissioni inquinanti o redsidui, non \u00e8 necessario il trasporto di combustibili, non si producono scorie.\nEsclusi i costi di costruzione e manutenzione, si produce energia senza bisogno di materie prime, in quanto la luce solare \u00e8 un elemento naturale.\nSvantaggi.\nQuesto tipo di centrali richiedono una superficie di esposizione solare di dimensioni elevate, che aumenta in funzione della potenza che si vuole produrre. Ovviamente, producono solo se sottoposte a buon irraggiamento solare; gli impianti pi\u00f9 moderni, infatti, prevedono di stoccare il fluido ad alta temperatura in appositi serbatoi isolati, che permettono di far funzionare le turbine non solo durante la notte ma con una autonomia di alcuni giorni in caso di cattivo tempo. Questi impianti hanno, comunque, la possibilit\u00e0 di essere alimentati a gas, nel caso le condizioni sfavorevoli perdurino. Le centrali termiche solari hanno potenze minime, i 20 megawatt raggiunti dalle tecnologie solari alla centrale di Priolo bastano ad un paese di 20\u00a0000 abitanti, una centrale termoelettrica ordinaria produce tra le 50 e le 200 volte di pi\u00f9. I costi per la messa in esercizio delle centrali solari sono, inoltre, elevatissimi, anche a ragione della necessit\u00e0 di sovradimensionare le strutture produttive in modo enorme per compensare la bassa disponibilit\u00e0 produttiva generata dalla discontinuit\u00e0 dell'irraggiamento, la quale \u00e8 dovuta al ciclo solare e non pu\u00f2, dunque, essere aggirata ma \u00e8 destinata ad essere sempre un problema strutturale della tecnologia.\nLe centrali solari ad alta temperatura a volano termico con la sostituzione dell'acqua con miscele (anidre) di sali fusi altobollenti proposte in Italia dal premio Nobel Carlo Rubbia rappresentano le fonti da questo tipo di energia con la maggiore convenienza prospettata attualmente in sperimentazione. Nel 2006 Enel ed Enea hanno firmato, alla presenza del ministro dell'Ambiente, il protocollo di intesa per la realizzazione del progetto \"Archimede\", il primo impianto solare termodinamico italiano ed il primo al mondo ad essere integrato con una centrale a ciclo combinato a gas.\nPossibili miglioramenti.\nIn queste centrali spesso durante l'anno non si raggiungono le temperature di 110 gradi richieste (per poter far evaporare l'acqua). Perci\u00f2, nei periodi in cui non vi \u00e8 una sufficiente insolazione, una buona soluzione sarebbe quella di utilizzare il calore per produrre semplice acqua calda a 90\u00a0\u00b0C, che, tramite una rete di teleriscaldamento, pu\u00f2 essere utilizzata per la produzione di acqua calda sanitaria, per alimentare le caldaie a scambiatore di calore ed i gruppi frigoriferi ad assorbimento.\nCentrali elettriche fotovoltaiche.\nla Centrale elettrica fotovoltaica \u00e8 basata sul Pannello fotovoltaico e convertono la radiazione solare in corrente elettrica sfruttando l'effetto fotovoltaico.\nSebbene tale tecnologia risulti da tempo gi\u00e0 affermata in ambito aerospaziale, per applicazioni di utenze isolate o per altri utilizzi di nicchia, la realizzazione di centrali solari fotovoltaiche \u00e8 oggi ancora in fase prototipale o comunque di nicchia. Attualmente, un'installazione fotovoltaica \u00e8 conveniente per utenze private o piccole aziende, che, in questo modo, possono rivendere energia all'azienda elettrica e ridurre il costo energetico; negli ultimi anni, le nuove celle fotovoltaiche basate sul silicio amorfo (o polisilicio) hanno drasticamente ridotto il prezzo dei pannelli, rendendo maggiormente conveniente l'investimento iniziale.\nVantaggi.\nQuesto tipo di centrali richiede una bassa manutenzione dato che non sono dotate di complessi impianti ma solamente dal pannello fotovoltaico che vanno periodicamente puliti ed orientati in direzione del Sole. Rappresenta, inoltre, una fonte di energia \"pulita\", dato che non produce alcun tipo di emissione o impatto ambientale, esclusi quelli necessari alla realizzazione dell'impianto stesso di produzione.\nSvantaggi.\nIl principale svantaggio del solare fotovoltaico \u00e8 dovuto alla non prevedibilit\u00e0 della quantit\u00e0 di energia disponibile per l'immissione in rete. \nSviluppi futuri.\nSicuramente la produzione di energia elettrica per la sua importanza \u00e8 oggetto di studi e sforzi in molti ambiti. Oltre alla gi\u00e0 citata fissione nucleare elenchiamo una serie di esperimenti e possibilit\u00e0 che si sono affacciate a pi\u00f9 riprese negli ultimi anni o che sono in via di sviluppo.\nCentrali a fusione nucleare.\nAttualmente la maggior parte dei finanziamenti mondiali nei confronti nelle nuovi fonti di energia si sta concentrando sulla costruzione di centrali nucleari basate sulla fusione nucleare. La maggiore iniziativa \u00e8 il progetto ITER che prevede la fusione nucleare di due nuclei di trizio e deuterio per la generazione di un nucleo pi\u00f9 pesante (elio) e di un'enorme quantit\u00e0 di energia.\nIl progetto ITER prevede la generazione di plasma stabile che fornisca pi\u00f9 energia di quanta ne richiede per la sua generazione. Questo progetto non \u00e8 in grado di produrre energia elettrica: questo sar\u00e0 lo scopo del successivo progetto DEMO. Il progetto DEMO mira a convertire l'energia disponibile dalla fusione nucleare in energia elettrica e solo dopo il completamento di questi progetti si potranno costruire centrali elettriche a fusione nucleare. Le prime centrali operative sono previste per il 2050.\nVantaggi.\nLe centrali a fusione nucleare produrrebbero, come tipologia principale di scoria, elio 4 che \u00e8 un gas inerte e non radioattivo; inoltre, non userebbero sistemi a combustione e, quindi, non inquinerebbero l'atmosfera con gas clima alteranti(di fatto non avrebbero emissioni di pericolosit\u00e0 rilevante). Inoltre, dovrebbero essere in grado di ottenere grandissime quantit\u00e0 di energia, come le centrali a fissione odierne.\nSvantaggi.\nLa fusione richiede temperature di lavoro elevatissime, tanto elevate da non poter essere contenuta in nessun materiale esistente. Il plasma di fusione viene, quindi, contenuto grazie all'ausilio di campi magnetici molto potenti, e le alte temperature vengono raggiunte con l'utilizzo di potenti laser o altri sistemi di riscaldamento. Il tutto rende il processo difficile, tecnologicamente dispendioso e complesso.\nAltro problema \u00e8 il materiale di ingresso in quanto, a differenza del deuterio, il trizio non \u00e8 un materiale facilmente reperibile in natura e radioattivo a vita breve.\nCentrali mareomotrici e sfruttamento degli oceani.\nLe centrale mareomotrici sfruttano il movimento del mare dovuto alla marea. Queste centrali accumulano l'acqua in un bacino durante l'alta marea e poi la rilasciano durante la bassa marea.\nL'acqua viene fatta passare in condotte forzate che la conducono in turbine collegate ad alternatori che consentono di produrre corrente elettrica. In alcune zone della Terra il dislivello tra alta e bassa marea pu\u00f2 essere anche di 20 metri e pu\u00f2, quindi, rendere conveniente l'installazione di questi impianti.\nVantaggi.\nSono impianti molto simili alle centrali idroelettriche e quindi la tecnologia \u00e8 gi\u00e0 disponibile e collaudata.\nSvantaggi.\nSolo poche zone sono adatte per l'installazione di questi impianti e, comunque, la potenza generata \u00e8 modesta rispetto alla superficie occupata dall'impianto.\nUlteriori possibilit\u00e0.\nUna seconda tipologia di centrali \u00e8 basata sullo sfruttamento delle correnti sottomarine, che opportunamente incanalate potrebbero generare corrente elettrica tramite delle turbine. Queste centrali sono attualmente degli esperimenti da laboratorio, anche se, in breve tempo, si potrebbe passare ad un loro utilizzo reale per la produzione di corrente elettrica.\nUna terza tipologia di centrali basata sugli oceani vuole sfruttare la differenza termica dei diversi strati dell'oceano (energia talassotermica). Acqua a differenti profondit\u00e0 ha differenti temperature e queste centrali utilizzano questa differenza di temperatura per produrre elettricit\u00e0. Essendo la differenza termica tra i vari strati ridotta queste centrali hanno sempre un'efficienza molto bassa, tra 1 e il 3%.\nUlteriori ipotesi allo studio prevedono di utilizzare meccanicamente il moto ondoso del mare per la produzione di energia elettrica (vedi energia del moto ondoso). Una centrale di prova di questa tipologia \u00e8 stata inaugurata il 1\u00ba ottobre 2007 a Agucadoura nei pressi di Lisbona in Portogallo. La centrale \u00e8 dotata di 3 elementi Pelamis P-750, i Pelamis P-750 sono delle strutture galleggianti ancorate al fondo del mare, il movimento del mare provoca il movimento dei galleggianti, il movimento di questi viene trasformato in corrente elettrica e inviato a terra. Si ritiene che l'impianto potr\u00e0 soddisfare le necessit\u00e0 di quasi 2000 famiglie. La centrale era considerata un impianto di prova per poter verificare la reale convenienza della tecnologia utilizzata. Nel settembre del 2008 \u00e8 stato inaugurato il primo impianto commerciale, derivato dall'impianto pilota.\nCentrali osmotiche.\nUna centrale osmotica sfrutta il mescolamento di acqua dolce e salata presso la foce di un fiume per creare una naturale differenza di pressione creata dal processo di osmosi: interponendo una membrana semipermeabile fra i due liquidi a differente grado di salinit\u00e0 si avr\u00e0 una migrazione spontanea delle particelle di solvente verso la soluzione a maggiore concentrazione di soluto. In questo modo \u00e8 possibile creare da un lato una pressione d'acqua utilizzabile per la produzione di corrente elettrica.\nUn primo progetto sperimentale di centrale \"a osmosi\" \u00e8 stato portato avanti con successo in Norvegia, presso un fiordo vicino alla capitale. In questo primo esperimento \u00e8 stata prodotta una potenza molto limitata (2-4\u00a0kW) ma l'impresa Statkraft, a capo del progetto, ha affermato di voler sviluppare la tecnologia rendendola appetibile per fini commerciali.\nVantaggi.\nRisorsa pressoch\u00e9 illimitata, impatto ambientale nullo\nSvantaggi.\nLe potenze prodotte da un tale tipo di impianto sono per ora estremamente ridotte. Inoltre, ciascuna centrale necessita di essere realizzata presso la foce di un fiume o comunque nelle vicinanze di bacini idrici a differente grado di salinit\u00e0 che garantiscano un flusso osmotico costante nel tempo.\nCelle a combustibile.\nUna centrale basata su celle a combustibile potrebbe utilizzare idrogeno (o altri idrocarburi tipo metano ed etanolo), ed aria per produrre corrente elettrica e calore.\nL'idrogeno e l'ossigeno combinandosi nella cella a combustibile generano corrente elettrica, calore, acqua ed eventualmente anidride carbonica, di particolare interesse questo quando la produzione o l'accumulo di CO2 avviene all'anodo. La corrente elettrica pu\u00f2 essere utilizzata per azionare i motori elettrici di un veicolo.\nVantaggi.\nBassissimo impatto ambientale.\nMaggiore efficienza teorica, non essendo pi\u00f9 presente il limite di Carnot.\nFacilitazione della separazione dell'anidride carbonica dal processo essendo assente la diluizione con azoto all'anodo.\nSvantaggi.\nL'assenza sulla terra di idrogeno gassoso pronto all'uso come fonte di energia.\nL'idrogeno deve essere considerato un vettore energetico e non una sorgente di combustibile. L'idrogeno, infatti, molto abbondante nelle stelle, sulla terra esiste solo sotto forma di composto chimico, per lo pi\u00f9 nella sua forma combusta, l'acqua.\nL'estrazione dell'idrogeno dall'acqua, per il Secondo principio della termodinamica non pu\u00f2 mai essere un processo conveniente, ossia l'energia che si ricava dall'idrogeno \u00e8 sempre inferiore a quella necessaria per estrarlo.\n\u00c8 invece possibile una produzione di idrogeno da idrocarburi, sia nella cella stessa sia in impianti distanti dalla centrale, consentendo di delocalizzare le eventuali emissioni.\nPotrebbe essere conveniente, invece dell'immissione in rete laddove non ci sia richiesta, usare i surplus di produzione da fonti non controllabili come solare ed eolico, o qualora vi sia una quota di produzione elettrica non utilizzata, generare con questo surplus idrogeno da destinare alle celle a combustibile per l'alimentazione di automobili elettriche.\nTecnologie non ancora realizzate.\nFusione nucleare fredda.\nSi fece un gran parlare della Fusione nucleare fredda nel 1989, quando due scienziati statunitensi, Martin Fleischmann e Stanley Pons, annunciarono di essere riusciti a trarre energia pulita, ovvero energia che non rilasciava alcun tipo di scoria radioattiva, dalla fusione di due nuclei atomici di Deuterio o in certi casi di Idrogeno, tramite un procedimento che sfrutta l'effetto catalitico di particolari metalli e con l'ausilio di una corrente elettrica.Probabilmente, in quanto la reale esistenza del fenomeno fa ancora parte di un vivace dibattito scientifico, questo procedimento elettro chimico pu\u00f2 produrre grandi quantit\u00e0 di energia tramite una reazione nucleare a temperature e pressioni vicine a quelle ambientali, invece delle elevatissime temperature e pressioni normalmente necessarie affinch\u00e9 si possano abitualmente innescare tali tipi di processi. Per questo motivo, a tale tipo di processo, \u00e8 stato chiamato \"fusione fredda\".\nPer\u00f2, dopo gli entusiasmi iniziali, i due scienziati cominciarono ad essere sommersi da varie accuse secondo cui la reazione nucleare, di cui essi parlavano, fosse in realt\u00e0 dovuta ad una messa in scena o ad un errore di laboratorio. Infatti, in quegli anni, furono pochi i laboratori, spesso con risultati non del tutto chiari, in grado di replicare con un certo successo l'esperimento di Fleischmann e Pons.\nSolo dopo 10 anni, nel 1999 Carlo Rubbia, allora presidente dell'ENEA, decise che era ora di fare un esperimento che potesse chiarire la natura nucleare del fenomeno, per questo incaric\u00f2 alcuni ricercatori dell'ente ad intraprendere un programma di ricerca di 36 mesi. Terminati i quali, nel 2002 i ricercatori capeggiati da Antonella Del Ninno confermarono la natura nucleare di tale reazione.\nNei primi anni, dopo l'annuncio del 1989, per molti fisici i fenomeni di Fusione Fredda vennero considerati non reali, o peggio come il prodotto di una sorta di \"Scienza patologica\", situazione giustificata anche dal fatto che molti degli esperimenti di fusione fredda, erano difficili da riprodurre e con forte variabilit\u00e0 nei risultati.Solo negli ultimi anni, da parte della piccola comunit\u00e0 degli scienziati che stanno studiando il fenomeno, \u00e8 venuta forte l'esigenza di concentrarsi pi\u00f9 che sulle performance degli esperimenti, sulla capacit\u00e0 di questi di essere costantemente riprodotti e per questo sono in corso vari tipi di esperimenti, che permetteranno, si spera presto, di dare una pi\u00f9 chiara visione del fenomeno.\nVantaggi.\nLe attuali sperimentazioni richiedono impianti economici e di ridotte dimensioni. A differenza della fissione nucleare e della fusione nucleare, in molte tipologie di reazioni di fusione fredda non vengono prodotte scorie radioattive, e solo raramente vi vengono rilevate emissioni di raggi gamma.\nNel caso che si dimostri la possibilit\u00e0 di sfruttamento del fenomeno, \u00e8 ipotizzabile la realizzazione di sistemi di generazione compatti che potrebbero eliminare o quantomeno ridurre la necessit\u00e0 di una rete di distribuzione elettrica.\nSvantaggi.\nGli esperimenti pi\u00f9 interessanti, a livello di quantit\u00e0 di energia termica prodotta e ridotto consumo dei componenti, hanno una riproducibilit\u00e0 abbastanza bassa (10-20% degli esperimenti), assolutamente inaccettabile per poter essere presa in considerazione a livello industriale.\nAlcune reazioni di fusione fredda, potrebbero produrre, per mezzo di reazioni di Trasmutazione LENR a bassa energia, nuovi elementi atomici assolutamente non presenti nei prodotti inizialmente partecipanti alla reazione. Essendo allo stato attuale, tali fenomeni del tutto sconosciuti ed imprevedibili, questo fatto, se verificato, potrebbe essere causa di potenziali problemi nell'utilizzo generalizzato di tale tecnologia.\nCentrale solare orbitale.\nLa Centrale solare orbitale dovrebbe ottenere energia elettrica con l uso del pannello fotovoltaico costruito in orbita. L'energia ottenuta dovrebbe essere trasmessa sulla Terra tramite microonde. Le microonde verrebbero ricevute tramite un'estesa schiera di antenne e convertite in corrente elettrica immessa nella rete di distribuzione. Una seconda alternativa prevede la trasmissione a Terra dell'energia tramite potenti laser. A Terra ricevitori composti da pannelli fotovoltaici dovrebbero nuovamente convertire la luce del laser in corrente elettrica che verrebbe inviata nelle linee ad alta tensione per la distribuzione.\nVantaggi.\nEssendo in orbita i pannelli sarebbero sempre illuminati e fornirebbero una corrente costante, la mancanza di atmosfera consentirebbe ai pannelli fotovoltaici una maggior efficienza rispetto ad un'installazione a Terra.\nSvantaggi.\nLa costruzione in orbita \u00e8 molto costosa e le continue conversioni (da luce a corrente, a microonde e nuovamente a corrente) deprimerebbero le prestazioni dell'impianto dissipando buona parte della potenza prodotta."}
{"id": "53301", "revid": "287204", "url": "https://it.wikipedia.org/wiki?curid=53301", "title": "Incisa", "text": ""}
{"id": "53302", "revid": "106908", "url": "https://it.wikipedia.org/wiki?curid=53302", "title": "Ischia", "text": ""}
{"id": "53304", "revid": "125307870", "url": "https://it.wikipedia.org/wiki?curid=53304", "title": "Pila (elettrotecnica)", "text": "Una pila, (detta anche pila elettrica, pila chimica, cella elettrochimica o batteria primaria) in elettrotecnica ed elettrochimica \u00e8 un dispositivo che converte l'energia chimica in energia elettrica con una reazione di ossidoriduzione. Un insieme di pi\u00f9 pile disposte in serie e/o parallelo (per aumentare i valori rispettivamente di tensione ai capi e/o corrente erogabile), prende comunemente il nome di pacco batteria\".\"\nFino al 1869, anno dell'invenzione della dinamo, la pila fu l'unico mezzo di produzione della corrente elettrica.\nStoria.\nVolta e la prima pila.\nNel 1799 Alessandro Volta riprese gli studi di Luigi Galvani sulla corrente elettrica, realizzando la prima pila (oggi detta \"voltaica\"), con i seguenti costituenti:\nLa pila di Volta consiste in dischetti di rame e zinco alternati, secondo lo schema rame-zinco-umido-rame-zinco, e cos\u00ec via, il tutto mantenuto verticalmente dalla struttura di legno esterna. Una volta disposti i dischetti e il panno sul supporto, collegando il primo e l'ultimo dischetto della colonna con due fili di rame, si viene a creare tra essi una differenza di potenziale in grado di produrre il passaggio di corrente. In realt\u00e0 Volta credeva che il passaggio di corrente fosse dovuto alla differenza di potenziale originatasi in seguito al semplice contatto dei due metalli, mentre successivamente si cap\u00ec che il passaggio di corrente \u00e8 dovuto alla differenza di potenziale creata dai due metalli, provocata dalle reazioni chimiche alle quali concorre anche il mezzo umido.\nDurante il funzionamento della pila, lo zinco si consuma mentre il rame rimane intatto o eventualmente si ossida. Questo perch\u00e9 lo zinco cede due elettroni e passa da Zn metallico a Zn2+, questi elettroni contrariamente a quanto si possa pensare non passano al rame, che serve solo per creare la differenza di potenziale, ma passano allo ione ossonio H3O+ formatosi dalla dissociazione ionica dell'acido solforico in acqua, che si trasforma in idrogeno molecolare gassoso H2. Infatti la differenza di potenziale che si pu\u00f2 misurare ai capi di un solo strato rame-umido-zinco con un voltmetro \u00e8 di circa 0,7\u00a0V. Questa tensione equivale alla semicoppia Zn/Zn2+ utilizzando come altra semicoppia quella dell'idrogeno H2/H3O+. Il dispositivo cos\u00ec costituito permise a Volta di produrre una corrente elettrica, di cui osserv\u00f2 il flusso riuscendo a indurre la contrazione dei muscoli di una rana morta.\nLe pile Daniell.\nNel 1836 John Frederic Daniell elabor\u00f2 una pila, poi chiamata \"pila Daniell\", sfruttando il prototipo inventato da Volta e apportando miglioramenti in termini di tensione e sicurezza d'uso. La cella \u00e8 costituita da un compartimento anodico (semicella) formato da una barretta di zinco immersa in una soluzione di solfato di zinco (ZnSO4) 1\u00a0M e un compartimento catodico formato da una barretta di rame immersa in una soluzione di solfato di rame (CuSO4) 1\u00a0M. Le due semicelle sono collegate da un ponte salino costituito da un tubo riempito da una soluzione satura di nitrato di potassio (KNO3) con dei tappi alle estremit\u00e0 permeabili a ioni e acqua.\nLe pile Weston.\nLa pila Weston \u00e8 una pila a umido, che deve il suo nome al chimico inglese Edward Weston che la cre\u00f2 nel 1893. \u00c8 una nota pila di riferimento, utilizzata in laboratorio per la calibrazioni di strumenti di misura quali i voltmetri ed \u00e8 stata utilizzata come standard internazionale di differenza di potenziale (detta anche forza elettromotrice) dal 1911 al 1990. Da allora \u00e8 bandita a causa del suo elevato contenuto di mercurio e cadmio, entrambi tossici.\nDescrizione generale.\nSpesso impropriamente viene utilizzato il termine \"pila\" per indicare gli \"accumulatori\": infatti una pila propriamente detta \u00e8 una \"cella elettrochimica primaria\" in cui la reazione d'ossidoriduzione pu\u00f2 procedere solo in una direzione (processo di scarica), a differenza delle \"celle elettrochimiche secondarie\" in cui il suddetto processo \u00e8 reversibile, sebbene con un certo rendimento (processo di scarica - diretta - e ricarica - inversa). Per distinguere le pile dalle celle secondarie, queste ultime vengono denominate \"accumulatori\" (di carica elettrica e ricaricabili).\nIl termine spesso indica sia un dispositivo elettrochimico primario (pila) che secondario (accumulatore), salvo poi specificare se ricaricabile o meno (es.: batteria alcalina, oppure batteria al Ni-Cd, oppure batteria ricaricabile Ni-MH): per evitare ambiguit\u00e0 si parla di \"pila\" o \"accumulatore\" per identificare le due famiglie di celle, dando cos\u00ec per scontato che le prime non sono reversibili, mentre le seconde lo sono.\nLe pile vengono utilizzate come generatori di corrente o generatori di tensione per l'alimentazione di circuiti elettrici e dispositivi elettrici, poich\u00e9 hanno il vantaggio di mantenere la tensione ai capi della cella costante al variare del carico esterno.\nIl principio chimico-fisico di funzionamento di una pila \u00e8 una reazione di ossidoriduzione: una determinata sostanza subisce un processo di ossidazione, perdendo elettroni, mentre un'altra sostanza subisce un processo di riduzione, acquistandoli. Data la sua configurazione, la pila consente d'intercettare e sfruttare il flusso di elettroni tra le due sostanze. Tale flusso genera una corrente elettrica continua, il potenziale elettrico \u00e8 funzione delle reazioni che vi avvengono. Una pila si scarica quando queste reazioni chimiche raggiungono lo stato di equilibrio. Generalmente le pile sono considerate come sistemi ad alta densit\u00e0 energetica e a bassa potenza, contrariamente ai supercondensatori.\nBatterie primarie di uso comune.\nNelle pile le reazioni chimiche interne sono irreversibili, ossia non \u00e8 possibile invertire la reazione semplicemente fornendo energia alla pila; quindi quando i reagenti della pila si trasformano completamente nei prodotti finali, essa si scarica definitivamente divenendo inutilizzabile. Segue la tipologia delle batterie primarie che si possono trovare in commercio:\nPile zinco-carbone.\nLa prima pila a secco (priva di liquidi) prodotta industrialmente e commercializzata su ampia scala fu la pila zinco-carbone, brevettata nel 1886 dal Dr Carl Gassner, che svilupp\u00f2 un prototipo inventato e brevettato da Georges Leclanch\u00e9 nel 1866 (la cosiddetta \"pila Leclanch\u00e9\"). In sostanza la precedente pila Leclanch\u00e9 aveva i due elettrodi immersi in una soluzione acquosa elettrolita di cloruro di zinco e cloruro di ammonio, per cui non pu\u00f2 essere considerata una vera e propria pila a secco.\nLa pila zinco-carbone ha forma cilindrica ed \u00e8 costituita da un anodo di zinco metallico che occupa la base inferiore e la superficie del cilindro, fungendo quindi anche da contenitore. All'interno troviamo una pasta gelatinosa di biossido di manganese e cloruro di ammonio, misti ad una polvere di carbone. Il catodo \u00e8 costituito da una barretta di grafite, immersa in questa pasta e la cui sommit\u00e0, ricoperta da un cappuccio metallico, sporge sulla base superiore del cilindro. Una plastica sigillante divide il cappuccio metallico dal contenitore di zinco, in modo da evitare il corto circuito tra anodo e catodo.\nLa semireazione di riduzione avviene sulla superficie del catodo di grafite e coinvolge il biossido di manganese. La stechiometria della reazione di riduzione non \u00e8 esattamente nota ed \u00e8 probabilmente costituita da pi\u00f9 reazioni parallele. Reazioni rappresentative sono le seguenti:\nLa barra di grafite e la polvere di carbone non partecipano alla reazione e servono solo per facilitare la conduzione degli elettroni. La semireazione di ossidazione avviene sulla superficie interna del contenitore di zinco e pu\u00f2 essere cos\u00ec espressa:\nIl cloruro d'ammonio, oltre a fornire gli ioni H+ per la semireazione (o semireazioni) di riduzione, ha anche il compito di complessare gli ioni zinco prodotti dalla semireazione di ossidazione, mantenendo quindi bassa la concentrazione degli ioni Zn2+ liberi, e quindi mantenendo basso il potenziale di riduzione (E) della coppia redox Zn/Zn2+, secondo l'equazione di Nernst:\nZn e MnO2 sono entrambi solidi per cui, non avendo la pila un vero e proprio ponte salino, sono fisicamente a contatto e reagiscono all'interno della pila anche se lentamente. I potenziali di riduzione all'anodo e catodo (E) sono difficili da calcolare sia perch\u00e9 sono instabili a causa delle variazioni delle specie ioniche coinvolte nelle due semireazioni (secondo l'equazione di Nernst E dipende dalla concentrazioni molari delle specie ioniche coinvolte nella semireazioni), sia perch\u00e9 sono diverse le semireazioni di riduzione al catodo. In ogni caso la differenza di potenziale (d.d.p) o forza elettromotrice (f.e.m.) di una pila zinco carbone giovane (\u2206E) \u00e8 circa 1,5 V.\nLa pila zinco-carbone ha numerosi svantaggi: il contatto fisico Zn e MnO2 e l'ambiente acido della pila non impediscono la reazione di ossidoriduzione anche a riposo, rendendo relativamente elevato il processo di scarica a riposo. Le numerose reazioni parallele portano alla formazione di numerose sostanze che aumentano la resistenza interna della pila, abbassando il \u2206E che dall'iniziale 1,5 V si riduce rapidamente. Anche l'ammoniaca che si libera al catodo tende a formare un velo gassoso sulla sua superficie, aumentando la resistenza interna e quindi abbassando il \u2206E. In altre parole la pila ha facilit\u00e0 a scaricarsi. Un problema aggiuntivo \u00e8 dato dall'assottigliamento della parete di zinco della pila a causa della semireazione di ossidazione. Questo porta a problemi di perdita del contenuto interno.\nTutti questi limiti hanno impedito alle pile zinco-carbone di rimanere competitive e hanno fatto s\u00ec che fossero sostituite gradualmente dalle pile alcaline. Sono pi\u00f9 economiche di queste ultime e restano ancora oggi reperibili sul mercato.\nPile alcaline.\nFurono inventate negli anni cinquanta del '900 da un ingegnere canadese, Lewis Urry, e sono l'evoluzione delle pile a secco zinco-carbone. L'ossidante e il riducente sono ancora biossido di manganese (MnO2) e zinco metallico (Zn), ma lo Zn non forma pi\u00f9 il contenitore esterno essendo inserito in forma di polvere attorno ad una barra metallica inerte (anodo). MnO2 \u00e8 anch'esso una polvere a contatto con il contenitore esterno metallico e inerte (catodo). Le due polveri di Zn e MnO2 sono immerse in una pasta gelatinosa, alcalina appunto, di idrossido di potassio (KOH) come elettrolita e sono separate da un separatore che fa passare ioni, ma non le due sostanze solide polverizzate. La presenza del KOH \u00e8 fondamentale in quanto ha il vantaggio di non produrre gas durante il funzionamento (esempio NH3) e di non avere cadute di tensione (\u2206E), che rimane costante e pari ad 1,5 V. L'estremit\u00e0 della barra di metallo che funge da anodo \u00e8 a contatto con un dischetto di metallo sulla base inferiore del cilindro della pila, estendendo quindi la funzione anodica a tutto il dischetto. Quest'ultimo \u00e8 separato dal contenitore esterno catodico di metallo da un sigillante di plastica non conduttore che evita il corto circuito.\nLa semireazione di riduzione avviene sulla superficie metallica catodica (inerte) e coinvolge il biossido di manganese. La stechiometria della semireazione di riduzione non \u00e8 esattamente nota ed \u00e8 probabilmente costituita da pi\u00f9 reazioni parallele. Una reazione rappresentativa \u00e8 la seguente:\nIl potenziale di riduzione (E) di questa semireazione equivale a quello standard (E\u00ba) in quanto MnO2 e Mn(OH)2 sono solidi e OH\u2212 \u00e8 ad una concentrazione molare alta, vicina ad 1\u00a0M (standard). Quindi E = E\u00ba = +0,25 V. Tale potenziale E \u00e8 inoltre costante in quanto la concentrazione molare di OH\u2212 rimane alta durante il funzionamento della pila e dell'ordine di grandezza di 1\u00a0M (KOH \u00e8 il componente in eccesso). La semireazione di ossidazione avviene sulla superficie interna della barra metallica anodica (inerte) del contenitore di zinco e pu\u00f2 essere cos\u00ec espressa:\nIl potenziale di riduzione (E) di questa semireazione non equivale a quello standard (E\u00ba) in quanto la concentrazione molare di Zn2+ \u00e8 molto pi\u00f9 bassa di 1\u00a0M ([Zn2+]\u00a0\u226a\u00a01\u00a0M). La presenza di KOH fa infatti precipitare Zn(OH)2 (che poi si convertir\u00e0 in ZnO), stabilendo una concentrazione bassa e costante di Zn2+:\nEssendo KPS = ed essendo [OH\u2212]\u00a0=\u00a01\u00a0M, si pu\u00f2 desumere che [Zn2+] = . Applicando poi l'equazione di Nernst si ottiene che E\u00a0=\u00a0\u22121,25\u00a0V. Si verifica anche la reazione di formazione del complesso di coordinazione Zn(OH), ma si pu\u00f2 dimostrare che ci\u00f2 non cambia la concentrazione molare di Zn2+ libero.\nLa reazione redox completa \u00e8:\nAl catodo vengono prodotti ioni OH\u2212 e all'anodo consumati, l'elettroneutralit\u00e0 dei due comparti, in accordo con la legge di Kirchhoff delle correnti, viene garantita dal setto divisorio permeabile agli ioni.\nA differenza della tradizionale pila zinco-carbone, nella pila alcalina entrambi i potenziali di riduzione (E) all'anodo e al catodo sono noti, stabili e costanti durante il funzionamento della pila, garantendo una \u2206E\u00a0=\u00a01,5\u00a0V. Inoltre Zn e MnO2 non sono adesso a contatto (divisi dal separatore) e quindi non reagiscono tra di loro quando la pila \u00e8 a riposo (non si scarica a riposo). Non si liberano gas e non vi sono reazioni indesiderate, impedendo cadute di potenziale (\u2206E stabile). Infine non c'\u00e8 consumo del contenitore della pila e quindi non ci sono perdite.\nLa pila alcalina ha permesso quindi il superamento di tutti i limiti della pila zinco-carbone, sostituendola gradualmente sul mercato. L'unico svantaggio \u00e8 il maggior costo.\nPile zinco-aria.\nLa prima batteria zinco-aria fu realizzata da Charles F\u00e9ry nel 1914 in versione \u201cingombrante\u201d. Furono poi perfezionate e ridotte di volume negli anni '70. Oggi le pi\u00f9 comuni batterie zinco-aria hanno la dimensione e forma di un bottone e sono utilizzate per apparecchi acustici da applicare all'orecchio dei non udenti, per misuratori di telemetria cardiaci ed altri apparecchi medici. Trovano applicazioni anche per telecamere ed altri oggetti.\nLa parete laterale interna e la base superiore della batteria sono occupati da una lastra metallica inerte che funge da anodo. Questa racchiude una pasta gelatinosa umida alcalina a base di KOH e contenente polvere di zinco. La parete laterale esterna e la base inferiore della batteria costituiscono un'altra lastra metallica inerte che funziona da catodo e che \u00e8 separata dalla prima grazie a un sigillante di plastica non conduttore che evita il corto circuito. La lastra metallica catodica \u00e8 forata a livello della base inferiore per far passare l'ossigeno dell'aria (O2) e sopra di essa \u00e8 adagiata una carta da filtro e poi ancora un foglio di teflon, entrambi permeabili all'O2. Ancora sopra \u00e8 presente un sottile strato di materiale, tenuto insieme da una rete e imbevuto dello stesso gel alcalino a base di KOH, in grado di catalizzare (accelerare) la decomposizione dell'O2. Tale gel alcalino \u00e8 separato da quello contenente la polvere di zinco grazie ad un separatore permeabile agli ioni.\nSulla superficie interna della lastra anodica avviene la semireazione di ossidazione, identici nella stechiometria e nel potenziale E a quelli gi\u00e0 descritti in precedenza per la batteria alcalina, ovvero:\nLa semireazione di riduzione avviene grazie al passaggio dell'O2 dell'aria attraverso i fori della lastra catodica, la carta da filtro e il teflon, fino a raggiungere la massa catalizzatrice:\nIl potenziale di riduzione (E) di questa semireazione equivale a quello standard (E\u00ba) in quanto OH\u2212 \u00e8 ad una concentrazione molare alta, vicina ad 1 M (standard). Quindi E\u00a0=\u00a0E\u00ba\u00a0=\u00a0+0,40 V. Tale potenziale \u00e8 inoltre costante in quanto la concentrazione molare di OH\u2212 e la pressione parziale di O2 rimangono alte e costanti durante il funzionamento della pila.\nLa reazione di ossidoriduzione completa \u00e8:\nCome nella pila alcalina entrambi i potenziali di riduzione (E) all'anodo e al catodo sono noti, stabili e costanti durante il funzionamento della pila, garantendo una \u2206E\u00a0=\u00a01,65\u00a0V. La batteria \u00e8 economica e ha alta densit\u00e0 di energia grazie all'assenza di immagazzinamento dell'ossidante. La scarica a riposo della pila \u00e8 trascurabile se \u00e8 mantenuto il sigillante sulla parete catodica che impedisce il passaggio di O2. In assenza del sigillante l'O2 diffonde facilmente fino a dentro la pila ossidando lo Zn. Altro svantaggio \u00e8 costituito dalla potenza molto ridotta che ne limita l'uso ad apparecchi di piccola dimensione.\nPile all'argento.\nInventata e commercializzata negli anni '50 in varie forme e dimensioni, fu utilizzata per tutta la seconda met\u00e0 del secolo scorso nell'aeronautica militare, civile e spaziale. Gli alti costi di realizzazione, dovuti alla presenza dell'argento, l'hanno oggi resa poco competitiva in questi campi, ma sono ancora commercializzate e molto usate batterie da argento di piccole dimensioni, a forma di bottone, per orologi, calcolatrici, macchine fotografiche ed altri oggetti elettronici di piccole dimensioni.\nLa base superiore della batteria \u00e8 occupata da una lastra metallica inerte che funge da anodo, mentre la base inferiore e la parete laterale sono costituiti da una simile lastra metallica inerte che funziona da catodo. Una plastica sigillante e isolante corre internamente alla parete laterale fino alla base superiore, interponendosi tra anodo e catodo ed evitando cos\u00ec il corto circuito. All'interno, a contatto con le basi superiore e inferiore della batteria, si trovano due paste gelatinose alcaline a base di idrossido di potassio (KOH) e contenenti una polvere di zinco (Zn) e una polvere di ossido di argento (Ag2O), rispettivamente. Queste sono separate da un separatore permeabile agli ioni che, come in tutte le pile, assicura il ristabilimento della neutralit\u00e0 nei due ambienti gelatinosi.\nSulla superficie interna della lastra anodica avviene la semireazione di ossidazione, identici nella stechiometria e nel potenziale E a quelli gi\u00e0 descritti per la batteria alcalina (vedi sopra), ovvero:\nSulla superficie interna della lastra catodica avviene la semireazione di riduzione:\nIl potenziale di riduzione (E) di questa semireazione equivale a quello standard (E\u00ba) in quanto Ag2O e Ag sono composti solidi e OH\u2212 \u00e8 ad una concentrazione molare alta, vicina ad 1\u00a0M (standard). Quindi E\u00a0=\u00a0E\u00ba\u00a0=\u00a0+0,342\u00a0V. Tale potenziale \u00e8 inoltre costante in quanto la concentrazione molare di OH\u2212 rimane alta e costante durante il funzionamento della pila.\nLa reazione redox completa \u00e8:\nCome nella pila alcalina entrambi i potenziali di riduzione (E) all'anodo e al catodo sono noti, stabili e costanti durante il funzionamento della pila, garantendo una \u2206E\u00a0=\u00a01,6\u00a0V. La batteria \u00e8 inoltre piccola e quindi adatta per piccoli apparecchi. La presenza dell'argento la rende tuttavia costosa.\nPile al mercurio (o pile Ruben-Mallory).\nInventata nel 1942 da Samuel Ruben fu utilizzata nel corso della seconda guerra mondiale per applicazioni militari (walkie-talkie, apparecchi elettrici e metal detector). Fu commercializzata dopo la guerra in varie forme e dimensioni e trov\u00f2 uso per varie applicazioni, soprattutto in piccola forma (a bottone) come per le pile ad argento descritte sopra. Fu largamente usata per orologi, calcolatrici, macchine fotografiche, ed altri piccoli oggetti. Fu anche molto utilizzata per applicazioni mediche (apparecchi acustici, pacemaker ed altri dispositivi impiantibili per via chirurgica). A partire dagli anni '90 in alcuni stati degli USA cominciarono le limitazioni per la fabbricazione di queste batterie a causa del mercurio liquido da esse prodotte, ritenuto dannoso per l'ambiente a causa dello smaltimento improprio delle batterie stesse da parte della popolazione che ne faceva uso. Oggi la produzione \u00e8 vietata in tutti gli Stati Uniti, in tutta Europa ed in molti altri stati occidentali e non. Queste pile, una volta utilizzata ed esaurite, vanno assolutamente gettate negli appositi bidoni per pile esauste, poich\u00e9 il materiale che le compone, ovvero il mercurio, \u00e8 altamente tossico e pericoloso, sia per gli esseri umani e animali, sia per l'ambiente.\nLe batterie a bottone al mercurio hanno una costituzione e una chimica molto simili a quelle delle batterie a bottone ad argento. L'unica differenza \u00e8 la presenza di una polvere di ossido di mercurio (HgO) a sostituire quella di ossido di Argento (Ag2O). Sulla superficie interna della lastra catodica avviene la semireazione di riduzione:\nIl potenziale di riduzione (E) di questa semireazione equivale a quello standard (E\u00ba) in quanto HgO e Hg sono composti indisciolti (solidi e liquidi rispettivamente) e OH\u2212 \u00e8 ad una concentrazione molare alta, vicina ad 1\u00a0M (standard). Quindi E\u00a0=\u00a0E\u00ba\u00a0=\u00a0+0,09\u00a0V. La semireazione di ossidazione e il suo potenziale sono identiche a quelle viste per la batteria alcalina e ad argento. La reazione redox completa \u00e8:\nCome nella pila alcalina e ad argento entrambi i potenziali di riduzione (E) all'anodo e al catodo sono noti, stabili e costanti durante il funzionamento della pila, garantendo una \u2206E\u00a0=\u00a01,3\u00a0V.\nPile al litio.\nDa non confondere con le batterie ricaricabili agli ioni di litio (Li-ion).\nInventata e commercializzata nel 1970 da varie compagnie americane e giapponesi generalmente in piccola forma (ad esempio a bottone), \u00e8 oggi utilizzata per orologi, macchine fotografiche, calcolatrici, telecomandi auto per chiusura centralizzata, apparati impiantabili per via chirurgica (pacemaker, defibrillatori impiantabili, impianti cocleari, sensori di glucosio, ecc.), oggetti elettronici di vario tipo.\nLa base inferiore della batteria \u00e8 occupata da una lastra metallica inerte che funge da anodo, mentre la base superiore \u00e8 costituita da una simile lastra metallica inerte che funziona da catodo. Un anello di plastica sigillante tiene unite le due lastre impendendone allo stesso tempo il contatto fisico e quindi il corto circuito. All'interno, la base inferiore \u00e8 a contatto con uno o pi\u00f9 strati di litio (Li) immersi in un solvente organico aprotico (che non rilascia ioni H+). La base superiore \u00e8 invece a contatto con un composto ossidante che pu\u00f2 variare a seconda del tipo di batteria presa in considerazione, anch'esso immerso nello stesso solvente aprotico. I due ambienti sono divisi da un separatore poroso permeabile agli ioni, ma non a composti solidi. Nell'80% delle batterie al litio esistenti in commercio l'ossidante \u00e8 biossido di manganese (MnO2), e il solvente aprotico \u00e8 carbonato di propilene o 1,2-dimetossietano dove si trova disciolto come sale elettrolita LiClO4.\nAll'anodo avviene la semireazione di ossidazione:\nTale semireazione ha in soluzione acquosa il potenziale di riduzione standard pi\u00f9 basso in assoluto (E\u00ba = \u22123,04), cos\u00ec basso che gli ioni H+ presenti nell'acqua o in qualunque solvente organico protico (anche in ambiente alcalino) reagirebbero in maniera esplosiva con Li metallico dando luogo alla formazione di ioni Li+ e idrogeno gassoso (H2). Questo \u00e8 il motivo per cui la soluzione elettrolita della pila \u00e8 in solvente organico aprotico. Al catodo avviene la semireazione di riduzione:\nIn questa semireazione, gli ioni litio, provenienti dalla semireazione di ossidazione attraverso il setto poroso, si associano a MnO2 senza cambiare il proprio stato ionico e numero di ossidazione, che rimane +1. Sono piuttosto gli atomi di Mn a ridursi passando da numero di ossidazione +4 a +3 (l'assenza di acqua e di solvente protico impedisce a MnO2 di ridursi secondo le semireazioni che avvengono nella pila zinco carbone ed alcalina). In soluzione acquosa, i potenziali di riduzione standard (E\u00ba) delle due semireazioni viste sono, rispettivamente, \u22123,04\u00a0V e +0,25\u00a0V, dando luogo ad una differenza di potenziale (\u2206E\u00ba) di 3,29\u00a0V. Tuttavia il solvente non \u00e8 acquoso e i due potenziali sono ignoti e comunque diversi dai valori standard. \u00c8 nota solo la differenza di potenziale tra anodo e catodo (\u2206E), pari a 3\u00a0V. Le reazione redox completa \u00e8 quindi:\nLa batteria al litio ha comportato una vera e propria rivoluzione nel campo delle batterie che si \u00e8 allargata anche alle pile secondarie (ricaricabili) o accumulatori al litio. La semireazione del litio ha in assoluto il valore E\u00ba pi\u00f9 basso, garantendo un alto valore di \u2206E qualunque sia la specie chimica responsabile della semireazione di riduzione. Inoltre il Li \u00e8 leggero (6,9\u00a0g/mol), permettendo di liberare un grosso quantitativo di \"e\"\u2212 per unit\u00e0 di massa (1 mole di \"e\"\u2212 ogni di Li, pi\u00f9 di qualunque altra sostanza). Questo ha permesso di generare batterie con alti valori di \u2206E (3\u00a0V) ed energia specifica (0,83-1,01\u00a0kJ/g di batteria), traducendosi in batterie di piccole dimensioni e alto potenziale. Inoltre le batterie al litio hanno alta affidabilit\u00e0, tempo di vita molto lungo (10-15 anni), basso valore di scarica a riposo (circa 2% all'anno), abbassamento di \u2206E lento e prevedibile e sono sigillabili in quanto non liberano H2 gassoso (queste ultime due caratteristiche sono molto utili per dispositivi impiantabili per via chirurgica). Gli unici difetti sono i costi elevati, la bassa capacit\u00e0 e l'infiammabilit\u00e0 data dalla presenza di un solvente organico piuttosto che di uno acquoso.\nPila o accumulatore (batteria)?\nInerentemente alla classificazione scientifica tra pila ed accumulatore (o batteria), si vedano le definizioni date all'inizio della presente trattazione.\nPacco batteria.\nUn \"pacco batteria\" (talvolta chiamato semplicemente \"batteria\") \u00e8 un dispositivo costituito da diverse celle elettrochimiche distinte l'una dall'altra (le quali possono essere utilizzate anche singolarmente), utilizzate per convertire l'energia chimica accumulata in energia elettrica. Queste vengono collegate in serie in modo che le tensioni dei singoli elementi si sommino.\nPile fai-da-te.\nQuasi ogni liquido o materiale umido che possieda abbastanza specie ioniche da essere elettricamente conduttivo pu\u00f2 servire da elettrolita per una pila. Come originale dimostrazione scientifica, \u00e8 possibile inserire due elettrodi fatti di metalli differenti in un limone, una patata, un bicchiere contenente una bibita, ecc. e generare piccole quantit\u00e0 di corrente elettrica. Le pile \"casalinghe\" di questo tipo non sono di utilit\u00e0 pratica perch\u00e9 producono meno corrente e costano assai pi\u00f9 per unit\u00e0 d'energia prodotta rispetto alle batterie commerciali, in relazione alla necessit\u00e0 di dovere rimpiazzare frequentemente il frutto o il vegetale adoperato, ed in quanto la corrente elettrica \u00e8 prodotta non tanto dal frutto in s\u00e9, quanto dalla corrosione dei poli metallici con cui esso \u00e8 a contatto, che alla lunga risulteranno rovinati da tale corrosione; ci\u00f2 ne fa un processo entalpicamente in perdita, tenuto conto della maggiore quantit\u00e0 di energia che era stata necessaria a produrre quel metallo rispetto a quella restituita dalla sua distruzione. A livello didattico, una classica pila fai-da-te pu\u00f2 essere costituita da un limone nel quale vengono piantate due barrette, una di rame ed una di zinco. Si ottiene cos\u00ec una differenza di potenziale di circa 1 V, ed una capacit\u00e0 di corrente appena sufficiente per far illuminare un LED a basso consumo o alimentare un orologio a cristalli liquidi.\nNel 2010 \u00e8 stata resa nota l'innovazione di utilizzare la patata bollita (scoperta da un team israeliano) invece di quella cruda e questo consente di aumentare di 10 volte l'energia ricavabile grazie alla corrispondente diminuzione della resistenza interna dell'elettrolita. La tensione resta sempre quella del sistema rame-zinco ovvero rimpiazza le cosiddette pile a 1,5 volt. Mettendo in serie (collegando + di una con - di un'altra) o in parallelo (collegare + con + e \u2212 con \u2212) pi\u00f9 pile \u00e8 possibile sommare rispettivamente la tensione o la corrente. Le pile a patata bollita \u00e8 stato calcolato che vengono a costare e forniscono un'energia da 5 a 50 volte pi\u00f9 economica di quelle tradizionali e sono quindi molto adatte per progetti nei paesi pi\u00f9 poveri. Ovviamente tali patate non saranno pi\u00f9 commestibili, vista la tossicit\u00e0 dovuta all'assorbimento di sali organici di rame e zinco.\nLe batterie al piombo-acido possono essere facilmente prodotte in casa, ma un fastidioso ciclo di carica/scarica \u00e8 necessario per \"formare\" le piastre. Questo \u00e8 un processo che porta alla formazione di solfato di piombo sulle piastre e durante la carica questo viene convertito in diossido di piombo (piastra positiva) e piombo puro (piastra negativa). La ripetizione di questo processo porta come risultato una superficie microscopicamente ruvida, con una ben pi\u00f9 grande superficie esposta.\nIn questo modo aumenta la corrente che la batteria pu\u00f2 erogare.\nCapacit\u00e0 e tensioni differenti.\nIn alcuni casi \u00e8 possibile utilizzare celle galvaniche o batterie con caratteristiche differenti, ma con i dovuti accorgimenti, in generale con il collegamento in serie si deve avere celle galvaniche di pari capacit\u00e0 e tensione, ma nel caso di batterie in serie \u00e8 possibile utilizzare anche elementi con la met\u00e0 della capacit\u00e0 se hanno anche la met\u00e0 della tensione, in quanto i singoli elementi delle batterie (celle galvaniche) avranno le stesse caratteristiche; nel caso di collegamenti in parallelo l'unico vincolo \u00e8 la tensione, che deve essere uguale per ogni elemento collegato (celle galvaniche o batterie), mentre la capacit\u00e0 pu\u00f2 essere anche estremamente differente; \u00e8 possibile anche avere serie di paralleli o paralleli di serie, l'importante \u00e8 rispettare i vincoli tipici per ogni singola serie, in tutti i casi i collegamenti devono essere fatti con elementi della stessa natura, quindi non mescolare tecnologie differenti in quanto hanno valori di riferimento e curve di carica e gestione differenti.\nGli inconvenienti del collegamento sono l'interruzione del singolo elemento o la loro cortocircuitazione; in caso d'interruzione i collegamenti in serie smettono di funzionare, mentre quelli in parallelo perdono solo la capacit\u00e0 di quell'elemento, in caso di cortocircuito il collegamento in serie perde solo la quota di tensione di quell'elemento che comunque pu\u00f2 surriscaldarsi, mentre nel collegamento in parallelo si verifica una scarica veloce di tutti gli elementi in parallelo con forte rischio d'esplosione in quanto si verifica un forte surriscaldamento.\nI collegamenti in parallelo anche senza inconvenienti risentono del potenziale problema legato allo scaricarsi pi\u00f9 velocemente di una cella rispetto a quella vicina, che porta la corrente a circolare dalla cella carica a quella scarica, sprecando in tal modo energia. Nel caso delle batterie in serie, se un singolo elemento perde di capacit\u00e0 o \u00e8 di capacit\u00e0 inferiore a parit\u00e0 di tensione, questo tender\u00e0 a caricarsi e scaricarsi prima degli altri, andando continuamente in sovraccaria/sovratensione e sottotensione, stressandosi maggiormente rispetto agli altri elementi e compromettendo la vita del sistema in serie.\nBatterie di flusso.\nLe batterie di flusso sono una classe speciale di batterie dove quantit\u00e0 addizionali di elettrolita sono conservate fuori dalla cella galvanica principale e vengono fatte circolare all'interno di essa tramite pompe o sfruttando la forza di gravit\u00e0. Le batterie di flusso possono avere una capacit\u00e0 estremamente grande e sono usate in applicazioni navali, mentre stanno guadagnando popolarit\u00e0 nell'ambito di applicazioni riguardanti lo stoccaggio dell'energia.\nLe batterie di flusso zinco-bromo e le batterie redox al vanadio sono tipici esempi di batterie di flusso commercialmente disponibili.\nSpecifiche tecniche.\nParametri di riferimento.\nUna batteria \u00e8 caratterizzabile nelle sue prestazioni/caratteristiche dai seguenti parametri fisico-elettrici:\nDimensioni comuni.\nBatterie sia monouso sia ricaricabili sono in commercio in varie dimensioni standard, in modo tale che lo stesso tipo di batteria possa essere utilizzata per svariate applicazioni, non sussistono problemi di compatibilit\u00e0 tra batterie dello stesso tipo. Tra i tipi maggiormente usati per dispositivi portatili includono la serie A, tra cui AA e AAA, comunemente dette \"stilo\" e \"mini stilo\"; C o \"mezza torcia\"; D o \"torcia\"; PP3 o \"9 volt\" comune nelle radioline; 4,5 volt, di dimensioni relativamente grandi; varie dimensioni di pile a bottone, e altri tipi specializzati.\nCapacit\u00e0 comuni.\nLe informazioni riguardanti la capacit\u00e0 in Ah delle batterie ricaricabili sono normalmente facilmente disponibili, ma pu\u00f2 essere molto pi\u00f9 difficoltoso ricavare la capacit\u00e0 per le batterie primarie. A titolo di esempio, alcune capacit\u00e0 di batterie primarie Energizer sono presenti in Energizer Technical Information mentre in Electric Current from a 1.5 Volt Battery sono presenti dei valori relativi ad alcune Duracell.\nLa capacit\u00e0 delle batterie, ovvero la quantit\u00e0 di carica elettrica che pu\u00f2 essere immagazzinata, \u00e8 comunemente espressa in ampere-ora (Ah), dove 1 Ah equivale a 3 600 coulomb.\nPer ottenere l'energia in wattora \u00e8 necessario moltiplicare la capacit\u00e0 in Ah per la tensione nominale.\nUna batteria da 1\u00a0Ah pu\u00f2 erogare una corrente di 0,1 ampere per dieci ore prima di scaricarsi. In realt\u00e0 la capacit\u00e0 reale \u00e8 molto dipendente dal tasso di scaricamento, decrescendo con l'aumentare della corrente richiesta.\nPer questo una batteria da 1\u00a0Ah solitamente non riesce a fornire 1 ampere per un'ora.\nDi solito la capacit\u00e0 \u00e8 intesa come il prodotto tra la corrente erogata, misurata nell'arco di 10 o 20 ore, e il tempo.\nLa capacit\u00e0 \u00e8 misurata sperimentalmente sottoponendo la batteria ad un ritmo di scarica standard, solitamente con una corrente che faccia scaricare la batteria in venti ore ovvero una corrente pari alla capacit\u00e0 della batteria diviso venti ore.\nCi sono in commercio dei tester di capacit\u00e0 delle batterie primarie (non ricaricabili) e secondarie (ricaricabili).\nComponenti e fattori elettrici.\nLe celle di cui si compone una batteria possono essere collegate in parallelo, in serie o in entrambi i modi. In entrambi i casi possono verificarsi problemi dal tipo di collegamento e danno del singolo componente, perci\u00f2 solitamente costituite da un circuito elettronico atto a proteggerle da questi problemi, chiamato \"sistema di gestione della batteria\". In entrambi i tipi in serie e in parallelo, l'energia totale di una batteria equivale alla somma delle energie immagazzinate in tutte le singole celle. Una combinazione di celle in parallelo possiede la stessa tensione di una singola cella ma \u00e8 in grado di fornire una corrente maggiore ed eguale alla somma delle singole correnti di tutte le celle. Una combinazione in serie possiede la stessa corrente di una singola cella ma il valore della sua tensione corrisponde alla somma delle tensioni di tutte le singole celle.\nUn semplice modello circuitale di una batteria \u00e8 una sorgente di tensione perfetta (cio\u00e8 priva di resistenza interna) in serie con un resistore. La tensione erogata dalla sorgente di tensione non dipende dallo stato di carica, ma solo dalle caratteristiche chimiche della batteria. Quando una batteria \"si consuma\", \u00e8 la sua resistenza interna ad aumentare. Quando la batteria \u00e8 collegata ad un carico (il dispositivo che \"usa\" la pila, per esempio una lampadina, o un motore elettrico) che ha una sua resistenza, la tensione applicata agli estremi del carico dipende dal rapporto tra la resistenza di carico e quella interna della batteria: quando la batteria \u00e8 completamente carica la sua resistenza interna \u00e8 bassa, per cui la tensione applicata ai capi del carico \u00e8 quasi uguale a quella della sorgente di tensione. Mano a mano che la batteria si consuma e la sua resistenza interna cresce, aumenta anche la caduta di tensione ai capi della resistenza interna, con il risultato di ridurre la tensione disponibile per il carico e quindi la capacit\u00e0 della batteria di erogare potenza al carico.\nTrattamento termodinamico della pila: equazione di Nernst.\nIn elettrochimica, l'equazione di Nernst esprime il potenziale d'elettrodo (E), relativamente al potenziale d'elettrodo standard (E\u00ba), di un elettrodo o di un semielemento o di una coppia redox di una pila. In altre parole serve per calcolare il potenziale dell'elettrodo in condizioni diverse da quelle standard.\ndove:\nL'equazione di Nernst andrebbe in realt\u00e0 espressa considerando le attivit\u00e0 delle specie i-esima, ma per soluzioni non troppo concentrate, la relazione si pu\u00f2 esprimere attraverso le concentrazioni molari.\nCome si \u00e8 arrivati all'equazione di Nernst? Trattando una pila nel suo insieme (cio\u00e8 formata da due elettrodi o semielementi o coppe redox), possiamo scrivere, ad esempio per la pila Daniell:\nDal punto di vista termodinamico, visto che nella reazione compare una fase solida e una soluzione liquida, viene considerata solo quest'ultima, in quanto l'attivit\u00e0 o concentrazione molare dei solidi puri \u00e8 unitaria per definizione. Siccome per soluzioni molto diluite l'attivit\u00e0 adimensionale degli ioni coincide numericamente con la loro concentrazione molare, sar\u00e0 lecito scrivere per ogni specie elettroattiva:\ndove l'argomento del logaritmo rappresenta la concentrazione dello ione in moli per litro in condizioni attuali. Ovviamente tale operazione \u00e8 errata matematicamente, in quanto non \u00e8 possibile eseguire il logaritmo di una quantit\u00e0 dotata di dimensioni, tuttavia va ipotizzato che la concentrazione sia divisa per una concentrazione molare di riferimento unitaria (condizioni standard).\nNel caso della reazione in questione e con questa precisazione, si scriver\u00e0 quindi:\nottenendo l'equazione isoterma di Van't Hoff\nIn una reazione chimica infatti la variazione dei potenziali chimici dei prodotti e dei reagenti moltiplicati per i rispettivi coefficienti stechiometrici (1 nel caso in esame) col il segno positivo per i prodotti e negativo per i reagenti, \u00e8 uguale alla variazione di energia libera di Gibbs \u0394G per mole. In particolare a pressione e temperatura costante, in un sistema che compie lavoro utile (dovuto in questo caso alla forza elettromotrice della pila, che produce lavoro all'esterno tramite chiusura del circuito), l'energia libera di Gibbs per mole si identifica quantitativamente col lavoro utile cambiato di segno. Tale lavoro utile lo chiameremo con \u0394Vext e sapendo che il potenziale elettrico non \u00e8 altro il lavoro per unit\u00e0 di carica, si pu\u00f2 definire il lavoro elettrico come il potenziale elettrico moltiplicato per la carica. La carica \u00e8 relativa ad una mole di sostanza, perci\u00f2 indicando con n la quantit\u00e0 elettroni per quantit\u00e0 di reagente scambiato durante la reazione, e ricordando che la carica elettrica dell'elettrone \u00e8 di 96 485 coulomb/mol (che costituisce 1 faraday, indicato con F), si pu\u00f2 scrivere che:\nLutile = Lelettrico = n F \u0394Vext\nIn condizioni di equilibrio, \u0394V tende a zero, quindi:\nDi conseguenza:\nRicordando che a P e T costanti, la variazione di energia libera di un tale sistema \u00e8 uguale al lavoro utile cambiato di segno,\nIn forma pi\u00f9 generale:\ndove Q \u00e8 il quoziente di reazione (rapporto adimensionale tra le attivit\u00e0 elevate ai rispettivi coefficienti stechiometrici).\nPossiamo quindi dire che la forza elettromotrice di una pila (\u2206E) \u00e8 uguale al suo valore nelle condizioni standard (\u2206E\u00ba) pi\u00f9 il termine che dipende dalla attivit\u00e0 in condizioni attuali delle specie elettroattive (ioni, gas) che partecipano alla reazione.\nScrivendo poi i termini indicati con \"\u2206\" per esteso (indicando cio\u00e8 le differenze) otteniamo:\ndove Ered e Eox sono i potenziali di riduzione non standard delle coppie redox che subiscono le semireazioni di riduzione e ossidazione, rispettivamente; E e E sono i corrispettivi potenziali di riduzione standard.\nSeparando i termini relativi alle coppie redox che subiscono le semireazioni di riduzione e ossidazione si pu\u00f2 scrivere l'equazione di Nernst nella sua forma base da cui siamo partiti:\nSistema di gestione della batteria.\nIl sistema di gestione della batteria (battery management system o BMS) serve nel caso di alcune particolari tecnologie (litio, ecc) dove vengano utilizzate pi\u00f9 celle galvaniche in serie, in modo da controllare le singole celle, stabilizzandole sia nella fase di carica che di scarica, per evitare malfunzionamenti o danneggiamenti della stessa batteria.\nGeneralmente tale sistema \u00e8 integrato dentro al pacco batteria, la quale pu\u00f2 essere cos\u00ec utilizzata come una batteria tradizionale ed essere collegata tranquillamente al caricabatteria o all'oggetto che la utilizzer\u00e0.\nConsiderazioni sulla sicurezza e ambientali: Riciclaggio e rigenerazione.\nLe varie batterie e pile essendo dei generatori o accumulatori di energia elettrica in caso di manomissione o uso incorretto possono provocare danni, per cui su di esse vengono impressi simboli o diciture per ricordare le manovre da evitare in assoluto.\nSin dal loro primo sviluppo risalente a oltre 200 anni fa, le batterie sono rimaste tra le fonti di produzione di energia relativamente pi\u00f9 costose e la loro produzione richiede il consumo di molte risorse di un certo valore e spesso implicano anche l'impiego di sostanze chimiche pericolose, per questo fin dagli anni '20 si \u00e8 cercato di recuperare questi elementi rigenerandoli (ridandogli carica elettrica), operazione che richiede differenti circuiti e non adatta a tutti i tipi di pile oppure si attua il riciclo delle loro componenti. Per questa ragione esiste una specifica rete di riciclaggio (in italia regolamentata dal decreto legislativo 188 del 2008 che prevede sistemi collettivi e consorzi che raggruppano i produttori di pile e batterie, responsabili secondo la normativa della gestione dei rifiuti di questi prodotti) atta a recuperare dalle batterie usate parte dei materiali di maggiore tossicit\u00e0 e anche altri materiali di un certo valore.\nLe norme italiane prevedono che le batterie esauste siano considerate a tutti gli effetti dei rifiuti pericolosi e che quindi l'intero ciclo di vita dello smaltimento sia tracciato da parte di chi genera il rifiuto e da chi lo smaltisce. Eventuali irregolarit\u00e0 sono penalmente perseguibili.\nUn'indagine di Duracell\u2122 ed ERP (European Recycling Platform) ha rivelato che una pila su tre viene buttata con ancora il 40% di energia disponibile al suo interno. Alcuni dispositivi ad alto consumo, ad esempio una macchina fotografica digitale, potrebbero smettere di funzionare quando la pila ha ancora disponibile il 60% della propria energia. Spesso rimane energia sufficiente per far funzionare un altro apparecchio con un minor bisogno di energia, come un telecomando o un orologio."}
{"id": "53309", "revid": "228587", "url": "https://it.wikipedia.org/wiki?curid=53309", "title": "Isola (disambigua)", "text": ""}
{"id": "53311", "revid": "484362", "url": "https://it.wikipedia.org/wiki?curid=53311", "title": "Joppolo (disambigua)", "text": ""}
{"id": "53313", "revid": "124923400", "url": "https://it.wikipedia.org/wiki?curid=53313", "title": "Viktor Saneev", "text": "Vanta inoltre due titoli europei assoluti e cinque indoor, sempre nel salto triplo, disciplina della quale nel 1972 consegu\u00ec il primato mondiale con la misura di .\nBiografia.\nNato in una piccola stazione balneare sul mar Nero, fu notato all'et\u00e0 di circa 11 anni dalla direttrice della sua scuola che preg\u00f2 l'allenatore Akop Kerselian di volerlo esaminare. Pur se dotato e volenteroso, per seguire gli studi rientr\u00f2 nell'ombra. Riapparve verso i 17 anni come giocatore di basket. Ma Kerselian, che vedeva in lui un futuro diverso, lo convinse a praticare l'atletica. All'et\u00e0 di 18 anni saltava 1,90 nell'alto, oltre 7 metri nel salto in lungo, 15 metri nel salto triplo e correva i 100 metri in 10\"9. Nei primi anni della sua carriera, esattamente nel 1965 e 1966, fu costretto a interrompere i suoi intensi allenamenti per un'artrosi a un piede. Il tempo perduto, per\u00f2, fu presto recuperato.\nNel 1967 alle Spartachiadi dell'URSS con un salto di 7,90 si classific\u00f2 al secondo posto nel salto in lungo e fu quarto nel triplo con 16,43. Nel 1968 fu selezionato per le Olimpiadi di Citt\u00e0 del Messico per la specialit\u00e0 del salto triplo, dove, al termine di una sfida altamente spettacolare con l'italiano Giuseppe Gentile e il brasiliano N\u00e9lson Prud\u00eancio, durante la quale il record del mondo venne superato per ben cinque volte, riusc\u00ec infine a vincere la medaglia d'oro con un salto di 17,39 m.\nPrima delle olimpiadi di Monaco del 1972 fu battuto ai Campionati Europei dal tedesco della RDT J\u00f6rg Drehmel, mentre il cubano Pedro P\u00e9rez Due\u00f1as gli strappava il record del mondo. Un mese prima delle Olimpiadi fu ancora battuto ai campionati sovietici, anche perch\u00e9 sofferente all'articolazione di un piede. Ma nella finale olimpica, con la sua grande vitalit\u00e0, il suo grande carattere e la sua saldezza di nervi, riusc\u00ec con un salto di 17,35 a rivincere la medaglia d'oro. Nello stesso anno a Sukhumi stabil\u00ec il nuovo record mondiale della specialit\u00e0 con la misura di 17,44 m.\nConquist\u00f2 il suo terzo titolo di campione olimpico ai Giochi di Montr\u00e9al del 1976, battendo il favorito brasiliano Jo\u00e3o Carlos de Oliveira che l'anno prima aveva stabilito il nuovo record mondiale di triplo con 17,89. A dimostrazione delle sue eccezionali dote psicofisiche sal\u00ec ancora alla ribalta ai Campionati Europei di Praga nel 1978, dove vinse la medaglia di argento, pur essendo reduce da un lungo periodo di inattivit\u00e0 dovuto ad un intervento chirurgico al tendine di Achille. Concluse la sua carriera ad alto livello all'et\u00e0 di 35 anni ai Giochi di Mosca del 1980, dove fu battuto dall'astro nascente della specialit\u00e0, il connazionale Jaak Uudm\u00e4e.\nMor\u00ec a Sydney nel 2022 all'et\u00e0 di 76 anni, a causa di un infarto del miocardio."}
{"id": "53314", "revid": "599013", "url": "https://it.wikipedia.org/wiki?curid=53314", "title": "Laino (disambigua)", "text": ""}
{"id": "53315", "revid": "9", "url": "https://it.wikipedia.org/wiki?curid=53315", "title": "Serenissima Repubblica di Venezia", "text": ""}
{"id": "53316", "revid": "113107143", "url": "https://it.wikipedia.org/wiki?curid=53316", "title": "Acanthocephala", "text": "Il phylum Acanthocephala (dal greco: \u03ac\u03ba\u03b1\u03bd\u03b8\u03b1 \"akantha\" = spina; \u03ba\u03b5\u03c6\u03b1\u03bb\u03ae \"kephal\u00e9\" = capo) \u00e8 costituito da circa 1000 specie di animali vermiformi, la cui lunghezza varia da 1 millimetro fino a raggiungere il metro. Gli Acantocefali sono tutti endoparassiti: le larve vivono nell'emocele degli artropodi; gli adulti infestano l'intestino di molti vertebrati .\nSolitamente le malattie parassitarie sostenute da Acantocefali rappresentano un grave problema negli allevamenti di pesci, .\nDescrizione.\nCaratteristica distintiva, che d\u00e0 il nome al phylum, \u00e8 la proboscide estroflettibile posta nella zona anteriore del corpo, la quale possiede delle spine retrocurve che hanno la funzione di ancorare l'organismo alle superfici interne dell'ospite. L'estroflessione e la dilatazione della proboscide \u00e8 regolata dai lemnischi, delle sacche anteriori che, riempiendosi di liquido pseudocelomatico, generano una pressione idrostatica capace di spingere fuori la proboscide. Muscoli retrattori ne permettono l'introflessione.\nLa parte caudale del corpo prende il nome di metasoma.\nGli Acantocefali sono pseudocelomati e mostrano adattamenti alla vita parassitaria simili ai Cestodi (una classe di Platelminti): come questi sono privi di intestino tenue. Con il corso dell'evoluzione, il canale alimentare ha subito una regressione fino a scomparire e l'assorbimento delle sostanze nutritive dell'ospite avviene direttamente tramite il \"tegumento\" che ricopre la superficie del loro corpo.\nIl tegumento \u00e8 rivestito da un glicocalice, uno strato di polisaccaridi e glicoproteine, che protegge l'animale dagli enzimi digestivi e dalle difese immunitarie dell'organismo ospitante.\nIl sistema nervoso \u00e8 formato da un ganglio anteriore ventrale nella proboscide e vari cordoni nervosi (anteriori e posteriori).\nLa respirazione avviene per diffusione passiva dei gas attraverso il tegumento.\nLa circolazione delle sostanze nutritive e gas respiratori \u00e8 affidata al liquido pseudocelomatico. L'escrezione dei cataboliti e l'osmoregolazione \u00e8 compito di un apparato protonefridiale.\nBiologia.\nRiproduzione e sviluppo.\nGli Acantocefali sono dioici a fecondazione interna. Le uova fecondate sono espulse dall'ospite assieme alle feci. Queste uova, se ingerite dalle appropriate specie di artropodi vi svolgeranno la prima parte dello sviluppo. Per passare allo stadio adulto questo ospite intermedio dovr\u00e0 essere ingerito dall'ospite definitivo."}
{"id": "53317", "revid": "1776051", "url": "https://it.wikipedia.org/wiki?curid=53317", "title": "Manasse (nome)", "text": "Origine e diffusione.\nDeriva dall'ebraico \u05de\u05b0\u05e0\u05b7\u05e9\u05b6\u05bc\u05c1\u05d4 (\"Manasseh\"), basato su un verbo che significa \"dimenticare\"; il nome pu\u00f2 essere interpretato in vari modi: \"dimenticato\", \"dimenticanza\", \"che fa dimenticare\", \"Dio mi ha fatto dimenticare\".\nSi tratta di un nome di tradizione biblica, portato dal patriarca Manasse, primogenito di Giuseppe, capostipite dell'omonima trib\u00f9, oltre che da diversi altri personaggi.\nOnomastico.\nNessun santo ha mai portato il nome Manasse, che quindi \u00e8 adespota; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "53319", "revid": "438678", "url": "https://it.wikipedia.org/wiki?curid=53319", "title": "Lama", "text": ""}
{"id": "53320", "revid": "1305772", "url": "https://it.wikipedia.org/wiki?curid=53320", "title": "Lanzo", "text": ""}
{"id": "53321", "revid": "599013", "url": "https://it.wikipedia.org/wiki?curid=53321", "title": "Laureana", "text": ""}
{"id": "53322", "revid": "1305772", "url": "https://it.wikipedia.org/wiki?curid=53322", "title": "Lequio", "text": "personaggi"}
{"id": "53325", "revid": "599013", "url": "https://it.wikipedia.org/wiki?curid=53325", "title": "Lizzano (disambigua)", "text": ""}
{"id": "53327", "revid": "125658708", "url": "https://it.wikipedia.org/wiki?curid=53327", "title": "Lynx (zoologia)", "text": "Le linci (genere Lynx ) sono dei Felidi appartenenti alla sottofamiglia Felinae. Si distinguono facilmente dai loro simili per la faccia incorniciata da favoriti, le orecchie triangolari terminanti con un ciuffo di peli neri e il corpo dotato di una corta coda e di lunghe zampe. Inoltre possiedono solo 28 denti, invece che 30 come tutti gli altri felini.\nNel corso del tempo la tassonomia delle linci ha subito numerose variazioni, e i diversi taxa sono stati considerati sottospecie o specie a tutti gli effetti a seconda del periodo. A partire dalla fine del XX secolo vengono riconosciute come tali quattro specie: la lince canadese (\"Lynx canadensis\"), la lince eurasiatica (\"Lynx lynx\"), la lince iberica (\"Lynx pardinus\") e la lince rossa (\"Lynx rufus\", chiamato \"bobcat\" dagli americani). Il caracal, che morfologicamente ricorda una lince, \u00e8 stato a lungo classificato all'interno del genere \"Lynx\" e viene ancora oggi chiamato \u00ablince del deserto\u00bb.\nLe linci, esclusive dell'emisfero settentrionale, hanno come habitat prediletto la foresta boreale e temperata. Considerate specie largamente diffuse, ad eccezione della lince iberica, gravemente minacciata, sono tra i pochi felini che presentano una popolazione stabile. Sebbene occupassero un ruolo importante nella mitologia amerindia, le linci erano quasi sconosciute in Europa, dove avevano la reputazione di bestie feroci.\nDescrizione.\nAspetto.\nCorpo.\nLe linci hanno una struttura fisica molto riconoscibile e difficilmente possono essere confuse con i felini appartenenti ad altri generi, tranne forse il caracal. Il corpo \u00e8 caratterizzato da un'andatura ondeggiante a causa degli arti posteriori molto sviluppati, che sono una peculiarit\u00e0 di questo genere, in quanto i felini hanno maggiormente sviluppata la parte anteriore del corpo. Le zampe sono lunghe e i piedi sono voluminosi rispetto al resto del corpo; si tratta di un adattamento sviluppatosi per camminare sulla neve: le lunghe zampe consentono di spostarsi pi\u00f9 facilmente su uno spesso manto nevoso e i piedi molto larghi funzionano come racchette per non sprofondare nella neve. Inoltre, la larghezza dei cuscinetti attutisce il rumore dei passi e garantisce un'andatura totalmente silenziosa. Le linci esercitano una pressione molto debole sul terreno, anche rispetto ad altri carnivori: la lince eurasiatica, infatti, esercita una pressione sul terreno tre volte inferiore di quella del gatto selvatico (\"Felis silvestris\") e tale valore viene stimato tra 4,1 e 8,8 volte tra la lince canadese e il coyote (\"Canis latrans\"). L'impronta della lince, pi\u00f9 lunga che larga, ricorda quella del gatto domestico. La disposizione delle impronte \u00e8 quasi rettilinea, soprattutto quando l'animale avanza al passo.\nLa coda \u00e8 corta, tronca e terminante a manicotto; misura soltanto tra 20 e 25\u00a0cm di lunghezza. Le dimensioni del corpo variano a seconda della specie, ma le proporzioni rimangono sempre le stesse. Il rappresentante pi\u00f9 grande del gruppo \u00e8 la lince eurasiatica, che presenta dimensioni quasi doppie rispetto alle altre specie. Il dimorfismo sessuale \u00e8 ben marcato: i maschi sono in media un quarto pi\u00f9 grandi delle femmine.\nLa quantit\u00e0 delle macchie e il colore del manto delle linci varia a seconda della specie e della latitudine. Gli studiosi riconoscono quattro tipi di mantello: maculato, striato, uniforme e a rosette. Ogni esemplare ha una disposizione particolare dei disegni del mantello. Delle quattro specie di lince, la lince iberica ha una pelliccia molto maculata, mentre la lince canadese ha poche macchie, addirittura nessuna, soprattutto perch\u00e9 la lunga pelliccia tende a coprire i disegni del mantello. Nelle regioni settentrionali il manto delle linci \u00e8 prevalentemente di colore grigio, mentre in quelle meridionali tende maggiormente verso il rosso. Generalmente, le guance, il ventre, l'interno delle zampe, il mento e la zona intorno agli occhi sono color crema. La lince canadese e quella eurasiatica hanno una pelliccia particolarmente folta, soprattutto sul dorso, dove la concentrazione dei peli \u00e8 di circa 9000 per cm\u00b2 contro i 4600 sul ventre; essa \u00e8 inoltre formata da dodici o tredici peli di borra per ogni pelo di giarra.\nTesta.\nAnche la testa delle linci, di forma arrotondata e sorretta da un collo corto, \u00e8 molto caratteristica. Le orecchie sono triangolari, lunghe e ornate da ciuffi di peli neri detti \u00abpennacchi\u00bb. Questi pennacchi auricolari non sono presenti solamente nelle specie del genere \"Lynx\", ma anche nel caracal, nel gatto della giungla e in alcune razze di gatto domestico. \u00c8 possibile che questa caratteristica serva a captare la direzione del vento. Dei lunghi peli sulle guance, detti \u00abfavoriti\u00bb, formano una sorta di colletto che conferisce loro un'aria un po' paffuta. L'utilit\u00e0 della forma del muso delle linci, soprattutto dei pennacchi auricolari, \u00e8 stata oggetto di discussione tra gli studiosi. Lo zoologo russo Matju\u0161kin sottolinea la somiglianza con la faccia del gufo, molto rotonda e con piccole piume erette sulla testa: i favoriti intorno alle guance della lince formerebbero una sorta di antenna parabolica che permetterebbe a questi animali di captare meglio i suoni, mentre i pennacchi migliorerebbero la localizzazione del suono.\nLe linci hanno la caratteristica di avere solo 28 denti invece dei 30 tipici di tutti i felini: hanno infatti solamente due premolari sulla mascella superiore, una caratteristica propria del genere \"Lynx\". L'accorciamento delle mascelle porta ad un aumento della potenza del morso. All'interno del genere \"Lynx\", solo la lince eurasiatica ha la possibilit\u00e0 di sviluppare un dente in sovrannumero. La dentatura da latte delle linci non comprende i molari; l'ordine di comparsa dei denti \u00e8 canini - incisivi - premolari per la dentatura da latte e incisivi - canini - premolari - molari per quella definitiva.\nCapacit\u00e0 fisiche.\nCome tutti i felini, le linci hanno una vista molto sensibile in condizioni di scarsa luminosit\u00e0 e molto precisa per rilevare i movimenti. L'olfatto \u00e8 sviluppato, ma viene utilizzato solamente per la comunicazione interspecifica (ad esempio per la marcatura del territorio) e mai per la caccia, a differenza di quanto avviene nei canidi. Le vibrisse, spesso chiamate \u00abbaffi\u00bb, si trovano sul muso, al di sopra degli occhi, sulle guance e a livello dei piedi: come per tutti i felini, sono un organo del tatto molto sensibile. Le linci non sono sensibili agli effetti della gattaia (erba gatta) in cattivit\u00e0, ma sarebbero attratte dal suo odore in liberta.\nLe linci, all'occorrenza, sono in grado di nuotare e sono eccellenti saltatrici e arrampicatrici, grazie ai loro arti posteriori particolarmente adatti al salto. Alcune linci in cattivit\u00e0 sono riuscite a fuggire, ad esempio, saltando al di l\u00e0 del loro recinto alto tre o quattro metri. Come tutti i felini, le linci sono pessime maratonete. La loro scarsa resistenza pu\u00f2 essere correlata alle piccole dimensioni del cuore: il peso del cuore di una lince rappresenta solamente dal 3,4 al 6,4% del suo peso totale. Le linci hanno tre tipi di andatura: il passo, che \u00e8 l'andatura pi\u00f9 utilizzata, il trotto e il salto.\nBiologia.\nComportamento.\nCome tutti i felini, le linci sono animali territoriali. Il territorio del maschio pu\u00f2 essere condiviso con una o pi\u00f9 femmine. I territori, indipendentemente dal sesso del proprietario, presentano tuttavia delle \u00abzone neutre\u00bb dove \u00e8 possibile circolare senza che nascano dei conflitti: i confini di un territorio sono costituiti frequentemente da queste zone neutre. Le dimensioni del territorio variano a seconda della densit\u00e0 delle prede e della specie di lince presa in considerazione. In America del Nord il territorio di un maschio pu\u00f2 raggiungere i 300\u00a0km\u00b2. I maschi non tollerano la presenza di esemplari dello stesso sesso che attraversano il loro territorio, ma sono le femmine ad essere le pi\u00f9 vendicative nei confronti delle intrusioni delle congeneri.\nLe marcature olfattive, che permettono di segnalare il possesso di un territorio, vengono pi\u00f9 spesso effettuate su un supporto facilmente identificabile. Si tratta quasi sempre di getti di urina e di segni di graffi. Le marcature sono pi\u00f9 frequenti al centro del territorio che alla sua periferia.\nLe linci sono generalmente solitarie, fatta eccezione per le femmine con i loro piccoli. Gli unici incontri tra maschi e femmine hanno luogo durante il periodo di riproduzione, durante il quale il maschio segue la femmina in tutti i suoi spostamenti.\nCreature estremamente sfuggenti, le linci si lasciano vedere raramente. Nel parco nazionale di Baviera, dove la lince eurasiatica \u00e8 stata reintrodotta, visitatori all'anno percorrono un sentiero a 300 metri dai luoghi di riproduzione di questo animale; il parco, che ricopre una superficie di ettari, ospita sei linci residenti e nel 1976 venne visitato da 1,3 milioni di persone. Tuttavia, ogni anno vengono segnalati solo tra sei e otto avvistamenti.\nAlimentazione.\nLe linci sono attive soprattutto al crepuscolo e all'alba. Cacciano principalmente tendendo agguati e, come la maggior parte dei felini, soffocano generalmente le loro prede con un morso alla gola, senza utilizzare le zampe per metterle fuori combattimento. Quando vanno alla ricerca di prede, possono percorrere il loro territorio anche per diversi chilometri. Di solito catturano una preda ogni due o tre giorni. Il tasso di successo nella caccia varia enormemente da un esemplare all'altro. Per quanto riguarda la lince eurasiatica, si stima che le femmine accompagnate dai piccoli abbiano successo nella caccia nel 60-70% dei casi, i maschi nel 40-60% e i subadulti nel 10-20%. Tra l'attacco e l'uccisione della preda trascorrono generalmente meno di venti minuti. Le linci inseguono la preda per pi\u00f9 di duecento metri solamente nell'1-5% degli attacchi.\nLe prede catturate variano a seconda della specie. Il pi\u00f9 delle volte, le linci si nutrono di piccole prede come lagomorfi o uccelli. La lince eurasiatica \u00e8 la sola ad attaccare preferibilmente piccoli ungulati come il capriolo o il camoscio, anche se in rari casi la lince rossa pu\u00f2 arrivare ad assalire i cervi della Virginia e la lince canadese pu\u00f2 cacciare i carib\u00f9. La lince non \u00e8 saprofaga e rifiuta di mangiare carogne in stato di decomposizione troppo avanzato. Le linci possono attaccare il bestiame, ma la pressione venatoria ai danni degli animali domestici varia molto a seconda delle regioni. Sono stati riportati casi di linci specializzate nel dare la caccia alle pecore. Durante i programmi di reintroduzione, gli studiosi hanno riscontrato un brusco aumento degli attacchi ai danni del bestiame seguito da un periodo di stabilizzazione. In Europa, il numero delle aggressioni delle linci ai danni del bestiame \u00e8 inferiore rispetto a quelle di lupi e orsi. Le linci non attaccano mai gli uomini, nemmeno quando si avvicinano alla loro prole.\nLe linci mangiano in posizione accovacciata iniziando dalle parti carnose della preda, come le cosce o le spalle, e tralasciano lo stomaco e gli intestini. La pelle e i peli vengono respinti poco a poco durante il pasto e la pelle arrotolata spesso finisce per \u00abavvolgere\u00bb le parti del corpo non consumate. Gli uccelli vengono spennati. Le linci possono anche trasportare la loro preda sugli alberi per poter mangiare in pace.\nGli attacchi delle linci ai branchi di cervidi favorirebbero la dispersione dei branchi di questi ungulati, consentendo cos\u00ec una loro migliore ripartizione sul territorio. Questo potrebbe avere delle conseguenze benefiche anche sulla vegetazione, in quanto i giovani germogli mangiati dai caprioli potrebbero avere la possibilit\u00e0 di crescere, garantendo un migliore equilibrio degli ecosistemi.\nRiproduzione.\nIl ciclo di riproduzione delle linci \u00e8 soggetto a grandi variazioni. Quello della lince canadese, ad esempio, \u00e8 strettamente correlato a quello della lepre scarpa da neve (\"Lepus americanus\") e la sua popolazione pertanto oscilla all'incirca ogni dieci anni. Allo stesso modo, le osservazioni condotte sulla lince eurasiatica mostrano che, a seconda delle annate, solo il 43-64% delle femmine d\u00e0 alla luce i piccoli.\nLa stagione degli amori ha luogo prevalentemente alla fine dell'inverno. Dopo una \u00abluna di miele\u00bb di alcuni giorni, il maschio ritorna alle sue occupazioni, mentre la femmina parte alla ricerca di un rifugio dove dar\u00e0 alla luce i piccoli dopo una gestazione di circa due mesi. Si occupa da sola del loro allevamento e, una volta cresciuti, insegna loro a cacciare. Questi lasceranno la madre poche settimane prima della nascita della generazione successiva e andranno alla ricerca di un nuovo territorio: la dispersione, per\u00f2, avviene su piccola scala, dal momento che i giovani si insediano in territori vicini a quelli materni.\nSolamente in rari casi le linci diventano vettori della rabbia. Su mille linci della Slovacchia catturate o uccise nell'arco di dieci anni, solamente lo 0,6% era stato infettato da questo virus. Inoltre, le linci non sviluppano la forma aggressiva della malattia e, se ne hanno la possibilit\u00e0, attaccano e uccidono le volpi (tra i principali vettori della rabbia). I decessi per malattia rappresentano soltanto un quarto dei decessi totali. I tre-quarti dei decessi degli adulti sono imputabili alle attivit\u00e0 umane, sia alla caccia e/o al bracconaggio, che al traffico stradale. Tra i giovani, sono soprattutto la fame e le malattie parassitarie a decimare le popolazioni (l'80% dei giovani di lince eurasiatica non raggiunge l'et\u00e0 della maturit\u00e0 sessuale). Fatta eccezione per l'uomo, le linci hanno pochi predatori naturali; tra questi figurano, a seconda della specie, orsi, lupi, puma e ghiottoni. La longevit\u00e0 \u00e8 di una quindicina di anni in natura e di circa trent'anni in cattivit\u00e0.\nTassonomia ed evoluzione.\nStoria tassonomica del genere \"Lynx\".\nLa classificazione delle linci \u00e8 da sempre stata oggetto di dibattito tra gli specialisti: le linci debbono essere classificate nel loro genere a parte \"Lynx\" o costituiscono un sottogenere di \"Felis\"? In effetti, fino agli anni '80, quasi tutti i felini venivano inclusi nel genere \"Felis\", ad eccezione dei grandi felini del genere \"Panthera\" e del ghepardo del genere \"Acinonyx\": era la cosiddetta classificazione di Simpson. La tassonomia oggi in vigore ammette l'esistenza di un genere a parte per le linci, ma i sinonimi \"Felis lynx\", \"Felis rufus\" o \"Felis pardinus\" sono ancora presenti nella letteratura scientifica.\nIl numero delle specie di lince riconosciute dagli scienziati \u00e8 variato notevolmente nel corso degli anni, a causa della grande variabilit\u00e0 morfologica, sia in termini di dimensioni che di colorazione, dei diversi individui: Pocock e Balestri proposero addirittura l'esistenza di sette specie di lince. Negli anni '70 ne venivano riconosciute solamente due, in quanto la lince canadese e quella iberica venivano considerate sottospecie della lince eurasiatica, con i nomi scientifici \"Lynx\" (o \"Felis\") \"lynx canadensis\" e \"Lynx\" (o \"Felis\") \"lynx pardinus\". Negli anni '80, invece, le specie riconosciute erano tre, in quanto la lince iberica inizi\u00f2 ad essere considerata una specie a s\u00e9, mentre la lince canadese continuava ad essere ritenuta una sottospecie di quella eurasiatica.\nIl caracal, a causa delle sue somiglianze morfologiche (testa, dentatura, coda), \u00e8 stato a lungo classificato all'interno del genere \"Lynx\". Tuttavia, la totale assenza di macchie e, pi\u00f9 tardi, le analisi genetiche, hanno spinto gli studiosi a rimuoverlo dal genere \"Lynx\" per classificarlo in un genere distinto, \"Caracal\". Anche il gatto di Pallas (\"Otocolobus manul\") ha fatto temporaneamente parte del genere \"Lynx\".\nFilogenesi.\nAnalisi genetiche.\nPer lungo tempo la filogenesi si \u00e8 basata solamente sullo studio dei resti letali per determinare la comparsa e l'evoluzione di una data specie. La filogenesi moderna, al contrario, si basa essenzialmente sulle analisi genetiche; questo \u00e8 particolarmente d'aiuto nel caso dei felini, i cui fossili sono relativamente scarsi. Il primo felino risale a 11 milioni di anni fa. L'antenato comune delle linee evolutive \"Leopardus\", \"Lynx\", \"Puma\", \"Prionailurus\" e \"Felis\" avrebbe attraversato la Beringia e colonizzato l'America del Nord pi\u00f9 o meno tra 8,5 e 8 milioni di anni fa. 7,2 milioni di anni fa la linea evolutiva delle linci si separ\u00f2 da quella del puma. L'ultimo antenato comune a tutte le linci risale a 3,2 milioni di anni fa, nel Pliocene.\nLafhbyry.\nappartenenti ai mammiferi siano piuttosto rari, le linci costituiscono un'eccezione. La lince di Issoire (\"Lynx issiodorensis\") viene generalmente considerata come l'antenato comune delle specie del genere \"Lynx\". \"Lynx issiodorensis\", che aveva una distribuzione molto ampia, presentava una morfologia simile a quella dei felini attuali ed era dotata delle caratteristiche proprie delle linci: una coda corta e una dentatura formata da 28 denti. Gli studiosi hanno proposto varie ipotesi sulla \u00abcomparsa\u00bb delle linci moderne a partire da forme intermedie della lince di Issoire. L'ipotesi oggi maggiormente accettata prevede una divergenza in tre linee evolutive distinte: \"L. pardinus\", \"L. lynx\" e \"L. rufus\"; secondo questa ipotesi, \"L. canadensis\" discenderebbe da \"L. lynx\".\nLa lince di Issoire sarebbe migrata in America del Nord attraverso lo stretto di Bering durante la glaciazione del Pleistocene tra cinque e due milioni di anni fa: prove della sua presenza nel continente, databili a 2,5-2,4 milioni di anni fa, sono state scoperte nel Texas. La lince di Issoire si sarebbe quindi evoluta, attraverso una forma intermedia, \"Lynx issiodorensis kurteni\", nell'attuale lince rossa (\"Lynx rufus\").\nSecondo Argant (1996), le prime forme di \"Lynx pardinus\" si potrebbero far risalire a fossili attribuiti a \"Lynx issiodorensis\" del Pleistocene medio. La lince delle caverne, \"Lynx pardinus speleus\" o \"Lynx spelaea\", le cui tracce sono state trovate nella grotta dell'Osservatorio a Monaco e in quella dei Balzi Rossi in Italia, possiede delle caratteristiche intermedie tra \"Lynx lynx\" e \"Lynx pardinus\". \u00c8 possibile che la lince di Issoire si sia evoluta verso la lince delle caverne, che a sua volta si sarebbe evoluta verso la lince iberica. Studi condotti sia sulla morfologia che sullo scheletro della lince iberica hanno messo in evidenza la simpatria tra quest'ultima e la lince eurasiatica nell'Europa sud-occidentale durante il Pleistocene. Entrambe le specie vengono attualmente considerate allopatriche.\nLa lince eurasiatica, \"Lynx lynx\", \u00e8 meno imparentata con \"Lynx issiodorensis\" di quanto quest'ultima non sia con la lince iberica; essa possiede una dentatura diversa da quella delle altre linci e presenta inoltre dimensioni maggiori; un'ipotesi suggerisce che la lince eurasiatica, originaria dell'Asia, avrebbe respinto la lince iberica sempre pi\u00f9 verso occidente, confinandola alla penisola iberica. La lince canadese e la lince eurasiatica discendono infatti dallo stesso antenato comune asiatico. Molto tempo dopo la prima colonizzazione che aveva portato alla lince rossa, una forma di lince di Issoire effettu\u00f2 una nuova colonizzazione delle Americhe dall'Asia che avrebbe portato alla comparsa della lince canadese attuale (\"Lynx canadensis\").\nSistematica.\nClassificazione classica.\nLa classificazione classica pone il genere \"Lynx\" nella sottofamiglia \"Felinae\", che raggruppa tradizionalmente tutti i felini che non ruggiscono.\n \u2500o Carnivora\n \u2514\u2500o Feliformia\n \u2514\u2500o Felidae\n \u251c\u2500o Pantherinae\n \u2514\u2500o Felinae\n \u251c\u2500o Numerosi generi, tra i quali \"Prionailurus\", \"Felis\", \"Caracal\", ecc.\n \u2514\u2500o \"Lynx\"\n \u251c\u2500o \"Lynx canadensis\"\n \u251c\u2500o \"Lynx lynx\"\n \u251c\u2500o \"Lynx pardinus\"\n \u2514\u2500o \"Lynx rufus\"\nClassificazione filogenetica.\nLa classificazione filogenetica suddivide i felini in otto linee evolutive distinte, delle quali le linci costituiscono la quinta originatasi in ordine cronologico. Le quattro specie si sarebbero evolute secondo l'ordine seguente: lince rossa, lince canadese, lince eurasiatica e lince iberica.\nSpecie e sottospecie.\nIl genere \"Lynx\" \u00e8 suddiviso in quattro specie distinte: la lince canadese (\"Lynx canadensis\"), la lince eurasiatica (\"Lynx lynx\"), la lince iberica (\"Lynx pardinus\") e la lince rossa (\"Lynx rufus\"). La validit\u00e0 delle sottospecie \u00e8 stata fortemente dibattuta, specialmente per quanto riguarda la lince rossa, per la quale sono state proposte addirittura dodici sottospecie, suddivise secondo criteri geografici e morfologici (taglia e colore). Secondo il \"Mammal Species of the World\", la lince canadese comprenderebbe tre sottospecie, la lince rossa dodici, la lince eurasiatica cinque, mentre la lince iberica nessuna. Tra le cinque sottospecie di lince eurasiatica elencate figura anche la \u00ablince della Sardegna\u00bb (\"Lynx lynx sardiniae\"), risultata poi essere una popolazione di gatto selvatico (\"Felis silvestris\"). Sulla base dei dati ricavati da un'accurata revisione tassonomica della famiglia dei Felidi condotta attraverso analisi genetiche, pubblicata nei 2017, risulta che la lince iberica e quella canadese sono monotipiche, mentre la lince eurasiatica comprende sei sottospecie (\"lynx\", \"balcanicus\", \"carpathicus\", \"dinniki\", \"isabellinus\" e \"wrangeli\") e quella rossa due (\"rufus\" e \"fasciatus\").\nIbridi.\nEsistono casi documentati di ibridazioni in natura tra la lince rossa e quella canadese: negli Stati Uniti, ai risultati di tali incroci vengono dati il nome di \u00ab\"Blynx\"\u00bb o \u00ab\"Lynxcat\"\u00bb, contrazione dei termini \u00abBobcat\u00bb, designante la lince rossa, e \u00abLynx\u00bb, designante la lince canadese. Nel 2004, degli studi genetici condotti su queste due specie confermarono che tre esemplari selvatici del Minnesota dall'aspetto peculiare erano in effetti frutto di ibridazione. Tutti gli ibridi che sono stati studiati avevano per madre una lince canadese. Le segnalazioni di ibridi selvatici sono, per adesso, confinate al confine meridionale della lince canadese. Questi ibridi naturali presentano caratteristiche morfologiche intermedie tra le due specie da cui provengono.\nSono inoltre documentate ibridazioni in cattivit\u00e0 con l'ocelot, il caracal e il serval. Secondo una leggenda metropolitana, probabilmente messa in giro dalla creatrice della razza negli anni '80 negli Stati Uniti, il pixie bob sarebbe una razza di gatto derivata dall'incrocio naturale tra una lince rossa e un gatto domestico. Lo stesso discorso vale anche per il bobtail americano e la lince domestica; sebbene siano effettivamente state riportate osservazioni di accoppiamenti tra gatti domestici e linci, nessun test genetico ha mai confermato questo tipo di ibridazione.\nDistribuzione e habitat.\nHabitat.\nLe linci vivono preferibilmente nelle foreste boreali e in quelle miste di caducifoglie; la lince rossa \u00e8 presente in uno spettro pi\u00f9 ampio di habitat, che vanno dalle aree semi-desertiche agli acquitrini umidi della Florida, anche se predilige di gran lunga le foreste, pur non dipendendo esclusivamente da esse, contrariamente alle altre specie di linci. La lince iberica predilige le foreste di pini e la gariga.\nAreale e popolazione.\nTutte le specie di linci sono originarie dell'emisfero boreale. La lince rossa e la lince canadese vivono nell'America del Nord, la lince iberica si trova esclusivamente in piccole aree della penisola omonima e la lince eurasiatica presenta la distribuzione pi\u00f9 ampia, che si estende su tutta l'Europa e l'Asia.\nL'areale delle linci si \u00e8 ridotto pi\u00f9 o meno fortemente a seconda delle specie, ma \u00e8 in Europa che la sua diminuzione \u00e8 stata maggiore. La lince eurasiatica era presente in tutto il continente, tranne che in Gran Bretagna, ma scomparve dall'Europa occidentale e dalle Alpi prima dell'orso e del lupo, sebbene non fosse stata altrettanto perseguitata. Il numero delle linci continu\u00f2 a diminuire in tutta Europa, per poi tornare a crescere a partire dalla met\u00e0 del XX secolo, quando alla specie venne garantita protezione legale. La lince iberica, estremamente minacciata, ha visto calare drammaticamente le sue popolazioni durante la fine del XX secolo a causa delle epidemie di mixomatosi che hanno decimato la sua preda principale, il coniglio, e della costruzione di un'ampia rete stradale che ha frammentato il suo habitat e aumentato il numero di collisioni con i veicoli: nel corso di vent'anni, le popolazioni di lince iberica sono diminuite dell'80%. In America, la diminuzione delle popolazioni \u00e8 stata di gran lunga inferiore; tuttavia, a causa dei cambiamenti ambientali dovuti alle pratiche agricole moderne, la lince rossa \u00e8 scomparsa da gran parte del Midwest degli Stati Uniti (Minnesota meridionale, Dakota del Sud orientale, Iowa e gran parte del Missouri). La lince canadese occupa ancora il 95% del suo areale originario in Canada, ma \u00e8 in diminuzione negli Stati Uniti.\nFatta eccezione per la lince iberica, l'Unione internazionale per la conservazione della natura (IUCN) considera le popolazioni di lince stabili e numerose; di conseguenza, esse vengono classificate a \u00abrischio minimo\u00bb (LC). La lince iberica figurava in \u00abpericolo critico\u00bb (CR) dal 2002 al 2014, ma \u00e8 stata riclassificata \u00abin pericolo\u00bb nel 2015 a seguito della crescita della popolazione.\nConservazione.\nProtezione legale.\nIl commercio degli animali selvatici \u00e8 regolato dalla Convenzione sul commercio internazionale delle specie minacciate di estinzione (CITES). Tranne la lince iberica, che \u00e8 classificata in Appendice I dal 1990, tutte le specie di lince figurano in Appendice II dal 1977. Gli Stati Uniti hanno proposto alla CITES di rimuovere la lince rossa dall'Appendice II a seguito della crescita delle popolazioni, ma la richiesta \u00e8 stata rifiutata.\nLa caccia alla lince eurasiatica \u00e8 regolamentata in Russia, Norvegia, Finlandia, Polonia, Romania, Turchia, Estonia, Lettonia, Slovacchia (fino al 2001, quando \u00e8 stata proibita del tutto), Croazia e Slovenia. In Francia e in Svizzera, le linci \u00abproblematiche\u00bb vengono catturate e trasferite in altre aree. La lince iberica \u00e8 protetta in tutto il suo areale. La caccia alla lince rossa e alla lince canadese \u00e8 regolamentata in Canada, Stati Uniti e Messico, ma la legislazione pu\u00f2 variare a seconda degli Stati.\nConservazione in cattivit\u00e0.\nSolo la lince eurasiatica \u00e8 oggetto di uno studbook (registro genealogico) europeo (ESB) volto a creare un albero genealogico affidabile degli esemplari presenti negli zoo. Secondo l'Associazione mondiale degli zoo e degli acquari, le linci vengono ospitate nei giardini zoologici per scopi educativi e per il successo che riscuotono nel pubblico. Secondo l\"International Species Information System\" (ISIS), il 1\u00ba ottobre 2009 vi erano 667 linci negli zoo di tutto il mondo; le specie pi\u00f9 rappresentate erano la lince eurasiatica e la lince rossa.\nUn programma di allevamento in cattivit\u00e0 della lince iberica \u00e8 stato urgentemente istituito nel giugno 2003, a seguito della drammatica riduzione della popolazione selvatica, passata dalle 1000 unit\u00e0 del 1999 alle 135 del 2002 a causa di un'epidemia di mixomatosi che aveva decimato le popolazioni di conigli selvatici, principale preda della lince. Il centro di riproduzione del parco nazionale di Do\u00f1ana mette a disposizione vari sistemi che permettono alle linci selvatiche di nutrirsi senza che venga meno il loro istinto di cacciatrici: i conigli vengono tenuti all'interno di speciali recinti, di difficile accesso e forniti di numerosi nascondigli. Grazie al programma di riproduzione, a partire dal 2010 ne sono state reintrodotte 176 in habitat accuratamente selezionati. Queste linci erano tutte dotate di radiocollare, e sono sopravvissute in misura del 60%.\nReintroduzioni.\nIn Europa, tra il 1970 e il 2006, sono stati attuati quattordici programmi di reintroduzione della lince, che hanno ottenuto i migliori risultati in Slovenia, nelle Alpi svizzere e nel Giura. La lince eurasiatica \u00e8 stata reintrodotta in Slovenia, in Croazia, nel parco nazionale di Baviera in Germania, in Svizzera nel Giura, nel cantone di Vaud (Alpi e Giura), nel cantone di Obvaldo e nel parco nazionale dei Grigioni e nel parco nazionale del Gran Paradiso in Italia. Tentativi di reintroduzione della lince canadese sono stati effettuati nello Stato di New York e nel Colorado; in quest'ultimo caso il programma sembra essere stato coronato dal successo. La lince rossa \u00e8 stata reintrodotta sull'isola di Cumberland e nel New Jersey.\nPer catturare esemplari di lince ai fini della reintroduzione, gli scienziati sfruttano la tendenza dei felini di usare sempre gli stessi passaggi. Una gabbia con due porte scorrevoli viene posizionata in modo tale che il felino possa vedere la sua pista oltre la trappola, su un sentiero percorso di frequente. La lince viene spesso catturata all'inizio o alla fine dell'inverno, quindi trascorre un periodo di tempo in quarantena prima di essere rilasciata, preferibilmente in coppia, durante la bella stagione. Gli individui catturati sono spesso giovani, generalmente di sesso maschile.\nRapporti con l'uomo.\nEtimologia e semantica.\nL'etimologia della parola \"Lynx\" \u00e8 molto antica e deriva dal termine protoindoeuropeo \"lewk\", che significa \u00abchiaro\u00bb, \u00abluminoso\u00bb, in riferimento sia alla capacit\u00e0 della specie di vedere al buio che alla brillantezza dei suoi occhi, se illuminati. Il termine \u00e8 poi divenuto \"l\u00fanx\" (\"\u03bb\u03cd\u03b3\u03be\") nell'antica Grecia, modificato poi dal latino in \"lynx\". Nel parlato comune, \u00abavere l'occhio di lince\u00bb significa essere dotati di una vista molto acuta; questa espressione si deve alla confusione con il detto \u00abavere l'occhio di Linceo\u00bb, in riferimento all'argonauta Linceo, dotato di una vista cos\u00ec acuta da poter scrutare oltre i muri, ed \u00e8 all'origine della leggenda sulla vista sviluppata di questo animale. Anche la costellazione della Lince sarebbe stata chiamata cos\u00ec da Hevelius nel XVII secolo perch\u00e9 bisogna essere dotati della vista di una lince per individuare un raggruppamento di stelle cos\u00ec poco luminose. Con l'appellativo di \u00ablince del deserto\u00bb si indica il caracal (\"Caracal caracal\"), che in passato veniva posto nel genere \"Lynx\".\nIn passato la lince eurasiatica era nota come \u00ablupo cerviero\u00bb o \u00ablupo cerviere\u00bb, dal latino \"Lupus cervarius\", che significa letteralmente \u00ablupo che d\u00e0 la caccia ai cervi\u00bb. Ancora oggi la lince canadese viene chiamata \u00ab\"loup-cervier\"\u00bb dai francofoni del Canada.\nMitologia.\nMitologia amerindia.\nNella mitologia amerindia, la figura della lince viene spesso associata a quella del coyote, del quale costituisce una sorta di \u00abgemello\u00bb. La lince e il coyote sono rispettivamente associati al vento e alla nebbia, due elementi opposti nel folklore amerindio. Le leggende variano leggermente tra i popoli nordamericani e miti equivalenti si ritrovano anche nell'America del Sud, ad esempio in Brasile. Le figure della lince e del coyote nei miti degli indiani d'America sono state analizzate da Claude L\u00e9vi-Strauss nel suo libro \"Histoire de Lynx\" (in italiano \"Storia di Lince. Il mito dei gemelli e le radici etiche del dualismo amerindiano\"). Secondo il celebre antropologo, questi gemelli opposti e di forza disuguale rappresenterebbero un mondo in perpetuo squilibrio. Questa analisi gli consente di interpretare l'atteggiamento amichevole degli Amerindi durante i primi contatti con gli Europei: per gli Amerindi, l'esistenza del loro popolo implicava l'esistenza di altri popoli dei quali aspettavano l'arrivo. Sempre secondo L\u00e9vi-Strauss, le versioni pi\u00f9 tardive della leggenda sarebbero il risultato di un contatto regolare con gli Europei.\nIn una leggenda Shawnee, la lince, uno dei quattro protettori della stella del mattino, si fa ingannare da un coniglio: mentre quest'ultimo \u00e8 accovacciato su un albero, pronto per essere catturato dalla lince, suggerisce al suo predatore di accendere un fuoco dove vorrebbe essere arrostito; una volta acceso il fuoco, il coniglio salta gi\u00f9 dall'albero e le braci schizzano sulla pelliccia della lince, andando a disegnare le macchie marrone scuro che caratterizzano il suo mantello. I Mohave credevano che sognare spesso un oggetto o un essere vivente avrebbe donato loro le sue caratteristiche. Nel caso si fosse sognato una delle due divinit\u00e0 rappresentate dalla lince e dal puma, pensavano di ricevere in dono capacit\u00e0 di caccia superiori a quelle delle altre trib\u00f9. Anche i coloni europei ammiravano questo felino e, negli Stati Uniti, la sua figura ricopre tuttora un ruolo prominente in alcuni racconti del folklore nazionale.\nMitologia europea.\nUn animale immaginario dalla vista acuta.\nLa lince eurasiatica \u00e8 quasi del tutto assente dalle mitologie europee; tuttavia, \u00e8 stata oggetto di numerose superstizioni raccolte sui bestiari. In questi trattati la lince figura come un lupo dalle macchie di pantera, la cui femmina pu\u00f2 partorire una sola volta.\nUn'altra superstizione vuole che la lince sia dotata di un'ottima vista. Questa convinzione nacque dalla confusione tra questo felino e l'argonauta Linceo, dotato della capacit\u00e0 di vedere oltre le cose. Si pensava anche che i suoi occhi brillanti illuminassero i sentieri e potessero accecare, tanto la luce che emanavano era intensa; presumibilmente erano anche in grado di vedere attraverso i muri. All'epoca si credeva che la lince, nota come \u00ablupo cerviero\u00bb, fosse in grado di trasformarsi in un lupo che si nutriva di cervelli umani.\nIl lincurio, una pietra favolosa.\nGli antichi credevano che l'urina di lince avesse la propriet\u00e0 di solidificarsi per formare una pietra preziosa di colore rosso, il lincurio, noto anche come \"lyncurius\" o \"lapis lyncurius\". Sia per nascondere questa pietra che per gelosia, la lince coprirebbe di terra la sua urina. Si riteneva che questa pietra favolosa potesse guarire dall'itterizia ed eliminare i calcoli alla vescica. Secondo Teofrasto (V secolo a.C.), la pietra era in grado di attrarre la paglia, i trucioli di legno, il rame e il ferro ed era di qualit\u00e0 migliore se proveniva da esemplari selvatici e di sesso maschile. Sebbene nessuno avesse mai visto questa pietra favolosa, gli scritti di Teofrasto furono ripresi da numerosi autori classici come Ovidio (I secolo), Plinio il Vecchio (I secolo) e Isidoro di Siviglia (VII secolo) fino al XVII secolo, quando la pietra scomparve gradualmente dai lapidari, senza che le affermazioni di Teofrasto venissero mai messe in discussione.\nNella cultura di massa.\nUn felino poco conosciuto fino al XX secolo.\nLa prima descrizione della lince eurasiatica si deve a Plinio il Vecchio, che la chiam\u00f2 \"chama\" e non esit\u00f2 a paragonarla al lupo: \u00ab\"effigie lupi, pardorum maculis\"\u00bb, vale a dire \u00abha l'aspetto del lupo e le macchie del leopardo\u00bb. Inoltre, secondo lo scrittore romano, esisterebbero due forme di lince, il \"chama\" o \u00ablupo cerviero\u00bb, appunto, utilizzato a Roma nei giochi del circo, e la \"lynx\", creatura favolosa originaria dell'Etiopia. Queste descrizioni, sebbene molto imprecise, servirono da base a tutte le successive opere e scritti su questo animale. Se ad esse si aggiungeva l'estrema discrezione di questo felino, che quasi nessuno era riuscito ad avvistare, \u00e8 facile comprendere come la lince fosse considerata un animale fantasmagorico, ritenuto feroce. Pertanto, nel Medioevo, essa veniva sempre assimilata al lupo e descritta come un \u00ablupo dal manto zebrato o maculato\u00bb: tutti ne erano terrorizzati. Era talmente sconosciuta che nemmeno la Bibbia ne parlava. Ne parl\u00f2 invece Marco Polo nel \"Milione\" e venne raffigurata per la prima volta sul \"Livre de chasse\" di Gastone Febo. Gli uomini del Medioevo le davano la caccia, sia per gli artigli e i denti, usati come amuleti, che per la pelliccia.\nPer molto tempo la lince e il lupo cerviero sono stati considerati due specie separate. Anche tralasciando tutta la serie di superstizioni, gran parte delle cose che gli studiosi dicevano su questo animale erano sbagliate; ad esempio, nel XIX secolo, Pierre Boitard scrisse che \u00ab[Il lupo cerviero] fa un buco dietro il cranio [delle sue prede], e succhia il cervello attraverso questa apertura, per mezzo della sua lingua coperta di piccole spine\u00bb. L'animale veniva ancora considerato feroce e sanguinario. Pertanto, quando la bestia della Gargaille, una sorta di bestia del G\u00e9vaudan del Giura, terrorizz\u00f2 la popolazione nel 1819, la stampa incolp\u00f2 una lince. Tuttavia, le descrizioni erano molto contraddittorie e la storia sarebbe stata gonfiata dal prefetto, che trasform\u00f2 l'accaduto in un vero massacro, mentre il Gran Lupettiere parl\u00f2 semplicemente di vestiti strappati. Il felino era cos\u00ec poco conosciuto che le spoglie di vere linci catturate in Europa occidentale venivano considerate appartenenti a qualche sorta di \u00abanimali esotici\u00bb almeno fino al XIX secolo. L'alone di mistero su questi animali inizi\u00f2 a dissiparsi nel XX secolo, ma i primi studi sul campo furono intrapresi solamente a partire dagli anni '80.\nAraldica e personaggi di finzione.\nIn araldica la lince e il lupo cerviero sono due figure differenti. La lince viene raffigurata passante sullo scudo e, proprio come il lupo cerviero, simboleggia la perspicacia. Il lupo cerviero, rappresentato come una pantera macchiata con la coda di gatto e la faccia di lince, \u00e8 molto poco presente. La lince per definizione \u00e8 passante, con la testa di fronte, e pu\u00f2 essere confusa con il lupo, anche se molto spesso ha la coda tra le zampe.\nLa lince \u00e8 uno dei simboli della Macedonia e figura sul retro della moneta da 5 dinari. La lince \u00e8 stata scelta come emblema da molte universit\u00e0 e squadre sportive dell'America del Nord, come gli Charlotte Bobcats o i Toronto Lynx.\nLe linci non sono molto presenti nelle opere di narrativa. Sul grande schermo, Bonkers D. Bobcat \u00e8 una lince rossa antropomorfa creata dallo studio Disney. La lince rossa Bubsy \u00e8 un personaggio dei videogiochi; \u00e8 stata prodotta anche una serie animata dedicata a questo personaggio, ma ne \u00e8 stato trasmesso un solo episodio. Nel videogioco \"Shelter 2\", uscito nel 2015, il giocatore deve impersonare una mamma lince che deve proteggere i suoi piccoli durante un viaggio.\nSfruttamento economico.\nNel Medioevo gli artigli e i denti della lince eurasiatica venivano usati come amuleti, ma la specie veniva cacciata anche per la sua pelliccia. La pelliccia della lince canadese divenne una merce richiesta sin da quando ebbe inizio la colonizzazione del Canada da parte degli Europei. I \"trapper\" della costa settentrionale del Canada e i popoli autoctoni erano soliti consumarne anche la carne.\nLe pelli di lince rossa sono le pi\u00f9 vendute tra quelle dei felini. Con esse vengono confezionati cappotti, tappeti o decorazioni da parete; particolarmente ricercata \u00e8 la pelliccia che ricopre il ventre. Il maggior paese esportatore sono gli Stati Uniti, le cui esportazioni medie annue sono aumentate da poco pi\u00f9 di negli anni novanta a quasi negli anni 2000.\nAtteggiamento delle linci presso il grande pubblico.\nIl cambiamento dell'atteggiamento dell'uomo verso la natura e, pi\u00f9 in particolare, verso i carnivori \u00e8 andato a tutto vantaggio della lince. Il 70-80% degli abitanti dei paesi dell'Europa occidentale \u00e8 favorevole al ritorno di questo animale, anche se gli abitanti delle citt\u00e0 sono molto pi\u00f9 favorevoli al ritorno della lince rispetto a quelli delle zone rurali. I principali detrattori della lince sono i cacciatori, che la accusano di ridurre il numero della selvaggina, e gli allevatori, preoccupati delle aggressioni a spese delle loro greggi. Tuttavia, secondo gli studiosi, la presenza della lince \u00e8 considerata benefica per le specie oggetto di caccia. Inoltre, in Svizzera, la popolazione di linci, che conta circa 150 esemplari, uccide caprioli ogni anno, rispetto ai uccisi dai cacciatori e ai che rimangono vittima del traffico stradale, su una popolazione totale di circa unit\u00e0. Sono stati testati diversi modi per ridurre al minimo l'impatto della lince sul bestiame: i pi\u00f9 efficaci rimangono l'impiego del cane da montagna dei Pirenei, la custodia delle greggi e l'utilizzo di recinzioni. Inoltre, se la presenza della lince viene vista di cattivo occhio nelle zone dove essa \u00e8 stata reintrodotta, bisogna constatare che nei paesi dove questa non \u00e8 mai scomparsa essa non viene mai accusata di sterminare le greggi.\nPer valutare quanto gli abitanti dell'area del \"Cumberland Island National Seashore\", dove la lince rossa \u00e8 stata reintrodotta, conoscessero questo animale, alcuni ricercatori hanno posto loro un questionario: il punteggio medio \u00e8 stato di un deludente 3,8 su 10, con i cacciatori che hanno ottenuto un punteggio medio di poco superiore (5,1). Secondo gli autori, questo punteggio cos\u00ec basso pu\u00f2 essere correlato con la natura sfuggente della lince rossa: le opportunit\u00e0 di poter avvistare direttamente questo animale sono infatti molto scarse. Inoltre, essa non compare troppo spesso nei documentari naturalistici, diversamente dal leone, dalla tigre o dal puma."}
{"id": "53336", "revid": "767487", "url": "https://it.wikipedia.org/wiki?curid=53336", "title": "Matrimonio e morale", "text": "Matrimonio e morale \u00e8 un saggio di Bertrand Russell del 1929. In questo saggio Russell si dimostra a pieno titolo erede della tradizione dell'utilitarismo inglese, da Jeremy Bentham a John Stuart Mill, che aveva inteso trasformare la morale in scienza positiva, finalizzata a garantire, per quanto possibile, il diritto dell'uomo alla felicit\u00e0.\nAnalisi del saggio.\nIl libro inizia dalla constatazione di come i costumi e le prescrizioni morali in materia di comportamento sessuale e di vita matrimoniale, siano fortemente differenziate tra i popoli della terra e come esse cambino nel corso della storia, assieme al mutamento delle condizioni economico-sociali ed alle conquiste della scienza.\nDa tali iniziali considerazioni il filosofo gallese, non arriva affatto a conclusioni che militano in favore del relativismo culturale, teoria secondo la quale i costumi e le convinzioni morali possono essere valutati solo all'interno di ciascuna differente cultura. Al contrario, la constatazione di come gli assilli delle tradizionali societ\u00e0 patriarcali in materia di comportamenti sessuali e di pratiche matrimoniali, contrastino con le mutate condizioni economico- sociali e con le scoperte scientifiche (in particolare nel campo del controllo delle nascite), porta Russell a sottoporre ad una critica radicale leggi morali che, non solo appaiono anacronistiche, ma che sono responsabili di perpetuare, in moltissime persone, disagi e sofferenze sociali.\nIl principale bersaglio critico di Bertrand Russell, che fu per tutta la vita un implacabile militante a favore del pensiero laico, \u00e8 la morale imposta in questo campo dalla religione cristiana. Molte argomentazioni sostenute nel libro sono ormai da tempo entrate nel dibattito politico ed alcune hanno anche trovato accoglienza nell'ambito delle leggi di riforma del diritto familiare, pur perdurando forti tensioni tra le tesi pi\u00f9 radicali espresse dal filosofo gallese e la morale tradizionale predicata dalle chiese cristiane. "}
{"id": "53339", "revid": "466539", "url": "https://it.wikipedia.org/wiki?curid=53339", "title": "Ernest Hemingway", "text": "\u00c8 stato un autore di romanzi e di racconti.\nSoprannominato \"Papa\", fece parte della comunit\u00e0 di espatriati americani a Parigi durante gli anni 1920, conosciuta come \"la Generazione perduta\" e da lui stesso cos\u00ec chiamata nel suo libro di memorie \"Festa mobile\", ispirato da una frase di Gertrude Stein. Condusse una vita sociale turbolenta, si spos\u00f2 quattro volte e gli furono attribuite varie relazioni sentimentali. Raggiunse gi\u00e0 in vita una non comune popolarit\u00e0 e fama che lo elevarono a mito delle nuove generazioni. Hemingway ricevette il Premio Pulitzer nel 1953 per \"Il vecchio e il mare\" e vinse il premio Nobel per la letteratura nel 1954.\nLo stile letterario di Hemingway, caratterizzato dall'essenzialit\u00e0 e asciuttezza paratattiche del linguaggio, e dall\"'ip\u00f2bole\", ebbe una significativa influenza sullo sviluppo del romanzo nel XX secolo. I suoi protagonisti sono tipicamente uomini dall'indole stoica, i quali vengono chiamati a mostrare \"grazia\" in situazioni di disagio (\"grace under pressure\"). Molte delle sue opere sono considerate pietre miliari della letteratura statunitense.\nDi lui \u00e8 stato scritto:\nBiografia.\nNasce il 21 luglio 1899 a Oak Park (sobborgo di Chicago). Secondogenito di Clarence Edmonds, medico di famiglia benestante e di Grace Hall, ex aspirante cantante d'opera lirica, quando aveva appena un anno fu portato in una casa estiva nel Michigan vicino a un lago. Pot\u00e9 abituarsi quindi presto all'aria aperta e alla natura. Ancor piccolo amava sentir raccontare storie, soprattutto di animali, e gli piaceva dare un nome diverso alle persone che lo circondavano. A quattro anni venne messo in una scuola dell'infanzia e, contemporaneamente, inserito in un circolo naturalista diretto dal padre. Fu in questa circostanza che impar\u00f2 a distinguere animali ed erbe. Inoltre, il padre lo conduceva spesso con s\u00e9 quando andava a visitare nella riserva indiana i suoi pazienti (molti ricordi di questo periodo rientreranno nei suoi racconti) e da qui si rafforz\u00f2 nel ragazzo l'amore per la natura, per la caccia, la pesca e l'avventura.\nAveva solamente dieci anni quando gli fu regalato il suo primo fucile da caccia che impar\u00f2 presto a usare con grande maestria suscitando l'invidia dei compagni, tanto che un giorno, a causa di un bottino di quaglie che stava portando a casa, venne assalito da un gruppetto di ragazzi che lo picchiarono e fu probabilmente questo episodio che gli fece nascere il desiderio di imparare la boxe.\nDopo aver frequentato senza grande entusiasmo la scuola elementare, venne iscritto alla \"Municipal High School\" ed ebbe la fortuna di incontrare due insegnanti che, avendo notato l'attitudine del ragazzo per la letteratura, lo incoraggiarono a scrivere. Nacquero cos\u00ec i primi racconti e i primi articoli di cronaca, pubblicati sui giornali scolastici \"Tabula\" e \"Trapeze\". Nel 1917 ottenne il diploma ma rifiut\u00f2 sia di iscriversi all'universit\u00e0, come avrebbe desiderato suo padre, sia di dedicarsi al violoncello come voleva sua madre. Per affermare la sua indipendenza si rec\u00f2 a Kansas City, dove inizi\u00f2 a lavorare come cronista del quotidiano locale, il \"Kansas City Star\", che si distingueva per il linguaggio moderno, rapido e oggettivo, sotto l'insegnamento del vice capocronista Peter Wellington, maestro di \"objective writing\". Ernest Hemingway era ateo: cfr. il volume \"La Bibbia atea\" di Joan Konner.\nGli anni della prima guerra mondiale.\nIl 6 aprile 1917, gli Stati Uniti d'America entrarono nella guerra e Hemingway, lasciato il lavoro, si present\u00f2 come volontario per andare a combattere in Europa con il Corpo di spedizione statunitense del generale Pershing, come gi\u00e0 stavano facendo molti giovani aspiranti scrittori che provenivano dalle universit\u00e0, tra i quali E. E. Cummings, John Dos Passos, William Faulkner e Francis Scott Fitzgerald.\nEscluso dai reparti combattenti a causa di un difetto alla vista venne arruolato nei servizi di autoambulanza come autista dell'ARC (\"American Red Cross\", la sezione statunitense della Croce Rossa) destinati al fronte italiano nella citt\u00e0 di Schio (ai piedi del monte Pasubio) e, dopo due settimane di addestramento e dieci giorni trascorsi a New York, si imbarc\u00f2, il 23 maggio 1918, sulla \"Chicago\" diretta a Bordeaux, citt\u00e0 nella quale sbarc\u00f2 il 29 maggio.\nIl 31 maggio giunse a Parigi ed ebbe modo, girando per la citt\u00e0 con l'amico Ted Brumback, di vedere il disastro provocato nei vari quartieri dal cannone tedesco chiamato Parisgesch\u00fctz (spesso erroneamente confuso con la Grande Berta). Prosegu\u00ec in treno per Milano, dove rimase per alcuni giorni prestando opera di soccorso (nelle campagne circostanti, a Bollate, era infatti saltata in aria una fabbrica di munizioni e molte erano state le vittime tra le operaie). In seguito fu inviato a Vicenza con Ted Brumback e Bill Horne, assegnato alla Sezione IV della Croce Rossa Internazionale statunitense, presso il lanificio Cazzola a Schio, cittadina ai piedi del Pasubio, nella quale torn\u00f2 anche nel primo dopoguerra. Per assistere alla guerra e descriverla al meglio, decise di trasferirsi per un breve periodo a Gorizia, direttamente sul fronte italiano orientale.\nMalgrado il 15 giugno si fosse scatenata sul fronte italiano la battaglia del solstizio, alla Sezione IV la situazione era tranquilla e, per alcune settimane, Hemingway altern\u00f2 il lavoro di soccorso a bagni nel torrente e partite di pallone con gli amici. Inizi\u00f2 anche a collaborare a un giornale intitolato \"Ciao\" con articoli scritti sotto forma di epistola e conobbe, recandosi in un paese vicino alla Sezione, John Dos Passos.\nIl giovane desiderava assistere alla guerra da vicino e cos\u00ec fece domanda per essere trasferito. Fu mandato sulla riva del Basso Piave, nelle vicinanze di Fossalta di Piave e Monastier di Treviso, come assistente di trincea. Aveva il compito di distribuire generi di conforto ai soldati, recandosi quotidianamente alle prime linee in bicicletta. Durante la notte tra l'8 e il 9 luglio, nel pieno delle sue mansioni, venne colpito dalle schegge dell'esplosione di una bombarda austriaca Minenwerfer. Cerc\u00f2 di mettere in salvo i feriti ma, mentre stava recandosi al posto di medicazione con un ferito in spalla, fu colpito alla gamba destra dalle schegge che gli penetrarono nel piede e in una rotula. Si salv\u00f2 anche perch\u00e9 questi frammenti della bombarda austriaca, che lo ferirono comunque gravemente, gli arrivarono dopo avere colpito in pieno il soldato italiano che, facendogli involontariamente da scudo umano, gli salv\u00f2 la vita. Dopo pi\u00f9 di cento anni dall'accaduto, il nome di quel soldato sar\u00e0 poi individuato, dal biografo statunitense James McGrath Morris e dallo storico italiano Marino Perissinotto, nel fante Fedele Temperini (26 anni, di Montalcino) del 69\u00ba Reggimento fanteria della Brigata \"Ancona\".\nDopo le prime cure, ricevute presso l'Ospedale da campo gestito da volontari della Repubblica di San Marino, il 15 luglio fu finalmente trasportato su un treno ospedale e il 17 luglio venne consegnato all'Ospedale della Croce Rossa Americana a Milano, dove fu operato. L\u00ec rimase tre mesi, durante i quali si innamor\u00f2, ricambiato, di un'infermiera statunitense di origine tedesca, Agnes von Kurowsky che per\u00f2 non manterr\u00e0 la promessa di sposarlo, perch\u00e9 considerava il rapporto con lui una relazione giovanile, fugace e platonica. La vicenda ispirer\u00e0 qualche anno dopo (1929) \"A Farewell to Arms (Addio alle armi).\" Una volta dimesso e decorato con la medaglia d'argento al valor militare italiana, ritorn\u00f2 al fronte a Bassano del Grappa; quando l'esercito fu smobilitato, il 21 gennaio del 1919 Hemingway fece ritorno a Oak Park, dove venne accolto come un eroe.\nGli anni venti.\nDopo il rientro a casa, Hemingway ricominci\u00f2 a scrivere, ad andare a pesca e a dare conferenze nelle quali raccontava i giorni drammatici trascorsi sul fronte italiano. Durante una delle sue conferenze conobbe Harriet Gridlay Connable, che viveva a Toronto con il marito e lo invit\u00f2 a trascorrere un po' di tempo con loro.\nCos\u00ec nel 1920 Hemingway and\u00f2 a vivere a Toronto dai Connable e venne introdotto nella redazione del \"Toronto Star\", con cui inizi\u00f2 una collaborazione durata molti anni; cerc\u00f2 anche di farsi pubblicare alcuni racconti, senza per\u00f2 riuscirci. Questa vita ebbe fine quando sua madre, che non ammetteva il modo di vivere del figlio, convinse il padre a smettere di mantenerlo.\nIl giovane, rimasto senza casa e senza sostentamento, venne ospitato a Chicago dal fratello del suo amico Bill Smith. L\u00ec conobbe Hadley Richardson, una pianista anche lei ospite degli Smith, che avrebbe sposato l'anno successivo. Dopo aver lavorato per alcuni mesi nel settore pubblicitario presso una societ\u00e0 di pneumatici, venne assunto dal mensile \"The Cooperative Commonwealth\" con uno stipendio di 40 dollari a settimana. A Chicago conobbe anche Sherwood Anderson, che lo sollecit\u00f2 a cimentarsi nella narrativa, mentre grazie al giornalismo stava riscuotendo un discreto successo.\nNel marzo del 1921 Hemingway si rec\u00f2 a St. Louis per incontrare Hadley, con la quale in quei mesi aveva tenuto una fitta corrispondenza. Il 5 settembre i due si sposarono. In dicembre venne mandato in Europa dal \"Toronto Star\" come corrispondente e inviato speciale. Part\u00ec con la moglie per il suo reportage e soggiorn\u00f2 in Spagna, Svizzera e Francia, da dove inviava i suoi articoli al giornale. Quell'autunno decise di trasferirsi a Parigi, su suggerimento di Sherwood Anderson, che gli forn\u00ec alcune lettere di presentazione per la scrittrice statunitense espatriata Gertrude Stein affinch\u00e9 lo presentasse a James Joyce e a Ezra Pound.\nNel 1928 il padre, Clarence Hemingway, in preda a problemi finanziari, si suicid\u00f2 con la sua Smith &amp; Wesson.\nL'inizio della carriera letteraria.\nHemingway inizi\u00f2 a Parigi la sua carriera letteraria, stimolata anche dall'incontro con Gertrude Stein, che gli forn\u00ec un elenco di letture, libri che avrebbe dovuto leggere per mettersi al passo con le avanguardie letterarie dell'epoca, in particolar modo il modernismo. A Parigi un incontro fondamentale per lui, nell'ambiente degli espatriati statunitensi e della \"generazione perduta\", fu quello con il poeta Ezra Pound, che consider\u00f2 fin dall'inizio un maestro e grazie al quale cominci\u00f2 a pubblicare alcuni racconti e poesie su riviste letterarie.\nNel 1922 Hemingway continu\u00f2 la collaborazione con il \"Toronto Star\", scrivendo articoli che in seguito furono raccolti in diverse antologie e, nell'aprile dello stesso anno, il giornale lo mand\u00f2 a Genova come inviato alla Conferenza Internazionale Economica, terminata con l'accordo concluso a Rapallo. In giugno torn\u00f2 in Italia con la moglie, passando a piedi il valico del Gran San Bernardo. Trascorsero la notte all\u2019Ospizio del Colle e Hemingway lasci\u00f2 la sua firma nel registro dei visitatori. Da Aosta arriv\u00f2 in treno a Milano, da l\u00ec prosegu\u00ec per Schio e a Fossalta di Piave. A Milano and\u00f2 presso la sede del quotidiano \"Il Popolo d'Italia\" a intervistarne il direttore, Mussolini. Rientrato a Parigi, invi\u00f2 a Harriet Monroe a Chicago qualche poesia per \"Poetry: a Magazine of Verse\" e scrisse sei miniature che intitoler\u00e0 \"Paris 1922\". Nello stesso mese apparvero sulla rivista \"Double-Dealer\" di New Orleans una sua poesia e un racconto di William Faulkner.\nProprio in quel periodo il \"Toronto Star\" lo mand\u00f2 come inviato a Costantinopoli per seguire la guerra tra Grecia e Turchia: in agosto i turchi avevano scatenato un'offensiva per respingere i greci dall'Anatolia e avevano occupato e dato alle fiamme il porto di Smirne. Malgrado il parere contrario della moglie, il giovane Hemingway part\u00ec e, a Costantinopoli, conobbe il colonnello Charles Sweeny, un soldato di ventura con il quale strinse una sincera amicizia che serv\u00ec d'ispirazione per uno dei suoi personaggi.\nDopo aver assistito all'evacuazione dei cristiani dalla Tracia, il 21 ottobre ritorn\u00f2 in treno a Parigi, colpito dalla malaria e tormentato dalle cimici. Per il servizio ricevette 400 dollari, cifra che gli permise di scrivere con una certa tranquillit\u00e0.\nI primi racconti.\nIn questo periodo scrisse il racconto \"My Old Man\" (\"Il mio vecchio\") e alcuni scritti satirici su personaggi che gli erano sgraditi come Ernest Walsh e il romanziere inglese Ford Madox Ford; il 20 novembre and\u00f2 come inviato del \"Toronto Star\" a Losanna, dove si teneva la Conferenza di pace tra Grecia e Turchia, e incontr\u00f2 molti corrispondenti conosciuti a Genova.\nNel 1923 Hemingway e la moglie, che aspettava un bambino, fecero un altro viaggio in Italia: a Rapallo, Pisa, Sirmione e Cortina d'Ampezzo, dove rimasero fino a primavera inoltrata. A Rapallo, dove erano stati invitati da Pound che abitava l\u00ec, Hemingway ebbe modo di incontrare il proprietario di Contact Editions, Robert McAlmon, e inizi\u00f2 a scrivere il racconto \"Cat in the Rain (Gatto sotto la pioggia)\". Nel frattempo invi\u00f2 le sei miniature di \"Paris 1922\" a Jane Heap, la condirettrice della \"Little Review\". In marzo il giornale lo trasfer\u00ec nella Ruhr come corrispondente di guerra per il conflitto franco-tedesco, e quando ad aprile ritorn\u00f2 a Cortina, dove aveva lasciato la moglie all'Hotel Bellevue, speriment\u00f2 una nuova tecnica narrativa con la stesura del racconto autobiografico \"Out of Season (Fuori stagione)\".\nNell'estate del 1923 gli Hemingway, insieme con un gruppo di amici, tra i quali William Bird della \"Three mountains Press\" e Robert McAlmon delle \"Contact Editions\" si recarono in Spagna e a Siviglia e lo scrittore assistette alla prima sua corrida importante, partecip\u00f2 agli \"encierros\" (gli spostamenti a piedi dei tori da combattimento) e alle \"novilladas\" (le corride per principianti), e conobbe toreri celebri. Al ritorno a Parigi, McAlmon gli offr\u00ec di pubblicare un volume di racconti nelle sue \"Contact Editions\". Hemingway gli invi\u00f2 allora i tre racconti, \"Up in Michigan\" (\"Su nel Michigan\"), \"My Old Man\" (\"Il mio vecchio\") e \"Out of Season\" (\"Fuori stagione\") ai quali aggiunse qualche poesia.\nSu consiglio di Gertrude Stein si rec\u00f2 nell'estate del 1924 a Pamplona per la festa di San Firmino e fu in quel luogo, a contatto con i matador del momento, Nicanor Villalta e Manuel Garc\u00eda, detto Maera, che trasse molte delle idee che svilupp\u00f2 per tutta la vita e che gli ispirarono il romanzo \"Fiesta\" (allora intitolato \"Il sole sorger\u00e0 ancora\"), salutato dalla critica e dal pubblico con clamore. Ritornato a Parigi scrisse altre \"miniature\" ispirate alle sue vicende di guerra in Italia e a quelle sulle corride e i toreri.\nPrime pubblicazioni.\nIl 5 agosto gli furono inviate le bozze di \"Three Stories and Ten Poems\" della \"Contact Edition\", pubblicate l'anno stesso, anche se pochi si accorsero di queste pubblicazioni tranne il recensore del mensile \"The Diable\" che critic\u00f2 \"Up in Michigan\" (\"Su nel Michigan\") e paragona \"My Old Man\" (\"Il mio vecchio\") a certe storie di cavalli scritte da Anderson, ignorando le poesie. Il 15 agosto gli Hemingway si recarono a Toronto, e il 10 ottobre nacque il primo figlio, John Hadley Nicanor, che il padre chiamer\u00e0 in seguito Bumby. A Natale furono infine pubblicate le copie di \"In Our Time\" (scritto con le lettere minuscole) della \"Three Mountains Press\".\nIl 1\u00ba gennaio del 1924 Hemingway diede le dimissioni dal \"Toronto Star\" e il 19 ritorn\u00f2 a Parigi. Stabilitosi in \"Rue Notre Dame des Champs 113\", Hemingway inizi\u00f2 a frequentare i caff\u00e8 letterari di Ford Madox Ford che aveva fondato la rivista \"Transatlantic review\"; presto divent\u00f2 scout della rivista stessa che in aprile pubblic\u00f2 il racconto, dal titolo \"Indian Camp\" (\"Campo indiano\"), scritto al ritorno da Toronto.\nDurante l'anno approfond\u00ec l'amicizia con lo scrittore umoristico Donald Ogden Stewart, inizi\u00f2 a frequentare pi\u00f9 assiduamente Dos Passos e inizi\u00f2 a scrivere il lungo racconto \"Big Two-Hearted River\" (\"Grande fiume dai due cuori\") con protagonista Nick Adams, gi\u00e0 apparso in \"Indian Camp\" (\"Campo indiano\"), contenente le linee fondamentali della sua poetica. Fin\u00ec nel frattempo i racconti \"The Doctor and the Doctor's Wife\" (\"Il dottore e la moglie del dottore\"),\" Soldiers Home\" (\"Il ritorno del soldato\"), \"The End of Something\" (\"La fine di qualcosa\"), \"The Three-Day Blow\" (\"Tre giorni di vento\"), \"Cat in the Rain\" (\"Gatto sotto la pioggia\"), \"Cross-Country Snow\" (\"Monti sotto la neve\") che costituiranno, insieme ai racconti di \"Three Stories and Ten Poems\" e a quelli di \"our time\", il contenuto del volume \"In Our Time\", accettato e pubblicato nel 1925 dall'editore Horace Liveright.\nNel frattempo Hemingway aveva scritto il racconto \"The Undefeated\" (\"L'invitto\"), respinto dalla rivista \"The Diable\" perch\u00e9 considerato troppo forte. Firm\u00f2 per\u00f2 un contratto con Liveright e conobbe l'editor di Scribner, Maxwell Perkins, grazie alla raccomandazione di Francis Scott Fitzgerald che era in quel momento all'apice della sua carriera. A maggio conobbe di persona Fitzgerald e i due diventeranno amici, anche se Hemingway non riuscir\u00e0 a nascondere la sua antipatia per Zelda, moglie di Fitzgerald; nel 1934 Hemingway in una lettera disse a Scott: \"Se c'\u00e8 qualcuno che aveva bisogno di disciplina nel lavoro eri tu e invece ti sei sposato una che \u00e8 gelosa del tuo lavoro, che vuol competere con te, e che ti rovina\".\nIn giugno inizi\u00f2 a scrivere il romanzo \"Along whith youth: a Novel\", mai terminato, ma il cui titolo serv\u00ec a Peter Griffin per la biografia dello scrittore pubblicata nel 1985. In luglio Hemingway organizz\u00f2 un viaggio per la Fiesta di Pamplona dove si rec\u00f2, oltre che con la moglie Hadley, con gli amici Donald Ogden Stewart e Harold Loeb. Terminata la festa di San Firmino si rec\u00f2 con la sola Hadley a Madrid dove, durante una corrida, Cayetano Ordonez dedic\u00f2 a Hadley un orecchio del toro e in un'altra corrida le regal\u00f2 la sua cappa.\nLo scrittore prese poi spunto da questi episodi per delineare la figura di un personaggio di un romanzo che aveva pensato dapprima di intitolare \"Fiesta\", titolo poi scartato insieme ad altri perch\u00e9 straniero. Ritornato a Parigi termin\u00f2 il romanzo concludendolo con la data 21 settembre 1925 e intitolandolo \"The Sun Also Rises\". Nel 1957 dal romanzo fu tratto un film famoso, con Errol Flynn, Tyron Power, Ava Gardner, Mel Ferrer, regia di Henry King. Conobbe e frequent\u00f2 in questo periodo l'ambiente dei miliardari Gerard e Sarah Murphy, che saranno i modelli di Fitzgerald in \"Tender is the Night\" (Tenera \u00e8 la notte) e che vivevano gran parte dell'anno a Cap d'Antibes ospitando persone illustri.\nI primi romanzi di successo.\nPer liberarsi dal vincolo del contratto dell'editore Liveright, che non gli permetteva di passare all'editore Scribner, Hemingway comp\u00ec un gesto piuttosto opportunistico che indign\u00f2 quasi tutti i suoi amici: scrisse \"The Torrent of Spring\" con l'intenzione di farne una parodia dei modi affettati che Sherwood Anderson usava nel suo ultimo romanzo \"Riso nero\" (\"Dark Laughter\"). In questo modo, Liveright non avrebbe potuto pubblicarlo e lo scrittore sarebbe stato libero di passare all'altro editore. L'unica a difenderlo sar\u00e0 Pauline Pfeiffer, una redattrice di moda di \"Vogue\", che da quel momento diventer\u00e0 una presenza costante nel matrimonio di Ernest e Hadley e due anni dopo diventer\u00e0 la sua seconda moglie.\nNel febbraio del 1926, liberatosi dall'editore Liveright, lo scrittore si rec\u00f2 da solo a New York dove avvenne l'incontro con Scribner che gli assicur\u00f2 la pubblicazione di \"The Torrents of Spring\" e di \"The Sun Also Rises\" non ancora terminati. La promessa verr\u00e0 mantenuta e nello stesso anno saranno pubblicati i suoi primi due romanzi. \nCon la pubblicazione dei due romanzi, soprattutto con \"The Sun Also Rises\", \"Fiesta (Il sole sorger\u00e0 ancora)\", pubblicato in quell'anno, la fama di Hemingway crebbe ma il suo matrimonio, gi\u00e0 profondamente in crisi per la presenza di Pauline, si ruppe definitivamente.\nNel 1927 egli spos\u00f2 in seconde nozze e con rito cattolico Pauline Pfeiffer e and\u00f2 a vivere a Key West, nell'arcipelago delle Keys in Florida, dove inizi\u00f2 a scrivere \"A Farewell to Arms\" (Addio alle armi). In ottobre venne pubblicato \"Men without Women\" (Uomini senza donne) recensito da Virginia Woolf. Nel giugno del 1928 nacque il secondo figlio, Patrick, ma il 6 dicembre il padre Clarence si suicid\u00f2 lasciando profondamente sconvolto lo scrittore.\nNel gennaio del 1929 il manoscritto di \"A Farewell to Arms\" (Addio alle armi) venne terminato e in settembre fu pubblicato ottenendo grande successo.\nGli anni trenta.\nNel 1930 lo scrittore ritorn\u00f2 a Parigi e durante l'anno scrisse una prefazione alle memorie di Kiki de Montparnasse, si rec\u00f2 a fare un viaggio alle isole Marchesi e Tortuga, organizz\u00f2 un safari in Africa e inizi\u00f2 a bere troppo conducendo una vita molto sregolata che gli procur\u00f2 alcuni incidenti: si fer\u00ec al viso e in seguito a un incidente d'auto si frattur\u00f2 il braccio destro. Nello stesso anno venne rappresentata la riduzione teatrale di \"A Farewell to Arms\" (Addio alle Armi) che per\u00f2 rimase in scena solamente per tre settimane e usc\u00ec la riduzione cinematografica che invece ebbe un ottimo successo di pubblico e gli rese un eccellente guadagno.\nNel 1931, ritornato a Key West, Hemingway apprese che Pauline era nuovamente incinta. Insofferente per\u00f2 alla vita familiare e sempre bisognoso di nuove avventure si rec\u00f2 a Madrid da solo e partecip\u00f2 alla sua settima edizione della Fiera di San Firmino a Pamplona. Egli, in questo periodo, ebbe una lunga relazione con Jane Mason, moglie di un funzionario della Pan American World Airways che terminer\u00e0 con un tentato suicidio della donna. A novembre lo scrittore ritorn\u00f2 a Kansas City per la nascita del figlio che fu chiamato Gregory Hancock. Il 19 dicembre la famiglia rientr\u00f2 nella nuova casa di Key West dove Hemingway termin\u00f2 di scrivere \"Death in the Afternoon\" (\"Morte nel pomeriggio\") che venne pubblicato nel 1932 ottenendo scarso successo e, nello stesso anno, Hemingway riprese a scrivere racconti e a organizzarli per la pubblicazione di una seconda raccolta.\nSempre attratto dall'avventura, lo scrittore comp\u00ec, sempre in quell'anno, anche una spedizione di pesca a L'Avana con Joe Russell, proprietario dello Sloppy Joe's Bar che egli frequentava, scoprendo la pesca dei marlin. Scrisse il terzo racconto di Nick Adams, \"A Way You'll Never Be\" (\"Come non sar\u00e0 mai\") ambientato nell'Italia del 1918 mentre continua il flirt con Jane che gli ispirer\u00e0 il ritratto della protagonista del racconto \"The Short Happy Life of Francis Macomber\" (\"La breve vita felice di Francis Macomber\").\nNel 1933 lo scrittore si rec\u00f2 a New York dove conobbe Thomas Wolfe e incontr\u00f2 Arnold Gingrich il fondatore della rivista \"Esquire\" che diventer\u00e0 il marito di Jane Mason. Ritorn\u00f2 a Key West e durante la primavera la rivista \"Scribner's Magazine\" accett\u00f2 due suoi racconti \"A Clean, Well-Lighted Place\" (\"Un posto pulito, illuminato bene\") e \"Homage to Switzerland\" (\"Omaggio alla Svizzera\") oltre che il noto \"Give us a Prescription, Doctor\", pi\u00f9 tardi intitolato \"The Gambler, the Nun and the Radio\" (\"Il giocatore, la monaca e la radio\"), che prendeva ispirazione dall'esperienza trascorsa nell'ospedale di Billing.\nVenne pubblicata, sempre in quell'anno, la sua terza raccolta intitolata \"Chi vince non prende nulla\" e Hemingway inizi\u00f2 a scrivere il racconto che far\u00e0 parte in seguito di \"To Have and Have Not\" e decise il titolo per la nuova raccolta di racconti, \"Winner Take Nothing\", e che verranno pubblicati l'anno stesso. Non rinunci\u00f2 comunque ai suoi viaggi e in aprile si rec\u00f2 in crociera a Cuba sulla barca di Joe Russell rimanendovi per due mesi. In agosto and\u00f2 con Pauline all'Avana dove assistette alla rivoluzione del 12 agosto che ebbe come risultato la deposizione del dittatore cubano Gerardo Machado e l'elezione di Carlos Manuel de C\u00e9spedes. Dopo essere ritornato a Parigi e aver letto con dispiacere le recensioni negative sulla sua raccolta \"Winner Take Nothing\", ripartir\u00e0 ancora, insieme a Pauline e Charles Thompson, per Mombasa e Nairobi dove inizi\u00f2 il safari con Philip Percival.\nNel 1934 compr\u00f2, con i soldi che Arnold Gingrich gli aveva dato come anticipo sui suoi futuri articoli per l\"'Esquire\", la sua famosa barca d'altura che chiam\u00f2 \"Pilar\" e fece ritorno a Key West dove decider\u00e0, in quell'anno, di scrivere la storia del suo safari. Il 18 luglio Hemingway inaugur\u00f2 la \"Pilar\" e and\u00f2 a Cuba e, lasciatala poi all'Avana, dove incontr\u00f2 lo scrittore cubano Enrique Serpa con cui strinse una solida amicizia, ritorn\u00f2 a casa dove termin\u00f2 di scrivere il libro sul safari che intitoler\u00e0 \"The Green Hills of Africa\" (\"Verdi colline d'Africa\"). Nel 1935 Hemingway trascorse molto tempo a pescare con la sua nuova barca a Bimini dove ebbe un pauroso incidente. \"Verdi colline d'Africa\" uscir\u00e0 solamente in agosto e verr\u00e0 accolto con indifferenza. Port\u00f2 a termine il secondo racconto di \"To Have and Have Not\" con il titolo \"The Tradesman's Return\".\nNel 1936 scrisse i racconti \"The Capital of The World\" (\"La capitale del mondo\") e \"The Short Happy life of Francis Macomber\" (\"La breve vita felice di Francis Macomber\") e termin\u00f2 \"Le nevi del Kilimangiaro\" (\"The Snows of Kilimanjaro\") oltre al terzo racconto di \"To Have and Have Not\". In Spagna era intanto scoppiata la guerra civile e la \"North American Newspaper Alliance\" (NANA) lo contatta perch\u00e9 invii servizi dalla Spagna sui suoi sessanta giornali, offerta che egli accett\u00f2 nel 1937 riprendendo cos\u00ec, dopo molti anni, l'attivit\u00e0 giornalistica.\nIn questo periodo lavor\u00f2 intensamente a un documentario propagandistico antifascista dal titolo \"Spain in Flames\" e a febbraio, con il poeta Archibald MacLeish, la commediografa Lillian Hellman e l'amico John Dos Passos, fond\u00f2 una societ\u00e0 per raccogliere i fondi per un secondo documentario sulla Spagna che avr\u00e0 il titolo \"The Spanish Earth\" (\"Terra di Spagna\").\nIl 16 marzo, dopo aver ottenuto i permessi per la Spagna, Hemingway part\u00ec in aereo per Barcellona intenzionato ad arrivare pi\u00f9 a sud e, arrivato a Valencia, volle andare subito a vedere i luoghi della vittoria lealista. In seguito si spost\u00f2 a Madrid dove inizi\u00f2 la sua attivit\u00e0 di inviato speciale e dove lo raggiunse Martha Gellhorn, la giovane e ambiziosa scrittrice che aveva incontrato allo \"Sloppy Joe's Bar\" di Key West e che sposer\u00e0 nel 1940 dopo il divorzio da Pauline. Ad aprile inizi\u00f2 la vera preparazione del film-documentario \"Terra di Spagna\", che verr\u00e0 presentato il 4 giugno a New York durante una riunione organizzata dalla \"League of American Writers\", dopo che John Dos Passos, Arcibal MacLeish e Lilliam Hellman ebbero costituito la \"Contemporary Historian Inc.\" per fare in modo che il famoso regista Joris Ivens e il cameraman John Ferno partecipassero.\nLo scrittore, che era ritornato il 9 maggio dalla Spagna, tenne in questa occasione una conferenza con il Segretario del Partito Comunista e Joris Ivens alla Carnegie Hall dove venne registrata la famosa frase: \nL'8 luglio il documentario fu proiettato alla Casa Bianca, dove Hemingway era stato invitato dal presidente Roosevelt, e il 10 luglio in California. Durante la serata, che si tenne a casa di Frederic March, presente Dorothy Parker e Francis Scott Fitzgerald, lo scrittore raccolse fondi per inviare ambulanze in Spagna. Ritornato in Spagna con Martha si recher\u00e0 in prima linea conducendo con lei una vita molto dura spostandosi continuamente sui luoghi di battaglia e di bombardamenti. Dopo un mese al fronte Hemingway si trasfer\u00ec a Madrid all'Hotel Florida con Martha ormai ufficialmente al suo fianco. Il 15 ottobre 1937 usc\u00ec \"To Have and Have Not\" (\"Avere e non avere\"), che divent\u00f2 subito un \"best seller\", e nel frattempo scrisse una commedia che si ispirava a Martha, \"The Fifth Column\" (\"La quinta colonna\").\nPrima di Natale, mentre Martha ed Ernest si avviavano verso Barcellona, vennero a conoscenza di un'avanzata lealista e ritornarono sui luoghi dove si combatteva. La coppia festeggi\u00f2 assieme il Natale 1937 a Barcellona. Da l\u00ec ritornarono a Parigi, dove Hemingway trov\u00f2 Pauline che si era recata nella citt\u00e0 nel tentativo di salvare il loro matrimonio. Hemingway, che intanto iniziava ad accusare seri disturbi di fegato e a bere in modo eccessivo malgrado il parere contrario del medico, si decise a ritornare nel 1938 con Pauline a New York e in seguito a Key West dove rimase fino alla fine di marzo, anche se la presenza della moglie lo esasperava sempre di pi\u00f9.\nCon il ritorno a New York era finito il secondo viaggio in Spagna di Hemingway, ma il fascino di quella terra era per lui troppo forte tanto che lo scrittore, il 19 marzo 1938, avendo ottenuto un altro contratto con la NANA, si imbarc\u00f2 ancora per la Spagna verso i luoghi di battaglia e vi rimase fino alla met\u00e0 di maggio per poi ritornare a Parigi e a New York.\nScrisse in questo periodo articoli per la rivista di sinistra \"Ken\" fondata dallo stesso editore di \"Esquire\", sul quale l'11 agosto del 1938 scriveva del timore di una nuova guerra europea. Usciva intanto a New York la rappresentazione di \"The Fifth Column\" con l'adattamento di Benjamin Glaser. Ritornato a Parigi si rimise con Martha Gellhorn e inizi\u00f2 a scrivere il romanzo sulla Spagna mentre usciva il volume di racconti con recensioni non sempre favorevoli ma che gli frutt\u00f2 solo nelle due prime settimane seimila copie.\nGli anni quaranta.\nNel febbraio del 1939 lo scrittore si rec\u00f2 a Cuba dove rimase un mese lavorando al romanzo \"For Whom the Bell Tolls\" (Per chi suona la campana). Al ritorno a Key West gli venne proposta la riduzione cinematografica di \"The Short Happy Life of Francis Macomber\". Hemingway, intanto ritornato a L'Avana, fu raggiunto da Martha Gellhorn che lo convinse ad affittare una tenuta in rovina, chiamata \"Finca Vig\u00eca\". Sempre con Martha, si rec\u00f2 nell'Idaho, a Sun Valley, un vecchio villaggio vicino alla citt\u00e0 mineraria di Ketchum, dove trascorreva gran parte del tempo cacciando selvaggina.\nIl 1940 fu l'anno dedicato alla stesura del romanzo \"Per chi suona la campana\", che venne pubblicato in luglio a New York con una vendita immediata di centomila copie. Si tratta probabilmente del suo romanzo pi\u00f9 riuscito per l'epicit\u00e0 intensa e per la messa in luogo di alcuni concetti e tematiche che ci danno ancora un ritratto dell'Hemingway ottimista, che si perder\u00e0 negli anni successivi. Nello stesso anno fu realizzata la riduzione cinematografica del libro e in novembre, dopo aver avuto conferma del divorzio ottenuto da Pauline, spos\u00f2 Martha, accompagnandola poco tempo dopo in Cina come inviata della rivista \"Collier's\".\nEra intanto scoppiata la seconda guerra mondiale e i tedeschi avevano invaso la Danimarca, i Paesi Bassi e la Francia, mentre Dunkerque era stata evacuata e in Messico era stato ucciso Trockij.\nIl 27 gennaio del 1941 lo scrittore si rec\u00f2 a Los Angeles per prendere accordi sul film tratto dal suo romanzo \"For Whom the Bell Tolls\" e incontr\u00f2 Gary Cooper e Ingrid Bergman. Ritornato a Hong Kong, dove rimase un mese (di questo periodo \u00e8 l'intervista con Chiang Kai-shek), continu\u00f2 il viaggio in Birmania dove gli arriv\u00f2 la notizia che \"For Whom the Bell Tolls\" era stato candidato al Premio Pulitzer (che per\u00f2 quell'anno non verr\u00e0 assegnato).\nMentre Martha fu inviata a Giacarta, Hemingway dovette ritornare a Hong Kong, ma alla fine di maggio era di nuovo alla \"Finca Vigia\" (la casa che aveva comprato come regalo di nozze per Martha con i primi guadagni del romanzo) a San Francisco de Paula vicino all'Avana dove iniziarono i problemi con le tasse. Nel 1942 lo scrittore si rec\u00f2 in vacanza a Citt\u00e0 del Messico ospite di Nathan Davis che lo convinse a iniziare un'attivit\u00e0 di controspionaggio a L'Avana per impedire da parte della Quinta Colonna nazista di infiltrarsi a Cuba. Ottenuta l'autorizzazione dall'Ambasciata statunitense, l'ambasciatore Spruille Brade autorizz\u00f2 Hemingway a realizzare l'organizzazione che venne chiamata con il codice \"Crime Shop\", poco dopo sostituita dallo stesso Hemingway con \"Crook Factory\".\nDopo aver ottenuto il permesso dell'ambasciatore, Hemingway predispose la sua imbarcazione, la \"Pilar\", a fare da nave civetta camuffandola come se si trattasse di una nave interessata a fare ricerche scientifiche per il Museo Americano di Storia Naturale. La moglie Martha, contraria all'operazione e infastidita dall'atteggiamento narcisistico del marito che aveva iniziato a farsi chiamare \"Papa\" e soprattutto a bere troppo, accett\u00f2 nel frattempo l'incarico, affidatole dalla rivista \"Collier's\", di partire come inviata speciale per il Mare dei Caraibi. Hemingway visse questa avventura, che gli ispirer\u00e0 \"Island in the Stream\", con grande entusiasmo, ma in seguito all'indagine sui metodi della \"Crook Factory\" condotta da sedici agenti dell'FBI venuti all'Avana, l'organizzazione fu sospesa.\nIl 10 luglio intanto si tenne a New York la prima di For Whom the Bell Tolls, e il romanzo raggiunse le 785\u00a0000 copie solamente in America.\nMalgrado Martha insistesse perch\u00e9 tornasse in Europa, Hemingway rimase all'Avana fino al 1944, quando finalmente si decise a ritornare a New York. Alla vigilia dello sbarco in Normandia si rec\u00f2 a Londra come inviato speciale del \"Collier's\" e l\u00ec conobbe Mary Welsh, inviata di \"TIME\" e \"Life\", e inizi\u00f2 a corteggiarla. In questo periodo conobbe anche il fotografo Robert Capa con il quale strinse subito una grande amicizia e il 25 maggio, dopo solamente una settimana dal suo arrivo a Londra, ritornando da una festa data da Capa a tarda notte, ebbe un terribile incidente d'auto e, con diagnosi di commozione cerebrale, venne ricoverato al St. George's Hospital. Dimesso il 29 maggio, senza tener conto delle indicazioni dei medici ricominci\u00f2 a bere, e il 2 giugno, invece di rimanere a riposo come gli era stato prescritto, si rec\u00f2, insieme ad altri corrispondenti di guerra, su un aereo per andare ad attendere l'invasione del D-Day e da quel momento, per sette mesi, partecip\u00f2 alla guerra in Europa.\nIl 26 luglio conobbe colui che diventer\u00e0 il suo eroe militare, il colonnello, in seguito promosso generale, Charles Trueman Lanham, comandante del 22\u00ba Reggimento di fanteria della 4\u00aa Divisione, e lo segu\u00ec come corrispondente presso il suo reggimento. Lasciata in agosto la Quarta Divisione, lo scrittore si spost\u00f2 a Rambouillet, sulla strada di Parigi, per unirsi a un gruppo di partigiani francesi prendendone il comando, e il 24 agosto entr\u00f2 a Parigi prima del generale Leclerc. Avvenne quella che egli chiam\u00f2 la liberazione dell'Hotel Ritz.\nIl 4 ottobre venne sottoposto a un'inchiesta a Nancy con l'accusa di aver violato la Convenzione di Ginevra per essersi tolto, quando si trovava a Rambouillet, le mostrine di corrispondente e aver preso il comando dei partigiani francesi. Il 15 novembre, dopo essere stato assolto, raggiunse il colonnello Lanham nella foresta di Hurtgen e rimase con il battaglione per tutti i diciotto giorni della battaglia della foresta di H\u00fcrtgen sferrata dai tedeschi nella quale morirono 2\u00a0678 statunitensi. Ritornato a Parigi in settembre per un breve periodo, lo scrittore incontr\u00f2 Martha che gli aveva chiesto il divorzio ed ebbe la visita di Jean-Paul Sartre e Simone de Beauvoir.\nRicevuta la notizia che il colonnello Lanham aveva subito un attacco nel Lussemburgo, lo raggiunse e rientr\u00f2 nella citt\u00e0 solamente nel gennaio del 1945, anno molto difficile per lo scrittore che, oltre a soffrire di forti emicranie, contrasse due polmoniti, ebbe un nuovo gravissimo incidente di macchina, concluse il divorzio con Martha e fu molto in pena per il figlio John, ferito e catturato dai tedeschi.\nGli anni del dopoguerra.\nHemingway trascorse il 1946, anno in cui spos\u00f2 Mary, in condizioni pi\u00f9 favorevoli di salute che gli permisero di dedicarsi alla stesura del nuovo libro \"The Garden of Eden\" (Il giardino dell'Eden).\nNel 1947 ricevette all'ambasciata statunitense dell'Avana la Bronze Star per i servizi prestati come corrispondente di guerra in Francia e Germania e nel 1948 si rec\u00f2 con la moglie in Italia, dove rimase fino all'aprile del 1949, portando con s\u00e9 la sua fama di \"macho\", e proprio quando la sua celebrit\u00e0 di scrittore era arrivata al massimo.\nFra i suoi soggiorni italiani egli risieder\u00e0, per alcuni periodi del 1952, anche nella localit\u00e0 campana di Acciaroli, sulla costa del Cilento. In questo periodo, a pi\u00f9 riprese e fino al 1954, soggiorn\u00f2 frequentemente in Veneto e in Friuli, soprattutto fra Venezia (era un assiduo frequentatore dell'hotel Gritti e dell'Harry's Bar in cui solea ripetere: \"...\"ogni pasto va accompagnato da un buon vino. Un ottimo amaro lo pu\u00f2 concludere\"!\"), l'isola di Torcello, Cortina e Lignano Sabbiadoro dove andava spesso a caccia, ospite di famiglie aristocratiche della zona. Fu in tale periodo che scrisse il romanzo \"Across the River and into the Trees\" (Di l\u00e0 dal fiume e tra gli alberi) ambientato proprio nei luoghi veneti e friulani conosciuti dall'autore. Il romanzo, pubblicato nel 1950, fu accolto freddamente dalla critica e non ottenne un grande successo, ma rappresent\u00f2 comunque il ritorno di Hemingway al romanzo dopo dieci anni.\nProprio per gli aperti riferimenti a luoghi e persone realmente conosciuti all'epoca (si era innamorato anche della giovane nobildonna veneta Adriana Ivancich, facilmente riconoscibile in un personaggio del romanzo), Hemingway viet\u00f2 la pubblicazione in Italia di \"Di l\u00e0 dal fiume e tra gli alberi\" per almeno due anni. Ci\u00f2 non imped\u00ec che la relazione di Hemingway con la giovane italiana suscitasse un certo scandalo, almeno in Italia. Di fatto poi il romanzo sar\u00e0 pubblicato in Italia solo nel 1965.\nIl ritorno a Cuba e l'ultimo romanzo.\nTornato a Cuba si dedic\u00f2 alla pesca sulla sua \"Pilar\" e scrisse \"The Old Man and the Sea\" (\"Il vecchio e il mare\") che termin\u00f2 il 17 febbraio del 1952, e il romanzo rimasto incompiuto che verr\u00e0 pubblicato postumo con il titolo \"Isole nella corrente\".\nIl Premio Bancarella \u00e8 un premio letterario nato dai librai di Montereggio di Mulazzo nel 1953 e in seguito trasferito nella vicina citt\u00e0 di Pontremoli, in Toscana. La prima edizione venne vinta nel 1953 da Ernest Hemingway, con \"Il vecchio e il mare.\" \nLo stesso anno Leland Hayward gli offr\u00ec di pubblicare su un numero unico di \"Life\", con uscita in settembre, \"The Old Man and the Sea\" mentre Adriana Ivancich disegn\u00f2 la copertina del libro per l'editore Scribner, che pubblic\u00f2 il romanzo nello stesso anno. Nell'aprile del 1953 il romanzo vincer\u00e0 il Premio Pulitzer.\nHemingway nel frattempo aveva organizzato un safari spinto dal suo solito desiderio di avventura, ma anche perch\u00e9 voleva raggiungere in Africa il figlio Patrick che si trovava in Kenya con la moglie. Dopo aver accettato un contratto con la rivista \"Look\" per la pubblicazione di una serie di articoli sul safari che avrebbe fatto, Hemingway volle ritornare a Pamplona per la Festa di San Firmino.\nGli incidenti.\nI numerosi incidenti occorsigli nella sua vita in buona misura sono conseguenti al suo voler vivere sempre \"esperienze al limite\", come quelle della guerra o di altre situazioni estreme nelle quali \"mettersi alla prova\". D'altra parte vi sono almeno tre aspetti del suo carattere emersi sin dall'adolescenza e sottolineati dagli studiosi. Essi sono il narcisismo, l'amore per le situazioni di pericolo e il senso della morte. Il 21 gennaio 1954 part\u00ec con Mary dall'aeroporto di Nairobi, ma la \"sfortuna\" lo stava perseguitando. Il pilota dell'aereo sul quale viaggiava, per evitare uno stormo di ibis, colp\u00ec un filo del telegrafo e, con l'elica e la fusoliera danneggiata, tent\u00f2 un atterraggio di fortuna in Uganda dove, con una spalla rotta, Hemingway e la moglie furono costretti a trascorrere la notte all'aperto e al freddo. Il mattino, avvistati da una grande barca e fatti salire a bordo, furono trasportati a Butiaba dove Reggie Cartwright si offr\u00ec di portarli fino a Entebbe col suo piccolo aereo, ma l'aereo prese fuoco e lo scrittore, nel tentativo di sfondare un portello con la testa, sub\u00ec danni fisici molto gravi dai quali non si riprese mai pi\u00f9.\nCondotto a Nairobi, dove ricevette le prime cure, si sforz\u00f2 di scrivere il primo articolo per \"Look\" e accett\u00f2 di essere condotto da Roy Marsh sul suo aereo all'accampamento di Shimoni sulla costa del Kenya, come era stato precedentemente programmato, ma allo scoppio di un incendio nel vicino accampamento egli, che era accorso per aiutare, venne avvolto dalle fiamme uscendone fortemente ustionato.\nAncora a Madrid.\nSolo alla fine di marzo, dimagrito di dieci chili, pot\u00e9 raggiungere Venezia dove il conte Federico Kechler lo raggiunse e lo accompagn\u00f2 in varie cliniche per esami radiografici e visite pi\u00f9 complete. Malgrado la salute cos\u00ec precaria lo scrittore aveva il desiderio di rivedere la Spagna e cos\u00ec, accompagnato in macchina da Aaron Edward Hotchner, che dalle conversazioni registrate lungo il viaggio trarr\u00e0 \"Papa Hemingway\" pubblicato nel 1966, si rec\u00f2 a Madrid.\nQui si fece curare da un medico e poi ripart\u00ec per Alassio e poi alla volta di Genova dove si imbarc\u00f2 per L'Avana. Tornato alla Finca, si sottopose alle cure intensive del medico Jos\u00e9 Luis Herrera. Per tutta l'estate riusc\u00ec soltanto a scrivere alcune lettere e a ricevere qualche visita, tra cui quella di Ava Gardner e Luis Miguel Domingu\u00edn, che aveva conosciuto a Madrid in occasione di una corrida.\nIl muretto di Alassio.\nDurante il soggiorno ad Alassio nel 1953, Ernest Hemingway era solito frequentare il Caff\u00e8 Roma, il cui proprietario, l'artista Mario Berrino, gli sottopose l'idea di trasformare un muretto di fronte al bancone del suo bar in un'opera d'arte interattiva, che avrebbe riportato le dediche e firme dei pi\u00f9 illustri clienti del Caff\u00e8 Roma. L'idea piacque a Ernest Hemingway. Nacque cos\u00ec il muretto di Alassio.\nDal Nobel alla morte.\nIl premio Nobel.\nIl 28 ottobre del 1954 Hemingway ricevette per telefono la notizia che gli era stato assegnato il premio Nobel per \"The Old Man and the Sea (Il vecchio e il mare)\", ma non fu in grado di viaggiare fino a Stoccolma per la cerimonia del 10 dicembre, cos\u00ec il premio fu ritirato dall'ambasciatore John Cabot. Si dice che quando gli portarono il premio lo scrittore comment\u00f2 \u00abTroppo tardi\u00bb.\nIl testamento e la malattia.\nIl 17 settembre scrisse un testamento in cui nomin\u00f2 la moglie Mary erede ed esecutrice testamentaria, a patto che provvedesse ai figli. In novembre riusc\u00ec a fatica ad andare all'Avana per ricevere l'onorificenza dell'Ordine di San Crist\u00f3bal, ma, ammalatosi di nefrite e di epatite, dovette poi restare a letto fino al 9 gennaio. Nel 1956, dopo essersi in parte ripreso, tent\u00f2 di scrivere alcuni racconti che rimasero incompiuti e, bench\u00e9 tutti lo scoraggiassero, volle andare a Madrid a vedere le corride di Antonio Ordo\u00f1ez. Beveva sempre di pi\u00f9 e soffriva di pressione alta, ma non voleva rassegnarsi al suo stato fisico cos\u00ec deteriorato e, contro le raccomandazioni del medico, organizz\u00f2 un safari in Africa, senza tuttavia poterlo realizzare perch\u00e9 proprio in quell'anno Nasser chiuse il canale di Suez. Decise allora di andare in Spagna a caccia di pernici e in novembre si spost\u00f2 a Parigi. All'Hotel Ritz gli riconsegnarono due bauli, rimasti in un magazzino dal 1928, con i manoscritti e i dattiloscritti che in seguito diventarono \"A Moveable Feast (Festa mobile)\".\nLa depressione.\nNel 1957 Hemingway inizi\u00f2 a soffrire di una forte depressione, che gli imped\u00ec di portare a termine l'articolo su Fitzgerald per la rivista \"The Atlantic Monthly\". Quell'anno scrisse un solo racconto: \"A Man of the World (Un uomo di mondo)\". Si muoveva raramente da casa, ma in settembre and\u00f2 a New York a un incontro di boxe di Sugar Ray Robinson; rimase per\u00f2 deluso dalla citt\u00e0 troppo caotica e rumorosa e in una lettera a Bernard Berenson disse che anche Cuba aveva perso il suo fascino a causa dei grattacieli che affollavano le spiagge.\nNella primavera del 1958 riprese a scrivere con una certa regolarit\u00e0 qualche capitolo sugli anni trascorsi a Parigi con Hadley dal 1921 al 1926, ma cominci\u00f2 anche a manifestare una strana mania di persecuzione nei confronti di Pauline e dei Murphy, che accusava del fallimento del suo primo matrimonio. Riusc\u00ec comunque a portare a termine i diciotto capitoli di \"A Moveable Feast (Festa mobile)\" e riprese a scrivere il romanzo \"The Garden of Eden (Il giardino dell'Eden)\", iniziato circa dieci anni prima.\nIn aprile, insofferente al clima di Cuba, volle recarsi a Ketchum, dove riprese la caccia e trasse un certo beneficio dalle cure del dottor George Saviers, un medico del Sun Valley Hospital che divenne poi suo amico. In dicembre decise di prendere una villa a due piani fuori dal centro della citt\u00e0, per vivere in un ambiente pi\u00f9 organizzato e potersi dedicare con tranquillit\u00e0 alla scrittura. Nel febbraio del 1959 mor\u00ec Taylor Williams, la guida di Sun Valley, suo grande amico e compagno di caccia agli orsi; Hemingway gli compr\u00f2 una tomba vicino a quella in cui poi fu sepolto lui.\nGli ultimi viaggi in Spagna.\nIn aprile, dopo essere stato all'Avana e aver incontrato Tennessee Williams e Kenneth Tynan, accett\u00f2 l'invito di Bill Davis e in maggio part\u00ec con Mary per la villa La Consula a Malaga, sulla Costa del Sol, da dove si mosse solo per vedere una serie di corride di Domingu\u00edn e di Antonio Ord\u00f3\u00f1ez, in giro per la Spagna. A Pamplona conobbe Valerie Danby-Smith, che divenne poi la sua segretaria e che, dopo la morte di Hemingway, rimase vicino a Mary.\nIl 21 luglio Mary organizz\u00f2 una grande festa per il suo sessantesimo compleanno, ma in quell'occasione lo scrittore si comport\u00f2 in modo preoccupante, alternando crisi di pianto a discorsi sarcastici verso gli amici. Ripresa la tourn\u00e9e delle corride, and\u00f2 a Valencia per vedere Dominguin, che rimase per\u00f2 ferito gravemente alla coscia destra. Nel frattempo lo scrittore aveva cominciato a prendere appunti sulle corride per scrivere un articolo che gli era stato commissionato dalla rivista \"Life\". Tuttavia, quando in ottobre torn\u00f2 alla Finca Vig\u00eda e cerc\u00f2 di riordinarli, non ci riusc\u00ec.\nLe crisi maniaco-depressive.\nNel gennaio 1960, accompagnato da Valerie, Hemingway and\u00f2 a Miami e continu\u00f2 a scrivere la storia delle corride, che ormai era un manoscritto di 688 pagine. Ossessionato dal lavoro, in giugno lo scrittore chiese all'amico Aaron Edward Hotchner di raggiungerlo alla Finca per aiutarlo a sfrondare il testo che sarebbe poi diventato \"The Dangerous Summer (Un'estate pericolosa)\". Alla fine di luglio, a lavoro ultimato, Hemingway chiese a Hotchner di accompagnarlo in Spagna.\nIntanto i segni di squilibrio mentale si facevano sempre pi\u00f9 evidenti: oltre a essere ossessionato dall'idea che il visto temporaneo sul passaporto con cui Valerie era arrivata a Cuba doveva essere rinnovato, Hemingway cominci\u00f2 a viaggiare in modo frenetico da un continente all'altro. Convinto che Antonio Ord\u00f3\u00f1ez avesse bisogno di lui, and\u00f2 a New York, approfittandone per controllare di persona lo scritto sulle corride; dopodich\u00e9 part\u00ec per Madrid, senza un motivo preciso, e da l\u00ec si fece accompagnare a La Consula. Gli amici erano sempre pi\u00f9 preoccupati per le crisi maniaco-depressive, che gli facevano sospettare di tutto e di tutti e gli provocavano grandi vuoti di memoria.\nIn settembre su \"Life\" usc\u00ec la prima delle tre puntate di \"The Dangerous Summer\", ma Hemingway fu assalito dall'angoscia, convinto di aver scritto un \u00abpasticcio\u00bb di cui vergognarsi. Gli amici spagnoli, allarmati dal suo stato patologico, si sentirono in dovere di riportarlo a New York. L\u00ec, per\u00f2, la situazione peggior\u00f2 ulteriormente e Hemingway cominci\u00f2 a vedere complotti ovunque intorno a s\u00e9.\nIl ricovero.\nIl 22 ottobre ritorn\u00f2 a Ketchum, ma la situazione non miglior\u00f2. Era convinto di non avere pi\u00f9 denaro per mantenere la casa, pensava di essere pedinato dall'FBI e perseguitato per il visto non rinnovato di Valerie e vedeva ovunque agenti federali. Dall'archivio generale dell'FBI (che verr\u00e0 ripreso in visione dopo l'uscita di un articolo di Jeffrey Meyers sul \"The New York Review of Books\" del 31 marzo 1983, intitolato \"Wanted by the F.B.I.!)\" si potr\u00e0 constatare che i timori di Hemingway erano in parte giustificati. Infatti il Bureau lo teneva sotto sorveglianza dai tempi della guerra di Spagna e dell'attivit\u00e0 di controspionaggio.\nDopo aver parlato con uno psichiatra, il dottor Saviers si rese conto della necessit\u00e0 di un ricovero. Il 30 novembre, sotto falso nome, Hemingway part\u00ec con un aereo privato insieme al dottor Saviers (Mary lo raggiunger\u00e0 in treno) per essere ricoverato alla clinica Mayo nel Minnesota. Gli fu diagnosticata una emocromatosi, fu sottoposto a numerosi elettroshock e venne colpito da afasia. Il 22 gennaio, dimesso dalla clinica, fece ritorno a Ketchum e riprese a fatica il lavoro al libro di Parigi, smettendo di bere e rifiutando qualsiasi invito. Piangeva con grande facilit\u00e0, continuava a dimagrire ed era convinto di avere un cancro.\nDurante il suo ricovero, nonostante soffrisse di alta pressione per il diabete, fu sottoposto a ripetuti trattamenti di elettroshock (oltre venti), che provocarono grosse lacune nella memoria. In quel periodo rifer\u00ec a un suo amico le sue preoccupazioni: \nIl 21 aprile tent\u00f2 di sottrarre un fucile dalla stanza dove erano conservate le armi, ma Mary riusc\u00ec a distrarlo. L'arrivo del dottor Saviers per la sua visita quotidiana fu provvidenziale perch\u00e9 riusc\u00ec a convincerlo a deporre il fucile e lo condusse al \"Sun Valley Hospital\", e di qui nuovamente alla clinica Mayo, dove fu sottoposto ad altri elettroshock. Rimase in ospedale per due mesi, isolato in una stanza senza la presenza di alcun oggetto, e il 26 giugno venne dimesso \"clinicamente guarito\", ma gi\u00e0 lungo il viaggio di ritorno ricominci\u00f2 ad avere strani comportamenti e forti allucinazioni.\nIl suicidio.\nIl 1\u00ba luglio 1961, come riferisce Mary nelle memorie, fu una giornata abbastanza tranquilla per lo scrittore tranne che per il ricorrente incubo della persecuzione dell'FBI. Ella racconta che alla sera cant\u00f2 con lei una canzone che aveva imparato a Cortina da Fernanda Pivano e che era solito canticchiare nei momenti di serenit\u00e0:\nPochi giorni prima, Mary lo aveva sorpreso con un fucile e delle cartucce in mano, ma egli le aveva risposto che intendeva soltanto \"dargli una ripulita\". Allarmatissima, lei aveva riposto l'arma nell'armadietto e l'aveva chiuso a chiave.\nLa mattina della domenica del 2 luglio Mary fu svegliata da un forte colpo. Hemingway si era sparato mettendosi la canna del fucile in bocca ed era morto. Aveva trovato le chiavi dell'armadietto sul tavolo della cucina, dove le aveva lasciate Mary. Dopo tre giorni, nella piccola chiesa di \"Our Lady of the Snow\" (Nostra Signora delle Nevi) vennero celebrate le onoranze funebri alla presenza dei tre figli e di pochi intimi amici. Il suo corpo ebbe sepoltura nel cimitero di Ketchum in Idaho.\nAltri riconoscimenti.\nLa specie estinta di pesce \"Hemingwaya sarissa\" \u00e8 intitolata a suo nome."}
{"id": "53347", "revid": "1222", "url": "https://it.wikipedia.org/wiki?curid=53347", "title": "Pseudocelomati", "text": ""}
{"id": "53348", "revid": "124275861", "url": "https://it.wikipedia.org/wiki?curid=53348", "title": "Cyanobacteria", "text": "I cianobatteri (Cyanobacteria ) chiamati un tempo, ora impropriamente, anche alghe azzurre, alghe verdi-azzurre o cianoficee, sono un phylum di batteri fotosintetici.\nSono organismi unicellulari procarioti, fotoautotrofi, e costituiscono uno dei 23 phyla del regno dei Bacteria.\nCaratteristiche.\nMorfologia.\nI cianobatteri hanno una parete di tipo Gram negativo, possono vivere come cellule singole (es. \"Dermocarpa\") o riuniti in colonie di forme diverse da tondeggianti a filamentose (es. \"Nostoc\"). In alcune specie \u00e8 presente una differenziazione morfologica: possono essere presenti delle cellule specializzate a parete spessa ed usualmente di dimensioni maggiori chiamate eterocisti: sono la sede del processo di fissazione dell'azoto atmosferico e se in posizione basale servono per l'adesione al substrato.\nFisiologia.\nLa fotosintesi dei cianobatteri ha luogo nella loro membrana tilacoidea, in modo analogo a quello che avviene nei cloroplasti delle alghe, dei muschi, delle felci e delle piante con semi.\nPer la fotosintesi i cianobatteri non utilizzano solo quella parte dello spettro visibile che utilizzano anche le piante verdi: oltre alla clorofilla a, possiedono altri pigmenti fotosintetici, in particolare le ficobiline, tra cui la ficocianina (azzurro), la ficoeritrina (rossa) e la alloficocianina, organizzate in ficobilisomi. I cianobatteri sono ritenuti essere gli organismi che hanno prodotto per primi l'ossigeno atmosferico come scarto della fotosintesi ossigenica.\nLa ficocianina dona a molti cianobatteri la caratteristica colorazione blu, ma talvolta (ad esempio nei casi della spirulina e della \"Oscillatoria rubescens\") la colorazione \u00e8 rossa, a causa della ficoeritrina. Il rapporto delle concentrazioni dei singoli pigmenti pu\u00f2 variare di molto, colorando i batteri di verde o persino di nero (colorazione a tratti). Le ficobiline permettono lo sfruttamento di una vasta porzione dello spettro visibile (nelle piante la lunghezza d'onda sfruttata varia da 500 a 600\u00a0nm, mentre le ficobiline permettono di estendere questo intervallo fino a 650\u00a0nm). L'efficienza del processo di raccoglimento della luce \u00e8 per la ficoeritrina persino pi\u00f9 elevata che nella clorofilla. I cianobatteri possono, in questo modo, sopravvivere con successo anche in condizioni di scarsa luminosit\u00e0, come ad esempio nelle profondit\u00e0 marine o in ecosistemi acquatici caratterizzati da forte corrente.\nAltri pigmenti fotosintetici dei cianobatteri sono \u03b2-carotene, zeaxantina, echinone e mixoxantofilla.\nI cianobatteri accumulano, come sostanze di riserva, amido delle cianoficee, granuli di cianoficina (polimero degli aminoacidi arginina e asparagina, come riserva di azoto) e granuli di volutina (costituiti prevalentemente da polifosfati, come riserva di fosforo).\nI cianobatteri sono da considerarsi tra gli organismi bio-costruttori, in quanto la loro attivit\u00e0 fotosintetica sottrae CO2 all'ambiente, inducendo la precipitazione del carbonato di calcio (CaCO3). Questi organismi danno luogo a vere e proprie piattaforme carbonatiche in ambiente sia marino che lacustre.\n Molti cianobatteri possono fissare l'azoto riducendo l'azoto elementare (N2) in (NH4+) all'interno delle eterocisti, cellule dedicate a questo compito, con parete ispessita per essere impermeabile all'ossigeno (che inibisce il processo di azotofissazione).\nTutte le specie sono in grado di produrre tossine, dette cianotossine, usate, talvolta, come difesa dagli assalti delle specie planctoniche, e che possono appartenere alla categoria delle neurotossine come la \u03b2-metilammino-alanina, la anatossina-a, la saxitossina; queste ultime sono in grado di impedire la comunicazione tra neuroni e cellule muscolari e quindi possono interferire con il sistema nervoso e provocare la morte per paralisi dei muscoli respiratori; sono state responsabili di morie di animali nei paesi del nord Europa e nell'America settentrionale. \nUn'altra categoria di tossine \u00e8 quella delle epatossine, che possono indurre danni al fegato e ristagno di sangue nell'organo; il loro effetto \u00e8 di danneggiare le cellule epatiche intervenendo sul citoscheletro, oltre ad inibire le proteinfosfatasi che svolge un ruolo importante nella divisione cellulare. Si stanno effettuando studi per verificare un collegamento fra alterazioni croniche nel tubo digerente ed esposizione con le tossine specifiche, oltre alla relazione fra le epatossine e i tumori. Infine i cianobatteri producono anche una serie di citossine, che riescono a danneggiare le cellule, ma non sono pericolose per gli organismi pluricellulari e anzi sono in corso studi e ricerche per poterle utilizzare contro alghe, batteri e cellule tumorali.\nNote sono le Microcistine della specie \"Microcystis\". Attraverso l'ingestione di pesce e molluschi alcune tossine, come il BMMA, possono giungere all'organismo umano ed animale, conducendo, occasionalmente, ad avvelenamenti fatali. La prima descrizione degli effetti pericolosi indotti dai cianobatteri risale al maggio del 1878 per merito dell'australiano George Francis che invi\u00f2 una lettera alla rivista \"Nature\". Ricercatori della Carnegie Institution scoprirono nel 2006 che nel parco nazionale di Yellowstone vivono cianobatteri che utilizzano cicli giorno-notte: di giorno effettuano la fotosintesi clorofilliana e di notte la fissazione dell'azoto. Questa caratteristica \u00e8, ad oggi, considerata unica.\nRiproduzione.\nI cianobatteri, come tutti i procarioti, si riproducono asessualmente per scissione. La divisione cellulare nei batteri filamentosi avviene attraverso la formazione centripeta di una parete cellulare trasversale. La moltiplicazione delle colonie, invece, avviene per rottura del filamento o per formazione di ormogoni, cio\u00e8 segmenti di poche cellule, giovani e non specializzate, che si staccano dal filamento madre per produrne uno nuovo.\nIn alcuni cianobatteri unicellulari una cellula pu\u00f2 dividersi in numerose endospore sferiche, per sopravvivere a condizioni avverse. Altre forme di resistenza, nei cianobatteri filamentosi, sono gli acineti, cellule ingrossate dalla parete resistente e ricche di sostanze di riserva, che in condizioni favorevoli germinano formando ormogoni.\nEcologia.\nI cianobatteri sono organismi acquatici cosmopoliti che si possono trovare sia in acqua dolce che in acqua salata, da acque fredde di alta montagna ad acque termali fino a 75\u00a0\u00b0C. Esistono sia specie planctoniche che specie bentoniche o fissate al substrato: nel mare formano pellicole nerastre sugli scogli al limite superiore dell'alta marea, e su rocce carbonatiche, dove c'\u00e8 gocciolamento di acqua, formano patine lineari chiamate \"strisce d'inchiostro\".\nIn condizioni particolarmente favorevoli, ad esempio verso la fine dell'estate, possono raggiungere concentrazioni elevate, causando caratteristiche \"fioriture\". Inoltre i detergenti ed i fertilizzanti che contaminano i bacini tendono ad aumentare la concentrazione dell'azoto e del fosforo, che in cascata inducono la proliferazione di cianobatteri, talvolta dannosi. La temperatura elevata e l'alcalinit\u00e0 dell'acqua sono altri due fattori ideali per la diffusione dei cianobatteri.\nLa maggior parte dei cianobatteri vive libera, ma alcuni vivono in simbiosi con le piante: ad esempio \"Anabaena azollae\" vive in simbiosi con \"Azolla\" e nelle radici di molte Cycadales; \"Nostoc\" con epatiche, antocerote e alcuni funghi.\nHanno formato, per intrappolamento di sedimenti calcarei nel rivestimento mucillaginoso, le stromatoliti.\nRiescono a sopravvivere nelle condizioni estreme trasformandosi in spore attraverso un processo chiamato sporulazione.\nSistematica.\nIn passato classificati tra le alghe con il nome di \"cianoficee\" o \"alghe azzurre\", per la loro cellula procariote i cianobatteri sono stati pi\u00f9 correttamente inclusi tra gli Eubatteri.\nCome per molte sistematiche di procarioti, non c'\u00e8 consenso unanime nella comunit\u00e0 scientifica in merito al sistema di suddivisione dei cianobatteri. Le circa 2000 specie di cianobatteri sono state tradizionalmente suddivise in cinque sezioni, sulla base dell'aspetto morfologico. Tuttavia, tali suddivisioni non sono tutte coerenti con gli studi filogenetici. In particolare, Chroococcales, Pleurocapsales ed Oscillatoriales sono in disaccordo con gli approcci filetici, mentre Nostocales e Stigonematales sono effettivamente monofiletici.\nNei primi anni del XXI secolo sono state avanzate tre proposte principali di suddivisione.\nLa prima, avanzata dal \"Taxonomy Browser\", il database tassonomico del National Center for Biotechnology Information (NCBI) statunitense, propone sette suddivisioni:\nCavalier-Smith nel 2002 ha invece proposto due suddivisioni, a loro volta suddivise in tre classi e sei ordini:\nUn'ulteriore proposta \u00e8 infine quella del \"Bergey's Manual of Systematic Bacteriology\", in cui l'utilizzo dei termini ordine e famiglia \u00e8 in accordo con quanto definito dall\"International Code of Nomenclature of Bacteria\" (\"Bacteriological Code\").\nGli unici taxa finora approvati dal \"Bacteriological Code\" sono infatti le classi Chroobacteria, Hormogoneae e Gloeobacteria, gli ordini Chroococcales, Gloeobacterales, Nostocales, Oscillatoriales, Pleurocapsales e Stigonematales; le famiglie Prochloraceae e Prochlorotrichaceae; i generi Halospirulina, Planktothricoides, Prochlorococcus, Prochloron e Prochlorothrix.\nLa teoria dell'endosimbionte postula che alcuni appartenenti arcaici a questo phylum siano gli organismi inglobati, nel passato, da una parte degli odierni eucarioti come endosimbionti (i cloroplasti dei vegetali). Si parla quindi, in anatomia cellulare, di una serie di opportune caratteristiche biochimiche, che permettono di differenziare i cianobatteri ed i cloroplasti per le propriet\u00e0 nella cellula eucariote."}
{"id": "53349", "revid": "640277", "url": "https://it.wikipedia.org/wiki?curid=53349", "title": "90482 Orcus", "text": "Orco (\"90482 Orcus\") (originariamente conosciuto con la designazione provvisoria di 2004 DW) \u00e8 un corpo celeste appartenente alla Fascia di Kuiper (KBO). Fu scoperto il 17 febbraio 2004 da Michael E. Brown del California Institute of Technology, Chad Trujillo dei Telescopi Gemini e David Lincoln Rabinowitz dell'Universit\u00e0 di Yale. Le immagini della scoperta di questo oggetto furono acquisite il 17 febbraio 2004. Ma il corpo celeste \u00e8 stato identificato successivamente in alcune immagini fotografiche in archivio risalenti all'8 dicembre 1951.\nNome.\nPossedendo una dimensione ed un'orbita simile a quella di Plutone, ad Orco \u00e8 stato attribuito il nome di una divinit\u00e0 degli inferi. In accordo con le convenzioni per le denominazioni astronomiche dell'Unione Astronomica Internazionale, gli scopritori suggerirono il nome \"Orco\", che \u00e8 stato approvato e pubblicato il 22 novembre 2004. Orco \u00e8 sia un nome alternativo della divinit\u00e0 greca Ade che un dio astratto della morte nella mitologia romana.\nOrbita.\nOrco \u00e8 un grande plutino (un oggetto in risonanza orbitale 2:3 con Nettuno). L'orbita di Orco \u00e8 di 247 anni, simile a quella di Plutone, ma con un orientamento diverso. Ogni 14.000 anni Orco viene a trovarsi a 18\u00a0UA da Nettuno. Per via della sua risonanza con Nettuno, Orco e Plutone vengono a trovarsi in posizioni opposte, per questo Orco \u00e8 detto \"anti-Plutone\".\nCaratteristiche.\nLa magnitudine apparente del pianetino \u00e8 pari a 19,1, la stessa luminosit\u00e0 di 50000 Quaoar. L'orbita indica che l'oggetto \u00e8 un Plutino. Di conseguenza, Orco \u00e8 probabilmente pi\u00f9 grande di Quaoar, poich\u00e9 \u00e8 pi\u00f9 lontano dal Sole. Assumendo un'albedo di 0,09, Trujillo stima che il suo diametro sia approssimativamente di 1600\u00a0km. Orco sarebbe quindi finora il settimo oggetto in ordine di grandezza nella Fascia di Kuiper, dopo Eris, Plutone, Makemake, Haumea, Sedna e Gonggong.\nOsservazioni all'infrarosso compiute dall'ESO indicherebbero, in superficie, miscele di ghiaccio d'acqua e residui carboniosi.\nSatellite.\nOsservazioni compiute dal Telescopio Spaziale Hubble dal 13 novembre 2005 in poi, hanno permesso di scoprire un satellite orbitante attorno a Orco. La scoperta \u00e8 avvenuta ad opera di Mike Brown. La scoperta del satellite di Orco venne riportata come IAUC 8812 il 22 febbraio 2007.\nIl satellite cos\u00ec scoperto venne inizialmente indicato con la designazione provvisoria \"S/2005 (90482) 1\"; successivamente gli \u00e8 stata data la designazione ufficiale di Vanth come la divinit\u00e0 Etrusca degli inferi. La sua orbita \u00e8 quasi circolare, con un'eccentricit\u00e0 orbitale di 0,0036, un periodo orbitale di 9,53\u00a0giorni e una distanza di appena 8980 \u00b1 20\u00a0km da Orco. Possiede inoltre uno spettro molto simile a Orco, caratteristica questa che pu\u00f2 determinarne la struttura superficiale.\nNel 2005, il satellite venne collocato a 0,25 arcosecondi da Orco con una differenza di magnitudine di 2,7 \u00b1 1. Assumendo un'albedo simile al pianeta, la magnitudine sugger\u00ec un diametro di ~250\u00a0km o circa 1/4 - 1/3 del diametro di Orco."}
{"id": "53350", "revid": "2228759", "url": "https://it.wikipedia.org/wiki?curid=53350", "title": "Fernando Pessoa", "text": "\u00c8 considerato uno dei maggiori poeti di lingua portoghese, e per il suo valore \u00e8 comparato a Cam\u00f5es. Il critico letterario Harold Bloom lo defin\u00ec, accanto a Pablo Neruda, il poeta pi\u00f9 rappresentativo del XX secolo.\nAvendo vissuto la maggior parte della sua giovinezza in Sudafrica, la lingua inglese gioc\u00f2 un ruolo fondamentale nella sua vita, tanto che traduceva, lavorava, scriveva, studiava e perfino pensava in inglese. Visse una vita discreta, trovando espressione nel giornalismo, nella pubblicit\u00e0, nel commercio e, principalmente, nella letteratura, in cui si scompose in varie altre personalit\u00e0, contrassegnate da diversi eteronimi. La sua figura enigmatica interessa gran parte degli studi sulla sua vita e opera, oltre a essere il maggior autore della eteronimia.\nMor\u00ec a causa di problemi epatici all'et\u00e0 di 47 anni nella stessa citt\u00e0 dov'era nato. L'ultima frase che scrisse fu in inglese \"I know not what tomorrow will bring...\" (Non so cosa porter\u00e0 il domani) e si riportano come le sue ultime parole (essendo molto miope) \"D\u00ea-me os meus \u00f3culos!\" (\"Mi dia i miei occhiali\").\nBiografia.\nLa giovinezza a Durban.\nAlle 15:30 del 13 giugno 1888 nasceva a Lisbona Fernando Pessoa. Il parto avvenne al quarto piano a sinistra del numero 4 del Largo de S\u00e3o Carlos, davanti all'Opera di Lisbona, il Teatro Nacional de S\u00e3o Carlos.\nSuo padre era il funzionario pubblico del Ministero della Giustizia e critico musicale del \u00abDi\u00e1rio de Not\u00edcias\u00bb Joaquim de Seabra Pessoa, di Lisbona; sua madre Maria Magdalena Pinheiro Nogueira, originaria della Ilha Terceira nelle Azzorre. Con loro vivevano anche la nonna Dionisia, malata mentale, e due zie non sposate, Joana ed Emilia.\nVenne battezzato il 12 luglio nella Chiesa dei Martiri del quartiere del Chiado. I padrini furono sua zia materna Ana Lu\u00edsa Pinheiro Nogueira e il generale Chaby. Il nome Fernando Antonio \u00e8 collegato a Sant'Antonio di Padova, dalla cui famiglia la famiglia di Pessoa reclamava una discendenza genealogica. Il nome di battesimo del Santo era infatti Fernando Bulh\u00f5es, e il giorno a lui consacrato a Lisbona era il 13 giugno, lo stesso della nascita di Pessoa.\nLa sua infanzia e adolescenza vennero marcate da fatti che lo avrebbero influenzato in seguito. Cinque anni dopo il padre mor\u00ec, a soli 43 anni, vittima della tubercolosi. Lasci\u00f2 la moglie, il piccolo Fernando e suo fratello Jorge, che non avrebbe raggiunto l'anno di vita. La madre fu costretta a vendere parte della mobilia e a trasferirsi in una abitazione pi\u00f9 modesta, al terzo piano di Rua de S\u00e3o Mar\u00e7al n. 104. \u00c8 in questo periodo che nasce il suo primo pseudonimo, Chevalier de Pas. Lui stesso rivel\u00f2 questo fatto ad Adolfo Casais Monteiro in una lettera del 13 gennaio 1935, in cui parla diffusamente dell'origine degli eteronimi.\nNello stesso anno scrive il suo primo poema, un'epigrafe infantile dedicata \"Alla mia amata mamma\".\nNel 1895 sua madre si risposa per procura con il Comandante Jo\u00e3o Miguel Rosa, console del Portogallo a Durban (Sudafrica), che aveva conosciuto un anno prima. In Africa Pessoa dimostrer\u00e0 presto di possedere abilit\u00e0 letterarie.\nA seguito del matrimonio si trasferisce con la madre e un prozio, Manuel Gualdino da Cunha, a Durban, dove passa la maggior parte della sua giovinezza. Viaggiano con la nave \"Funchal\" fino a Madera, e poi si imbarcano nel vascello inglese \"Hawarden Castle\" fino al Capo di Buona Speranza.\nDovendo dividere le attenzioni della madre con la prole del nuovo matrimonio e con il patrigno, Pessoa si isola, propiziandosi cos\u00ec momenti di intensa riflessione. A Durban riceve una educazione di stampo britannico, con un profondo contatto con la lingua inglese. I suoi primi testi e studi saranno infatti in inglese. Mantiene il contatto con la letteratura inglese con autori come Shakespeare, John Milton, Lord Byron, John Keats, Percy Shelley, Alfred Tennyson, e americana, con Edgar Allan Poe, solo per citarne alcuni. L'inglese gioc\u00f2 un ruolo importante nella sua vita, sia per il lavoro (divenne infatti corrispondente commerciale a Lisbona), sia per alcuni dei suoi scritti, che per traduzioni di opere quali \"Annabel Lee\" e \"Il Corvo\" di Edgar Allan Poe. Con l'eccezione del libro \"Mensagem\", gli unici lavori pubblicati in vita saranno le due raccolte delle sue poesie in inglese: \"Antinous and 35 Sonnets\" e \"English Poems I\" - \"II\" e \"III\", scritti fra il 1918 e il 1921.\nFrequenta le scuole primarie nell'istituto dei frati irlandesi di West Street, dove riceve anche la prima comunione e riesce a concentrare 5 anni in soli 3. Nel 1899 entra nella \"Durban High School\", dove rester\u00e0 per tre anni e sar\u00e0 uno dei primi alunni della classe. Nello stesso anno crea lo pseudonimo di \"Alexander Search\", con cui si auto-invia delle lettere. Nel 1901 \u00e8 promosso con distinzione nel primo esame della \"Cape School High Examination\", e scrive le prime poesie in inglese. Nello stesso periodo muore sua sorella di due anni Madalena Henriqueta. Nelle vacanze parte con la famiglia per il Portogallo. Sulla stessa nave con la quale viaggiano si trova anche la salma della sorella defunta. A Lisbona abita con la famiglia nella zona di Pedrou\u00e7os, poi nell'Avenida de D. Carlos I, n. 109. Nella capitale portoghese nasce Jo\u00e3o Maria, quarto figlio del secondo matrimonio della madre.\nCon il patrigno, la madre e i fratelli compie un viaggio alla Ilha Terceira, nelle Azzorre, dove abita la famiglia materna. Si recano anche a Tavira per visitare i parenti del padre. In questo periodo scrive la poesia \"Quando ela passa\".\nPessoa resta a Lisbona quando la famiglia rientra a Durban. Torna in Africa da solo con il vapore \"Herzog\". \u00c8 il periodo in cui tenta di scrivere romanzi in inglese, e si iscrive alla \"Commercial School\". L\u00ec studier\u00e0 la notte, perch\u00e9 durante il giorno si occupa di discipline umanistiche. Nel 1903 si candida all'Universit\u00e0 del Capo di Buona Speranza. Nella prova di esame per l'ammissione non ottiene un buon punteggio, ma riceve il voto pi\u00f9 alto fra 899 candidati nel saggio stilistico di inglese. Per questo riceve il \"Queen Victoria Memorial Prize\".\nUn anno dopo rientra alla Durban High School dove frequenta l'equivalente di un primo anno universitario. Approfondisce la sua cultura, leggendo classici inglesi e latini; scrive poesia e prosa in inglese, e nascono gli eteronimi Charles Robert Anon e H. M. F. Lecher; nasce sua sorella Maria Clara e pubblica nel giornale del liceo un saggio critico intitolato \"Macaulay\". Infine, chiude i suoi ben avviati studi sudafricani raggiungendo all'universit\u00e0 l'\u00abIntermediate Examination in Arts\u00bb, con buoni risultati.\nRientro definitivo in Portogallo e inizio della carriera.\nLasciando la famiglia a Durban rientra definitivamente nella capitale portoghese da solo nel 1905, dove abita presso una zia. La madre e il patrigno tornano a loro volta, e Pessoa si trasferisce a vivere con loro. Continua la produzione di poesie in inglese, e nel 1906 si immatricola nel corso superiore di lettere dell'Universit\u00e0 di Lisbona, che per\u00f2 abbandona senza neanche completare il primo anno. \u00c8 in questo periodo che entra in contatto con importanti scrittori della letteratura portoghese. Si interessa all'opera di Ces\u00e1rio Verde e ai sermoni di Padre Ant\u00f4nio Vieira sul Quinto impero, a loro volta basati sulle \"Trovas\" di Gon\u00e7alo Annes Bandarra, anch'esse facenti parte del bagagli formativo di Pessoa. I suoi rientrano a Durban, e Fernando inizia a vivere con la nonna, che muore poco dopo, lasciandogli una piccola eredit\u00e0. Passa quindi a dedicarsi alla traduzione di corrispondenza commerciale, un lavoro che viene normalmente definito \"corrispondente estero\". Sar\u00e0 il suo lavoro per tutta la vita, con una modesta vita pubblica.\nLa prima pubblicazione di Pessoa in Portogallo \u00e8 il saggio critico \u00ab\"A Nova Poesia Portuguesa Sociologicamente Considerada\"\u00bb (\u00abLa nuova poesia portoghese considerata sociologicamente\u00bb), uscito nel 1912 sulla rivista \"A \u00c1guia\", organo ufficiale del movimento \"Renascen\u00e7a Portuguesa\", guidato dal poeta e pensatore saudosista Teixeira de Pascoaes. Da tale movimento, in seguito, Pessoa si distaccher\u00e0 per divenire la figura di riferimento dei primi modernisti portoghesi e della loro rivista, \"Orpheu\", pubblicata nel 1915.\nPessoa viene ricoverato il 29 novembre 1935 nell'ospedale di Lu\u00eds dos Franceses, vittima di una crisi epatica; si tratta chiaramente di cirrosi epatica, causata dall'abuso di alcool di tutta una vita. Il 30 novembre muore all'et\u00e0 di 47 anni. Negli ultimi momenti della sua vita chiede i suoi occhiali e invoca gli eteronimi. La sua ultima frase scritta \u00e8 nella lingua in cui fu educato, l'inglese: \"I know not what tomorrow will bring\" (\"Non so cosa porter\u00e0 il domani\").\nEredit\u00e0.\nSi pu\u00f2 dire che il poeta passo' l'esistenza a creare altre vite attraverso i suoi eteronimi. Questa \u00e8 stata la principale caratteristica di quest'uomo cos\u00ec cos\u00ec pacato. Alcuni critici si sono chiesti se Pessoa abbia mai fatto trasparire il suo vero \"io\" o se tutta la sua produzione letteraria non fosse altro che il frutto della sua creativit\u00e0. Quando tratta temi soggettivi e quando usa l'eteronimia, Pessoa diviene enigmatico fino all'estremo. Questo particolare aspetto \u00e8 quello che muove gran parte delle ricerche sulla sua opera. Il poeta e critico brasiliano Frederico Barbosa dichiara che Fernando Pessoa fu \u00abl'enigma in persona\u00bb (il sottile gioco di parole non viene reso nella traduzione, perch\u00e9 in portoghese \"pessoa\" significa \"persona\"). Scrisse dall'et\u00e0 di 7 anni fino al letto di morte. Aveva a cuore l'intelletto dell'uomo, giungendo a dire che la sua vita era stata una costante divulgazione della lingua portoghese; nelle parole del poeta riportate per bocca dell'eteronimo Bernardo Soares \u00abla mia patria \u00e8 la lingua portoghese\u00bb. Oppure, attraverso un poema:\nCome Pompeo, che disse che \u00abnavigare \u00e8 necessario, vivere non \u00e8 necessario\u00bb (\"Navigare necesse est, vivere non est necesse\"), Pessoa dice nel poema che \u00abvivere non \u00e8 necessario; quel che \u00e8 necessario \u00e8 creare\u00bb.\nSu Pessoa il poeta messicano premio Nobel per la letteratura Octavio Paz dice che \u00abil poeta non ha biografia: la sua opera \u00e8 la sua biografia\u00bb, e inoltre che \u00abniente nella sua vita \u00e8 sorprendente\u00a0\u2013nulla, eccetto i suoi poemi\u00bb. Il critico letterario statunitense Harold Bloom lo consider\u00f2 il poeta pi\u00f9 rappresentativo del XX secolo assieme al cileno Pablo Neruda.\nIn occasione del cinquantenario della morte (1985) il suo corpo \u00e8 stato traslato, come un eroe nazionale, nel Monastero dei Jer\u00f3nimos a Lisbona, vicino ai cenotafi di Cam\u00f5es e di Vasco da Gama.\nPessoa e l'occultismo.\nFernando Pessoa aveva dei legami con l'occultismo e il misticismo, con la massoneria e con i Rosacroce (bench\u00e9 non si conosca alcuna affiliazione concreta in una loggia o fraternit\u00e0 di una di queste associazioni), e difese pubblicamente le organizzazioni iniziatiche sul quotidiano \"Diario di Lisbona\" del 4 febbraio 1935 contro gli attacchi della dittatura dell'Estado Novo di Salazar. Uno dei suoi poemi ermetici pi\u00f9 noti e apprezzati nei circoli esoterici si intitola \"\". Aveva l'abitudine di richiedere ed eseguire egli stesso delle consultazioni astrologiche e ha preso seriamente in considerazione la possibilit\u00e0 di esercitare l'astrologia a titolo professionale.\nUna volta, leggendo una pubblicazione del famoso occultista inglese Aleister Crowley, Pessoa vi trov\u00f2 un errore nel calcolo della sua ora di nascita, e scrisse all'editore per informarlo che il suo oroscopo non era corretto. Crowley fu impressionato dalle conoscenze astrologiche di Pessoa e and\u00f2 in Portogallo per incontrarlo. Con lui vi era una giovane artista tedesca, Hanni Jaeger, che in seguito corrispose anche con Pessoa. L'incontro fu cordiale, e termin\u00f2 con il famoso \"affaire\" della \"Boca do Inferno\", nel quale Crowley inscen\u00f2 con l'aiuto di Pessoa il suo finto suicidio.\nNota Autobiografica.\nQuesta nota biografica fu scritta da Fernando Pessoa, il 30 marzo 1935, e venne parzialmente pubblicata come introduzione al \"\u00c0 mem\u00f3ria do Presidente-Rei Sid\u00f3nio Pais\", edito dalla casa Editorial Imp\u00e9rio nel 1940. Essendo un testo autografo, si noter\u00e0 che \u00e8 una \"biografia\" molto soggettiva e piuttosto incompleta, ma rappresenta i desideri e le interpretazioni dell'Autore in quel preciso momento della sua vita.\nOpera poetica.\nLa grande creazione estetica di Pessoa \u00e8 considerata l'invenzione degli eteronimi, che attraversa tutta la sua vita. A differenza degli pseudonimi, gli eteronimi sono personalit\u00e0 poetiche complete: identit\u00e0 che, inizialmente inventate, divengono autentiche attraverso la loro personale attivit\u00e0 artistica, diversa e distinta da quella dell'autore originale. Fra gli eteronimi si trova lo stesso Fernando Pessoa, in questo caso chiamato \"ortonimo\", che per\u00f2 sembra sempre pi\u00f9 simile agli altri con la loro maturazione poetica. I tre eteronomi pi\u00f9 noti, quelli con la maggiore opera poetica sono \u00c1lvaro de Campos, Ricardo Reis e Alberto Caeiro.\nUn quarto eteronimo di grande importanza nell'opera di Pessoa \u00e8 Bernardo Soares, autore del \"Livro do desassossego\" (\"Libro dell'inquietudine\"). Soares \u00e8 talvolta considerato un semi-eteronimo, a causa delle notevoli somiglianze con Pessoa, e per non aver sviluppato una personalit\u00e0 molto caratterizzata.\nAl contrario, i primi tre possiedono addirittura una data di nascita e di morte, quest'ultima con l'eccezione di Ricardo Reis. Proprio questo dettaglio venne sfruttato dal premio Nobel per la letteratura Jos\u00e9 Saramago per scrivere il libro \"L'anno della morte di Ricardo Reis\".\nAttraverso gli eteronimi, Pessoa condusse una profonda riflessione sulle relazioni che intercorrono fra verit\u00e0, esistenza e identit\u00e0. Quest'ultimo aspetto \u00e8 notevole nell'aura di mistero che circondava il poeta.\nOrtonimo.\nPessoa Ortonimo \u00e8 da considerarsi, su un piano metafisico, anch'egli un eteronimo, con la differenza rispetto agli altri, che tale personaggio porta il suo stesso nome: non si pu\u00f2 certo identificare l'uomo Pessoa con l'Ortonimo, se non altro, per il semplice motivo che l'opera di questo \u00e8 pressoch\u00e9 esclusivamente rivolta all'esoterismo, e quindi sarebbe riduttivo considerarla come tutto il pensiero del poeta.\nPessoa Ortonimo si pu\u00f2 considerare come ci\u00f2 che resta del poeta, tolti i suoi eteronimi, e la ricchezza interiore che gli davano: e ci\u00f2 che resta \u00e8 una ricerca spirituale della propria, personale, dimensione.\nL'opera ortonima di Pessoa \u00e8 passata per fasi distinte, ma fondamentalmente \u00e8 una ricerca di un certo patriottismo perduto, con lo sguardo rivolto all'esoterismo: la patria ha un valore esistenziale e spirituale, \u00e8 una dimensione interiore da cui l'uomo \u00e8 andato in esilio. L'ortonimo fu profondamente influenzato, in vari momenti, da dottrine religiose come la teosofia e da societ\u00e0 segrete come la massoneria.\nLa poesia che ne risulta possiede una certa aria mitica, eroica (quasi fosse una poesia epica, ma certo non nell'accezione originale del termine), e talvolta tragica.\nPessoa un poeta universale, nella misura in cui ci fornisce una visione simultaneamente multipla e unitaria della vita, pur con contraddizioni. \u00c8 proprio nel tentativo di guardare il mondo in forma multipla (con un forte substrato di filosofia razionalista e anche con influenze orientali) che risiede una spiegazione plausibile alla creazione degli eteronimi pi\u00f9 celebri.\nL'opera principale del \"Pessoa-s\u00e9-stesso\" \u00e8 \"Mensagem\" (\"Messaggio\"), una raccolta di poemi sui grandi personaggi storici portoghesi. Il libro fu inoltre l'unico pubblicato in vita dall'autore in lingua portoghese.\nL'ortonimo \u00e8 considerato simbolista e modernista, per l'evanescenza, l'indefinizione e l'insoddisfazione, e per l'innovazione praticata nelle diverse vie con cui formula il discorso poetico (sensazionismo, paulismo, intersezionismo, ecc.).\nGli eteronimi e il giorno trionfale.\nNella lettera ad Adolfo Casais Monteiro del 13 gennaio 1935, interrogato da questo sulla genesi dei suoi eteronimi, scrive:\nSempre nella stessa lettera, descrive cos\u00ec la nascita del suo primo eteronimo, il suo \"giorno trionfale\":\nAlberto Caeiro.\nSecondo quanto detto da Pessoa sempre nella lettera ad Adolfo Casais Montero, Caeiro, nato a Lisbona nel 1879, avrebbe vissuto tutta la vita come contadino, quasi senza studi formali ma solo con una istruzione elementare; rimasto presto orfano, visse con la zia di uno dei genitori, grazie a una modesta rendita. Mor\u00ec di tubercolosi (come il padre di Pessoa) nel 1915. \nAlberto Caeiro \u00e8 considerato il maestro tra gli eteronimi, per l'ortonimo e per Pessoa stesso che lo descirsse come il suo maestro di poesia, pur cosciente dell'assurdit\u00e0 di ci\u00f2. \u00c8 noto anche come poeta-filosofo, ma rigettava questo titolo e propugnava una \"non-filosofia\". Credeva che gli esseri semplicemente \"sono\", e nulla pi\u00f9; era irritato dalla metafisica e da qualunque tipo di simbologia sulla vita.\nIn altri termini non credeva che il linguaggio e il pensiero fossero mezzi adatti a conoscere la Realt\u00e0, poich\u00e9 essa \u00e8 altrove.\nFu creato nella prima met\u00e0 degli anni 1910, con l'intenzione, da parte di Pessoa, di farne un poeta bucolico. Possedeva un linguaggio estetico diretto, concreto e semplice, ma tuttavia sufficientemente complesso per il suo punto di vista riflessivo. Il suo ideale si pu\u00f2 riassumere nel verso \"C'\u00e8 sufficiente metafisica nel non pensare a niente\", mentre tra i temi da lui pi\u00f9 esaltati nella sua opera si trovano la natura e la conoscenza di essa tramite i sensi fisici. Le sue opere di poesia sono \"O Guardador de Rebanhos\", \"O Pastor Amoroso\" e \"Poemas Inconjuntos\"; la sua opera \u00e8 raccolta nel volume \"Poemas Completos de Alberto Caeiro\".\nIl giorno stesso in cui nacque Caeiro nella mente di Pessoa, il giorno trionfale, Pessoa lo concep\u00ec come gi\u00e0 morto: egli fu il maestro prematuramente scomparso, di tutti gli eteronimi e dell'Ortonimo. Ci\u00f2 che abbiamo di lui \u00e8 un'opera postuma e il ricordo che ne avevano i suoi allievi.\n\u00c1lvaro de Campos.\nPessoa fece nascere Campos a Tavira (Portogallo), il 15 ottobre 1890, alle 13:30. Viene descritto come un uomo alto 1,75\u00a0m e fisicamente \u00abtra il bianco e il bruno, del tipo vagamente dell'ebreo portoghese\u00bb. Trasferitosi in Scozia, Campos studi\u00f2 dapprima ingegneria meccanica e poi navale a Glasgow. Durante un viaggio in Oriente, compose la poesia \"Opi\u00e1rio\". Uno zio di Beira, prete, gli insegn\u00f2 il latino. Afflitto dalla sensazione di essere straniero in qualsiasi parte del mondo, una volta a Lisbona non esercit\u00f2 la professione. In questa citt\u00e0 era solito frequentare gli stessi luoghi amati da Pessoa, e con lui mor\u00ec il 30 novembre 1935.\nFra gli eteronimi, Campos fu l'unico a manifestare fasi poetiche differenti nel corso della sua opera. Inizia la sua avventura come decadente influenzato dal simbolismo, ma aderisce presto al futurismo. A seguito di una serie di disillusioni esistenziali, assume una vena nichilista, che viene esplicitata nel poema \"Tabacaria\", considerato uno dei pi\u00f9 noti della lingua portoghese, e quello che forse ha maggiormente influenzato altri autori.\nCampos \u00e8 il primo, tra gli eteronimi di Pessoa, a debuttare pubblicamente, nel primo numero della rivista \"Orpheu\" nel 1915, con le poesie \"Opi\u00e1rio\" e \"Ode Triunfal\". A suo nome sono firmate alcune tra le poesie pi\u00f9 importanti di Pessoa, tra le quali \"Tabacaria\" e \"Ode Mar\u00edtima\".\nCol passare del tempo, la presenza di Campos si estese anche al di fuori dall'ambito letterario, come testimonia la corrispondenza tra Pessoa e la sua fidanzata Of\u00e9lia Queiroz. Lei intu\u00ec presto la minaccia che Campos rappresentava e se ne lament\u00f2 pi\u00f9 volte col poeta. Il pericolo \u00e8 stato confermato da alcuni studiosi che scorgono in questo eteronimo elementi di omosessualit\u00e0 e dunque di disturbo nel rapporto di coppia; Campos, insomma, avrebbe costituito il temibile terzo lato del triangolo amoroso.\nRicardo Reis.\nL'eteronimo Ricardo Reis \u00e8 descritto come un medico che si autodefinisce latinista e monarchico. Nacque a Oporto nel 1887, si form\u00f2 nelle lingue latino e greco, e si auto-esili\u00f2 in Brasile nel 1919, poich\u00e9 contrario alla repubblica istituita in Portogallo nel 1910. Non si conosce l'anno della sua morte.\nIn un certo qual modo Reis simboleggia l'eredit\u00e0 classica nella letteratura occidentale, espressa con simmetria, armonia, una certa vena bucolica, con elementi epicurei e stoicismi: le sue poesie - o meglio, le sue \"Odes\" (Odi) - infatti s'ispirano ai classici greci e latini, soprattutto alla filosofia epicureista. L'inesorabile fine di tutti i viventi \u00e8 una costante nella sua opera, sempre classica, depurata e disciplinata.\nJos\u00e9 Saramago continua l'universo di questo eteronimo nel romanzo \"O ano da morte de Ricardo Reis\", in cui Reis torna a Lisbona dopo la morte di Pessoa e stabilisce un dialogo con il fantasma dell'ortonimo, ambedue sopravvissuti al loro creatore.\nBernardo Soares.\n\"Bernardo Soares\" \u00e8 un semi-eteronimo di Pessoa, che defin\u00ec Soares come \"una semplice mutilazione della mia personalit\u00e0: sono io senza il raziocinio e l'affettivit\u00e0.\" \u00c8 l'autore del \"Libro dell'inquietudine\", considerato una delle maggiori opere della letteratura portoghese del XX secolo. Bernardo Soares \u00e8 un modesto impiegato in un ufficio (Vasques e Companhia) della Baixa di Lisbona. Molti frammenti del libro sono dedicati alle sensazioni provocate dall'universo della Baixa, poich\u00e9 \u00e8 da questi microcosmi che Bernardo Soares parte per creare la sua inquieta metafisica.\nAltri autori fittizi.\nSono stati effettuati vari \u201ccensimenti\u201d negli archivi di Pessoa per cercare di conoscere il numero esatto di eteronimi da lui inventati. Infatti, si pu\u00f2 dire che lo scrittore portoghese avesse a disposizione un vero e proprio laboratorio di eteronimia, nel quale creava costantemente nuovi scrittori immaginari, abbandonandone presto alcuni e sviluppandone altri nel tempo.\nNel 2013, Jer\u00f3nimo Pizarro e Patricio Ferrari hanno pubblicato un'antologia contenente testi di centotrentasei autori fittizi inventati da Pessoa: ai tre eteronimi Alberto Caeiro, Ricardo Reis e \u00c1lvaro de Campos (dotati di una costruzione estetica, psicologica e drammaturgica assai elaborata, accuratamente costruiti da Pessoa sulla base di precisi calcoli e corrispondenze astrologiche) e al semi-eteronimo Bernardo Soares, si aggiungono altre centotrentadue figure, alcune delle quali erano gi\u00e0 state divulgate in precedenti edizioni.\nAlcuni tra questi autori sono pressoch\u00e9 abbozzi di eteronimi, altri invece, in modo analogo ai tre eteronimi principali e a Soares, sono pi\u00f9 strutturati e presentano una biografia, un'opera significativamente voluminosa, una caratterizzazione abbastanza avanzata. \u00c8 questo certamente il caso di Ant\u00f3nio Mora, la cui opera Pessoa non pubblic\u00f2, ma che nei suoi piani doveva essere l'eteronimo-filosofo e che appare in alcuni scritti come vero e proprio membro del gruppo dei \"discepoli\" di Caeiro, assieme a Reis, Campos e allo stesso Pessoa. Altri nomi rilevanti in questa proliferazione di alter ego sono Alexander Search (che scrive in inglese), Vicente Guedes (che doveva inizialmente essere l'autore del \"Libro dell'Inquietudine\") e il Barone di Teive (autore de \"L'educazione dello stoico\").\nCuriosit\u00e0.\n\u2022 Lo scrittore portoghese Premio Nobel \nJos\u00e9 Saramago, pubblic\u00f2 nel 1984 il \nromanzo \" L'anno della morte di \nRicardo Reis\", biografia immaginaria \ndi uno dei principali eteronimi di \nPessoa."}
{"id": "53351", "revid": "125105880", "url": "https://it.wikipedia.org/wiki?curid=53351", "title": "Clero", "text": "Il clero \u00e8 quella parte di fedeli che, nell'ambito di una religione, ha un ruolo distinto e spesso direttivo o anche semplicemente retribuito. Il termine \u00e8 sorto originariamente nel Cristianesimo, ma pu\u00f2 essere applicato a quasi tutte le religioni organizzate.\nEtimologia.\nDal greco \u03ba\u03bb\u03b7\u03c1\u03bf\u03c2 (che viene a sua volta da \u03ba\u03bb\u03ac\u03c9 = spezzare, distruggere, rompere). Dal primo significato di \"sorte\", pass\u00f2 ad indicare il \"lotto di terra\" (in particolare delle colonie), formalmente dello stato, assegnato appunto in sorte agli spartiati e trasmesso ereditariamente (da qui anche il significato di \"eredit\u00e0\").\nNel Nuovo Testamento la parola compare gi\u00e0 col significato di \"parte\" eletta dei fedeli, che ha un'\"eredit\u00e0\" in cielo.\nNelle religioni.\nCristianesimo.\nNella Chiesa cattolica e nelle altre chiese di tradizione cattolica e ortodossa il termine clero \u00e8 applicato esclusivamente agli uomini che hanno ricevuto il sacramento dell'ordine nei suoi tre gradi: diaconato, presbiterato, episcopato, non ne sono quindi inclusi i religiosi laici (fratelli laici), le religiose (suore e monache) e gli stessi aspiranti al diaconato e al presbiterato compresi i seminaristi detti anche chierici ancorch\u00e9 vestano l'abito ecclesiastico.\nFino alla riforma voluta dal Concilio ecumenico Vaticano II (1962-1965), nella Chiesa cattolica di rito latino esistevano anche quattro \"ordini minori\", quelli degli \"ostiari\", dei \"lettori\", degli \"esorcisti\" e degli \"accoliti\". Oggi sopravvivono soltanto i \"ministeri\" del lettorato e dell'accolitato, affidati in modo occasionale o permanentemente istituito a persone che rimangono comunque \"laiche\".\nSempre da dopo il Concilio Vaticano II, la Chiesa Cattolica ha reintrodotto nella Chiesa latina il cosiddetto \"diaconato permanente\". Allo stesso accedono uomini che vogliono perennemente rimanere in tale stato, quindi non in preparazione al presbiterato. A differenza dei preti, i diaconi permanenti possono essere scelti anche tra gli uomini sposati, ma una volta rimasti vedovi non possono risposarsi.\nLa Chiesa anglicana ha un'impostazione pressoch\u00e9 simile a quella cattolica, anche se l'assenza del celibato per i sacerdoti non ha fatto nascere l'istituto dei diaconi permanenti. Nella Chiesa anglicana, a differenza sia di quella cattolica che di quella ortodossa, i vescovi possono essere sposati.\nNel protestantesimo, vi \u00e8 una certa variet\u00e0 di prassi:\nNella Chiesa di Ges\u00f9 Cristo dei Santi degli Ultimi Giorni, o Chiesa mormone, generalmente, tutti i maschi degni sono ordinati al sacerdozio. Dai 12 anni in su sono ordinati al sacerdozio di Aaronne o levitico, che pertiene, principalmente, alla celebrazione dei battesimi e del sacramento dell'ultima cena. Dai 18 in su vengono ordinati al sacerdozio di Melchisedec che pertiene principalmente alla guida della Chiesa. Il clero non consiste in una classe separata retribuita (clero vs. laici), con una educazione accademica in teologia, al contrario hanno una loro famiglia e un proprio lavoro. Nelle varie unit\u00e0 della Chiesa, i sacerdoti mormoni, sono chiamati ad assumere posizioni o a svolgere incarichi, su base volontaria, per un certo numero di anni per poi essere rilasciati e chiamati a nuove responsabilit\u00e0.\nEbraismo.\nNell'ebraismo esisteva una dinastia sacerdotale composta dai Kohanim e dai Leviti. A loro era assegnato il compito di gestire le offerte sacre all'interno del Tempio di Gerusalemme.\nIn ricordo dei sacrifici di animali e vegetali che venivano praticati nel Santuario l'ebraismo ha istituito le tre preghiere quotidiane di Arvith, Shachrith e Minchah e ha riservato a coloro che si presuppone siano discendenti dei sacerdoti (ci si attiene ai cognomi Levi, Cohen, Sacerdoti, Steinhaus, ed altri, anche se la corrispondenza non ha basi certe) alcuni privilegi all'interno delle preghiere e, soprattutto, nelle chiamate alla lettura settimanale della Torah.\nSebbene nell'antichit\u00e0 esistesse un Sinedrio di 70 anziani che aveva potere decisionale sulle norme comportamentali, con la distruzione del Santuario e gli esili successivi tale pratica \u00e8 diventata troppo complessa per essere applicata. Nelle sinagoghe moderne e nelle scuole di ogni ordine e grado sono presenti dei rabbini e dei cantori per rendere pi\u00f9 agevole lo studio della Legge e la recitazione delle preghiere, ma non esiste una gerarchia rabbinica se non quella necessaria al coordinamento delle azioni dei diversi maestri.\nIslam.\nNella religione dell'Islam di tradizione sunnita non esiste un clero vero e proprio: il ruolo direttivo in ambito religioso \u00e8 svolto dagli esperti di diritto (fuqah\u0101' e ulam\u0101'), mentre la presidenza della preghiera comune e la predicazione sono affidate agli \"Imam\".\nFra gli Sciiti, invece, esiste un clero i cui membri vengono chiamati \"Ayatollah\" (\"segno di Dio\")."}
{"id": "53352", "revid": "84184", "url": "https://it.wikipedia.org/wiki?curid=53352", "title": "Elisabeth K\u00fcbler Ross", "text": " Viene considerata la fondatrice della psicotanatologia e uno dei pi\u00f9 noti esponenti dei \"death studies\".\nCarriera.\nDopo gli studi in Svizzera, nel 1958 si \u00e8 trasferita negli USA dove ha lavorato per molti anni presso l'Ospedale Billings di Chicago. Dalle sue esperienze con i malati terminali ha tratto il libro \"La morte e il morire\" pubblicato nel 1969, che ha fatto di lei una vera autorit\u00e0 sull'argomento. Celebre la sua definizione delle cinque fasi di reazione alla prognosi mortale: \"diniego\" (\"denial and isolation\"), \"rabbia\" (\"anger\"), \"negoziazione\" (\"bargaining\"), \"depressione\" (\"depression\"), \"accettazione\" (\"acceptance\"). Chiave del suo lavoro \u00e8 la ricerca del modo corretto di affrontare la sofferenza psichica, oltre che quella fisica.\nUsava anche praticare la tecnica dell\"'uscita fuori da corpo\" (OBE), che aveva appreso da Robert A. Monroe. Negli anni settanta ha tenuto numerosi seminari e conferenze.\nLe cinque fasi dell'elaborazione del lutto.\nIl suo \"modello a cinque fasi\", elaborato nel 1970, permette di capire le dinamiche mentali pi\u00f9 comuni della persona cui si \u00e8 diagnosticata una malattia terminale. Gli psicoterapeuti lo hanno trovato valido anche quando si debba elaborare un lutto affettivo o ideologico. \nEssendo questo un modello a fasi e non a stadi, le fasi possono alternarsi e ripresentarsi pi\u00f9 volte, con varia intensit\u00e0 e senza un ordine preciso: le emozioni non seguono regole ma, come si manifestano, cos\u00ec svaniscono, magari miste e sovrapposte.\nDa notare come la sua esperienza l'abbia condotta a convincersi come la morte non sia la fine di tutto, come ella stessa argomenta, tra l'altro, nel suo testo \"La morte \u00e8 di vitale importanza - Riflessioni sul passaggio dalla vita alla vita dopo la morte\"."}
{"id": "53357", "revid": "72396", "url": "https://it.wikipedia.org/wiki?curid=53357", "title": "Romano Scarpa", "text": "Biografia.\nNato a Venezia nel sestiere di Cannaregio, il 27 settembre 1927, si appassiona subito al mondo del fumetto e a quello dell'animazione. Lettore appassionato di \"Topolino\", partecipa attivamente con lettere e disegni alla posta della rivista. Intraprende gli studi al liceo artistico, per poi abbandonarli a causa della guerra. Questa interruzione, per\u00f2, non fa altro che appassionarlo sempre pi\u00f9 al mondo dell'animazione iniziando a studiarne le tecniche da autodidatta, usando una piccola cinepresa Path\u00e9 Baby con la quale realizza nel 1946 il suo primo cortometraggio di circa 15 minuti \"...e poi venne il diluvio\". L'anno successivo, allestisce il suo primo studio di animazione fino a quando nel 1953 realizza il primo importante lavoro nel campo dell'animazione: \"La piccola fiammiferaia\", riduzione animata dell'omonima fiaba \nNel 1968, durante un collegamento con gli stabilimenti Arnoldo Mondadori Editore all'interno di una puntata di Canzonissima '68, Scarpa - intervistato da Luigi Silori - disegn\u00f2 in diretta una tavola di Topolino.\n\u00c8 morto il 23 aprile 2005 a M\u00e1laga in Spagna, dove viveva da una decina d'anni.\nCarriera.\nGli esordi e gli anni cinquanta.\n nel 1953 riprova a proporre il proprio lavoro presentando anche una storia completa, con alcune tavole gi\u00e0 disegnate per intero, che colpisce Gentilini, Gentilini e Martina decidono di assegnargli una sceneggiatura con i personaggi del famoso film animato di Walt Disney: \"Biancaneve e Verdefiamma\", uscita nel 1953 sui numeri 78, 79 e 80 di Topolino. Le storie successive sono tutte su testi di Guido Martina: nello stesso anno realizza le tavole di raccordo dell\"Albo d'Oro\" n\u00ba 50 del 1953 che presentava alcune storie di produzione statunitense, mentre l'anno successivo escono \"Paperino \"3D\"\", \"Biancaneve, la strega e lo scudiero\" e \"Topolino e le delizie natalizie\", una classica storia festiva in cui gli autori italiani riuniscono i personaggi di Paperopoli e Topolinia per festeggiare il Natale. Nel 1955, sempre su testi di Martina, disegna \"Topolino e il doppio segreto di Macchia Nera\"', storia che segna il ritorno sulle scene di Macchia Nera, acerrimo nemico di Topolino e che sar\u00e0 poi pubblicata anche negli USA su \"Mickey and Donald\" nn\u00b0 6-8 dell'ottobre-dicembre del 1988. Questa storia \u00e8 solo il primo esempio delle atmosfere noir e hard boiled che caratterizzeranno il suo lavoro negli anni successivi. Con Guido Martina realizzer\u00e0 successivamente un'altra decina di storie, tra le quali si ricordano \"Paperino e la scuola dei guai\", la prima inchiostratagli da Rodolfo Cimino e con il quale inizier\u00e0 un rapporto di collaborazione lungo e duraturo, o \"Zio Paperone e il segreto di Villa Mistero\"'. Il rapporto con Martina riprender\u00e0 nel 1970 quando disegna due storie del ciclo di Paperinik e la lunga saga a puntate della \"Storia e gloria della dinastia dei paperi\", dividendosi il lavoro con Giovan Battista Carpi.\nCome autore completo inizia a realizzare storie nel 1956 con \"Paperino e i gamberi in salm\u00ec\", un giallo in cui il disegnatore miscela elementi di \"suspense\" con le gag. A questa seguirono due avventure di viaggi: \"Paperino e l'amuleto di Amundsen\" e \"Topolino e il mistero di Tapioco VI\", prima storia con il personaggio di Topolino della quale cura sceneggiatura e testi e alla quale ne seguiranno altre negli anni ritenute all'altezza di quelle che l'autore leggeva su Topolino giornale realizzate da autori americani.\n \"Paperino e la fondazione de Paperoni\" che \u00e8 un esempio di come le potenzialit\u00e0 del personaggio Paperone siano ancora completamente sconosciute, o la storia in tre puntate \"Paperino e le lenticchie di Babilonia\" Ma anche storie come \"Topolino imperatore della Calidornia\" e \"Topolino nel favoloso regno di Shan-Grill\u00e0\" sono nuovi esempi di stile barksiano applicato a Topolino, ma anche dei perfetti esempi di come lo Scarpa di quegli anni prediliga scrivere delle storie con una stretta continuity: laddove, infatti, finisce una storia, si pu\u00f2 ricollegare la sua successiva, proprio ispirandosi alle strisce di Walsh e Gottfredson. Infatti, incominciando da \"Topolino e la dimensione Delta\"(1959) in cui recupera il prof. Enigm, inizia un lungo ciclo di avventure che vede impegnato Topolino a fianco di Atomino Bip Bip, un atomo antropomorfo ingrandito da Enigm due biliardi di volte.\nNel 1958 pubblica \"Topolino e l'unghia di Kal\u00ec\", ritenuta una pietra miliare del personaggio; non \u00e8 solo una storia gialla con un mistero apparentemente inspiegabile e con alcuni elementi del genere spionistico, ma anche una storia d'atmosfera in cui, per la prima volta in Italia, viene utilizzata la dissolvenza incrociata, in cui il personaggio che narra il flashback, \"Mr. Purcell\", viene ridisegnato identico sia nella vignetta dell'interrogatorio che nella prima vignetta del suo racconto, ma in questo caso \u00e8 trasparente, in dissolvenza.\nSuccessivamente, nel 1959, arriva \"Paperino e l'uomo di Ula-Ula\". Storia narrata con la tecnica del flashback di volta in volta dai diversi personaggi in prima persona. Nello stesso anno pubblica Topolino e Bip Bip alle sorgenti mongole, storia in due parti pubblicata su Topolino n\u00ba 222 e 223, \nGli anni sessanta e settanta.\nNel 1960 realizza \"Topolino e la collana Chirikawa\", storia del lungo ciclo con Atomino Bip-Bip, in cui l'autore utilizza, durante un flashback di Topolino, la soggettiva, facendoci vedere con gli occhi del neonato Topolino un Gambadilegno bambino ma gi\u00e0 ladro (in questa storia, quindi, si lascia a intendere che l'eterno nemico di Topolino sia, in realt\u00e0, pi\u00f9 anziano di Topolino stesso). Inoltre il tratto utilizzato per disegnare questa scena ricorda quello infantile, considerato che quelli sono i ricordi di un neonato.\nSu ispirazione delle Silly Symphonies disneyane scrive e disegna nel 1961 \"Codino cavallo marino\", storia senza i personaggi di Topolinia e di Paperopoli pubblicata su Topolino n\u00ba 317 e riconosciuta come un piccolo capolavoro. Nel 1963 utilizza l'inquadratura \"parziale\" per la storia \"Topolino e l'uomo di Altacraz\", in cui inserisce anche un lungo inseguimento per le strade della citt\u00e0. In quegli stessi anni riprende un altro personaggio Disney molto utilizzato nelle strisce giornaliere americane: Gancio il Dritto, ideato da Bill Walsh e Manuel Gonzales. Il personaggio ritorna in Italia con \"Quel drittone di Gancio\" del 1964. Sar\u00e0 uno degli autori ad utilizzarlo pi\u00f9 spesso e, soprattutto, sar\u00e0 lui a dotare il personaggio di un figlio adottivo, altrettanto grintoso e spumeggiante del padre: Gancetto, detto Bruto, esordisce in \"Topolino e il rampollo di Gancio\" del 1975.\nGli anni ottanta e novanta.\nDal 1989 realizza una serie di storie con Topolino pubblicate sul settimanale su due strisce di tre o quattro vignette sovrapposte sviluppato su due pagine affiancate, le \"Strip Story\"'. La prima storia della serie \u00e8 \"Topolino e l'enigma di Brigaboom\", cui fanno seguito \"Topolino e la banda dello sternuto\" (1990), \"Topolino e gli Uomini-Vespa\" (1991) e \"Topolino in Ciao, Minnotchka!\" (1992), parodia del film \"Ninotchka\".\nTrasferitosi nel frattempo in Spagna, inizia a collaborare sempre pi\u00f9 attivamente con il mercato estero, realizzando nuove avventure con i paperi pubblicate sulla testata \"Zio Paperone\" e con Topolino pubblicate nella collana \"I Maestri Disney\": \"Topolino in Un ragazzo davvero in gamba!\", \"Topolino e un tranquillo giorno in spiaggia\", storia con pochissimi dialoghi e \"Topolino - Barili, scioperi e salmoni\".\nAnimazione.\nNel 1972 realizza \"Ainhoo degli iceberg\", un cartone animato di circa 14 minuti al quale segue nel 1977 \"Il quarto re\", cartone animato di 22 minuti, storia natalizia uscita contemporaneamente negli USA, trasmessa dalla NBC, e in Italia dalla RAI.\nPer la trasmissione Topolino show di Retequattro nel 1982 realizza la sigla dove compaiono in marcia vari personaggi Disney comprese alcune sue personali creazioni come Brigitta e Paperetta Y\u00e8 Y\u00e8. Sempre in ambito Disney nel 1988 realizza un test di animazione per il \"serial\" televisivo \"Duck Tales.\"\nLa produzione della serie animata \"Sopra i tetti di Venezia\" viene avviata nel 1997 e realizzata nel 2001 dalla RAI e dalla TV francese. Scarpa ne cura il soggetto, le ambientazioni e i personaggi, model-sheet inclusi in collaborazione con lo studio di animazione Lanterna Magica. La serie venne trasmessa dalla Rai nel 2003.\nCollaborazioni e lavori per l'estero.\nNei primi anni sessanta collabora con lo Studio Disney di Burbank realizzando storie distribuite all'estero partendo generalmente da un soggetto appena abbozzato mentre a volte, quando ideate da autori come Dick Kinney, Carl Fallberg, Ed Nofziger sono sceneggiature disegnate in Italia da artisti come Giovan Battista Carpi, Luciano Bottaro, Luciano Gatto, Giorgio Rebuffi, Guido Scala, Marco Rota, Giorgio Cavazzano e Romano Scarpa, A queste storie si aggiungono le riunioni natalizie, le storie con i personaggi di \"Biancaneve e i sette nani\" realizzando un vero e proprio \"sequel\" del film in due parti (\"I sette nani e il cristallo di re Arbor\" e \"I sette nani e la fonte meravigliosa)\", oltre alla collaborazione con iniziative editoriali come \"Topolino Pi\u00f9\", pubblicazione degli anni ottanta che presentava, su cartonati tipici del mercato franco-belga, storie dei pi\u00f9 grandi autori Disney di quel periodo. Scarpa contribu\u00ec a questa iniziativa con \"Topolino e la regina d'Africa\", che venne successivamente ristampata in latino, come quasi tutte le storie della collana.\nSi devono poi aggiungere alcune storie realizzate direttamente per il mercato estero: per gli Stati Uniti partecipa al progetto \"Disney Adventures\" realizzando storie ispirate ai \"serial\" televisivi come \"Chip'n'Dale Rescue Rangers\" (\"Cip e Ciop agenti speciali\") e una storia su \"TaleSpin\" (\"spin-off\" del lungometraggio \"Il libro della giungla\") insieme a Luciano Gatto. Quindi per il mercato francese realizza \"Avventure a Eurodisney\", su testi di Jacques Leli\u00e8vre, in occasione dell'apertura del parco Euro Disney di Parigi, anche se nello stesso periodo \u00e8 stata pubblicata una storia simile ideata appositamente per l'Italia, \"I paperi di Paperopoli alla conquista del mitico ticket\", in cui fa una delle sue rare comparse \"italiane\" il faccendiere Cuordipietra Famedoro. A queste si aggiungono le storie recenti, realizzate in prima edizione per il mercato estero e altre realizzate appositamente per le Olimpiadi come \"Pippo e i parastinchi di Olympia\" (1972) e \"Paperolimpiadi\" (1988).\nBibliografia.\nSi possono inoltre trovare informazioni su Romano Scarpa sia sui numeri della serie \"I Maestri Disney\" a lui dedicati (7, 14, 19, 24, 29, 31, 36) sia sul mensile \"Zio Paperone\", che gli ha dedicato articoli nei numeri 171 (che ha ristampato la sua seconda storia: le tavole di raccordo del 1953, in cui disegnava per la prima volta Ezechiele Lupo, successivamente ripreso per le storie dello Studio Program), 175 (un paragrafo all'interno dell'articolo sui parchi Disney). A questi si aggiunga \"Topolino - 70 anni di carta\" (\"Tutto Disney\" n.25), uno speciale dedicato ai 70 anni di \"Topolino\" in Italia e che ha ristampato, in maniera filologica, alcune delle pi\u00f9 belle storie di quei primi 70 anni, tra cui la storia speciale di Scarpa \"Chi ha rubato Topolino 2000?\"\nPer quel che riguarda le \"storie a strisce\", \u00e8 particolarmente interessante l'articolo di Luca Boschi Paperino e gli albi a striscia pubblicato sul n.165 del giugno 2003 di \"Zio Paperone\"."}
{"id": "53358", "revid": "1543377", "url": "https://it.wikipedia.org/wiki?curid=53358", "title": "Antonio Tabucchi", "text": "Docente di lingua e letteratura portoghese all'Universit\u00e0 di Siena, \u00e8 considerato il maggior conoscitore, traduttore e critico di Fernando Pessoa, scrittore proprio in ragione del quale, per meglio comprenderne la poetica, Tabucchi aveva imparato il portoghese dalla moglie Maria Jos\u00e9 de Lancastre, nata e cresciuta in Portogallo.\nI suoi libri e saggi sono stati tradotti in oltre 18 lingue, compreso il giapponese. Con Maria Jos\u00e9 de Lancastre, sua moglie, ha tradotto in italiano molte delle opere di Fernando Pessoa, ha scritto un libro di saggi e una commedia teatrale su questo grande scrittore. Ha ottenuto il premio francese \"M\u00e9dicis \u00e9tranger\" per \"Notturno indiano\" e i premi Campiello e Viareggio per \"Sostiene Pereira\".\nBiografia.\nAntonio Tabucchi nasce a Pisa il 24 settembre 1943, ma cresce nella casa dei nonni materni a Vecchiano, un borgo vicino a quella citt\u00e0. Durante gli anni dell'universit\u00e0 intraprende numerosi viaggi in Europa, sulle tracce degli autori le cui opere aveva incontrate nella ricca biblioteca dello zio materno. In uno di questi viaggi a Parigi, trova su una bancarella nei pressi della Gare de Lyon, firmato con il nome di \u00c1lvaro de Campos, uno degli eteronimi del poeta portoghese Fernando Pessoa, il poema \"Tabacaria\" (Tabaccheria), nella traduzione francese di Pierre Hourcade.\nDalle pagine di questo libriccino ricava l'intuizione di quello che sar\u00e0 per pi\u00f9 di vent'anni l'interesse principale della sua vita. Recatosi infatti a Lisbona, sviluppa per la citt\u00e0 del fado e per il Portogallo una vera passione. Come raccontato dalla moglie durante un'intervista al quotidiano italiano \"la Repubblica\", infatti, \"\"decise di imparare la lingua portoghese. A Pisa, dove si era iscritto all'Universit\u00e0, incontr\u00f2 Luciana Stegagno Picchio, grande esperta di letteratura lusitana, che gli fece avere una borsa di studio. A Lisbona Antonio fu ospitato da Gino Saviotti nella foresteria della \"Casa Italia\"\"\".\nFinisce cos\u00ec per laurearsi nel 1969 con una tesi sul \"Surrealismo in Portogallo\", relatore Silvio Guarnieri. Si perfeziona alla Scuola Normale Superiore di Pisa negli anni Settanta e nel 1973 viene chiamato ad insegnare lingua e letteratura portoghese a Bologna. Nel 1973 scrive \"Piazza d'Italia\" (Bompiani 1975), \u00abfavola popolare in tre tempi, un epilogo e un'appendice\u00bb come recita il sottotitolo.\nSi tratta di un tentativo di scrivere la storia dalla prospettiva dei perdenti, in questo caso una famiglia di anarchici toscani, nella tradizione di grandi scrittori italiani di un passato pi\u00f9 o meno prossimo, come Giovanni Verga, Federigo Tozzi, Federico De Roberto, Giuseppe Tomasi Di Lampedusa, Beppe Fenoglio, e contemporanei, come Vincenzo Consolo. Nel 1978, anno in cui viene chiamato a insegnare all'Universit\u00e0 di Genova, pubblica \"Il piccolo naviglio\" (Mondadori), per lungo tempo fuori commercio e introvabile fino alla riedizione nel 2011 ad opera di Feltrinelli.\nNel 1981 pubblica \"Il gioco del rovescio e altri racconti\" (Il Saggiatore), seguito da \"Donna di porto Pim\" (Sellerio 1983). Il 1984 \u00e8 l'anno del suo primo romanzo di grande successo, \"Notturno indiano\", da cui nel 1989 \u00e8 stato tratto un film di Alain Corneau. Il protagonista \u00e8 un uomo che cerca di rintracciare un amico scomparso in India, ma che in realt\u00e0 \u00e8 in cerca della propria identit\u00e0. Nel 1985 pubblica \"Piccoli equivoci senza importanza\" (Feltrinelli) e, nel 1986, \"Il filo dell'orizzonte\". Anche in questo romanzo il protagonista, Spino, che cerca di dare un nome al cadavere di uno sconosciuto \u00e8 il tipico personaggio sulle tracce di se stesso.\nNon si sa se questi personaggi riescano nel loro intento, ma nel corso della loro vita sono costretti ad affrontare l'immagine che gli altri restituiscono di loro. Anche da questo romanzo \u00e8 stato tratto un film (1993) con la regia del portoghese Fernando Lopes. Dal 1985 al 1987 \u00e8 direttore dell'Istituto Italiano di Cultura di Lisbona. Nel 1987, anno in cui pubblica \"I volatili del Beato Angelico\" (Sellerio) e \"Pessoana M\u00ednima\" (Imprensa Nacional, Lisboa), riceve in Francia il Prix M\u00e9dicis, per il miglior romanzo straniero con \"Notturno indiano\".\nNel 1988 scrive gli atti unici \"Il signor Pirandello \u00e8 desiderato al telefono\" e \"Il tempo stringe\", riuniti in volume con il titolo \"I dialoghi mancati\" (Feltrinelli). Nel 1989 il presidente della Repubblica portoghese gli conferisce l'Ordine Do Infante Dom Herique e nello stesso anno \u00e8 nominato Chevalier des Arts et des Lettres dal Governo francese. Nel 1990 pubblica \"Un baule pieno di gente. Scritti su Fernando Pessoa\" (Feltrinelli) e l'anno successivo \"L'angelo nero\" (Feltrinelli 1991). Nel 1992 scrive in portoghese \"Requiem\", un romanzo che pi\u00f9 tardi verr\u00e0 tradotto in italiano (Feltrinelli, vincitore del Premio P.E.N. Club italiano) e pubblica \"Sogni di sogni\" (Sellerio).\nIl 1994 \u00e8 un anno molto importante nella vita di Antonio Tabucchi. \u00c8 l'anno de \"Gli ultimi tre giorni di Fernando Pessoa\" (Sellerio), ma soprattutto del romanzo per il quale \u00e8 diventato maggiormente conosciuto: \"Sostiene Pereira\" (Feltrinelli), vincitore del Premio Super Campiello, del Premio Scanno, del Premio Jean Monnet per la Letteratura Europea, e finalista all'International IMPAC Dublin Literary Award. La storia fu ispirata a Tabucchi da un giornalista che conobbe a Parigi e che aveva avuto guai col regime di Salazar per quanto aveva scritto. Il protagonista di questo romanzo pertanto diventa il simbolo della difesa della libert\u00e0 d'informazione per gli oppositori politici di tutti i regimi antidemocratici. Il regista Roberto Faenza ne trae il film omonimo (1995) in cui affida a Marcello Mastroianni la parte di Pereira e a Daniel Auteuil la parte del dottor Cardoso.\nNel 1997 scrive il romanzo \"La testa perduta di Damasceno Monteiro\", basato sulla storia vera di un uomo, il cui corpo fu trovato in un parco. Si scopr\u00ec che l'uomo era stato assassinato in una stazione di polizia della Guardia Nazionale Repubblicana nei dintorni di Lisbona. Un fatto di cronaca che colp\u00ec la sensibilit\u00e0 e l'immaginazione dello scrittore. Per portare a termine questo romanzo, Tabucchi ha lavorato sui documenti raccolti dagli investigatori.\nNel 1997 scrive anche \"Marconi, se ben mi ricordo\" (Eri); l'anno successivo, \"L'Automobile, la Nostalgie et l'Infini\" (Seuil, Parigi 1998). Il 1998 \u00e8 l'anno in cui riceve dall'Accademia Leibniz il Premio Nossack. Nel 1999 scrive \"Gli Zingari e il Rinascimento\" (Sipiel) e \"Ena poukamiso gemato likedes\" (Una camicia piena di macchie. Conversazioni di A.T. con Anteos Chrysostomidis, Agra, Atene 1999).\nNel 2001 Tabucchi pubblica \"Si sta facendo sempre pi\u00f9 tardi\", un romanzo epistolare. Diciassette lettere che celebrano il trionfo della parola, che come \u00abmessaggi nella bottiglia\u00bb, non hanno destinatario, sono missive che l'autore ha indirizzato \u00aba un fermo posta sconosciuto\u00bb. Per questo libro gli viene attribuito nel 2002 il premio France Culture (la radio culturale francese) per la letteratura straniera. Nel 2004 pubblica \"Tristano muore\", lungo monologo di un ex partigiano in agonia: raccontando la propria vita a uno scrittore da lui appositamente convocato, Tristano (il nome \u00e8 un omaggio al personaggio leopardiano delle Operette morali) rievoca contraddizioni e lacerazioni di fronte alla guerra, alla politica, alla vita.\nLisbona \u00e8 la citt\u00e0 in cui vive scrivendo per sei mesi all'anno, insieme alla moglie, che vi \u00e8 nata, e ai due figli. Passa il resto dell'anno in Toscana, e insegna Letteratura all'Universit\u00e0 di Siena. Tabucchi, infatti, si considera scrittore solo in un senso ontologico, perch\u00e9 dal punto di vista esistenziale \u00e8 felice di potersi definire \"professore universitario\". La letteratura per Tabucchi non \u00e8 una professione, \u00abma qualcosa che coinvolge i desideri, i sogni e la fantasia\u00bb. (\"Antonio Tabucchi, un dubitatore impegnato\", intervista di Asbel Lopez). Antonio Tabucchi contribuisce alle pagine culturali del \"Corriere della Sera\" e de \"El Pa\u00eds\", dove i suoi articoli appaiono regolarmente. Dal 21 marzo 2006, Tabucchi collabora al blog del gruppo del Cantiere, insieme a Gianni Barbacetto, Oliviero Beha, Giulietto Chiesa, Udo G\u00fcmpel, Diego Novelli, Achille Occhetto, Marcelle Padovani, Lidia Ravera ed Elio Veltri; pubblica occasionalmente anche dei pezzi per la rivista \"Latinoamerica\".\nIl 1\u00ba luglio 2008 Tabucchi - in un'intervista a \"MicroMega\" - dichiara la propria adesione all'iniziativa di scendere in piazza l'8 luglio 2008, organizzata da Di Pietro, contro le cosiddette \"leggi-canaglia\" varate dal governo Berlusconi IV. Lo scrittore parlando della situazione politica italiana la definisce \"emergenza democratica\". Scrive il saggio \"La voce della poesia\" come postfazione al libro \"Salmi metropolitani\" di Michele Brancale.\nIl 23 settembre 2009, Tabucchi, insieme a Maurizio Chierici, Marco Travaglio, Oliviero Beha e altri, collabora al nuovo giornale \"Il Fatto Quotidiano\". Da tempo malato di cancro, muore a Lisbona il 25 marzo 2012. Come da sua espressa volont\u00e0 le sue ceneri sono conservate nel cimitero di \"Dos Prazeres\".\nMaria Jos\u00e9 de Lancastre, la vedova di Antonio Tabucchi, ha deciso di lasciare alla Biblioth\u00e8que Nationale de France l'archivio dello scrittore.\nNell'autunno 2018 uscirono due volumi, curati da Paolo Mauri e Thea Rimini, de \"i Meridiani\" Mondadori che raccolgono l'opera dello scrittore unitamente all'inedito romanzo \"Lettere a capitano Nemo\", risalente agli anni Settanta."}
{"id": "53361", "revid": "339392", "url": "https://it.wikipedia.org/wiki?curid=53361", "title": "Concezioni morali", "text": ""}
{"id": "53366", "revid": "547992", "url": "https://it.wikipedia.org/wiki?curid=53366", "title": "Governo De Gasperi III", "text": "Il Governo De Gasperi III \u00e8 stato il secondo esecutivo della Repubblica Italiana, il secondo dell'Assemblea Costituente.\n\u00c8 stato in carica dal 2 febbraio al 1\u00ba giugno 1947, per un totale di 119 giorni, ovvero 3 mesi e 30 giorni.\nLa fiducia al governo venne votata dall'Assemblea Costituente che fu in carica fino al 31 gennaio 1948.\nIl governo si dimise a causa della rottura politica fra i democristiani ed i socialcomunisti che si era creata con il nuovo governo statunitense presieduto da Harry Truman.\nCompagine di governo.\nFu un governo di unit\u00e0 nazionale, composto all'inizio del mandato da:\nCronologia.\n\"Salvo diversa indicazione le notizie sono prelevate dalla pagina indicata in bibliografia del sito dellarepubblica.it\""}
{"id": "53370", "revid": "7", "url": "https://it.wikipedia.org/wiki?curid=53370", "title": "Nuova avanguardia", "text": ""}
{"id": "53371", "revid": "123085293", "url": "https://it.wikipedia.org/wiki?curid=53371", "title": "Amiga 1000", "text": "Il Commodore Amiga 1000 o Commodore A1000 (nome in codice \"Lorraine\"), inizialmente chiamato Amiga o Commodore Amiga, comunemente noto come Amiga 1000 o A1000, \u00e8 stato il primo computer della piattaforma Amiga della Commodore International.\nCommercializzato dal settembre 1985 al 1987, \u00e8 stato il primo personal computer casalingo ad offrire insieme le seguenti caratteristiche moderne: multitasking con prelazione, interfaccia grafica WIMP a colori e mouse. Utilizzava una delle pi\u00f9 potenti CPU dei suo tempi e anche la grafica e l'hardware audio erano tra i pi\u00f9 avanzati della sua classe, il tutto gestito con 512 KiB di memoria.\nInizialmente il computer era denominato semplicemente \"Amiga\" o \"Commodore Amiga\" (\"Amiga\" era il nome della versione del computer destinata ai paesi utilizzanti lo standard televisivo NTSC, \"Commodore Amiga\" il nome della versione del computer destinata ai paesi utilizzanti lo standard televisivo PAL). Il nome fu cambiato in \"Commodore Amiga 1000\" solo a seguito della commercializzazione di altri computer della stessa famiglia: l'Amiga 500 e l'Amiga 2000.\nStoria.\nCaratteristiche innovative.\nNel settembre 1985, quando l'Amiga 1000 venne introdotto sul mercato, era un computer con numerose caratteristiche avanzate, sia rispetto ai personal computer IBM compatibili (per cui non erano disponibili sistemi operativi multitasking con prelazione, interfacce grafiche, mouse, l'audio era limitato, le schede video VGA non esistevano ancora), sia ai Macintosh 128K e Macintosh 512K (per cui il sistema operativo Mac OS non era multitasking, l'audio era limitato e la grafica era monocromatica).\nL'Amiga 1000, invece, offriva un sistema operativo dotato di multitasking con prelazione (caratteristica che permette di eseguire pi\u00f9 programmi contemporaneamente) e shell con interfaccia grafica WIMP, audio stereofonico PCM a quattro voci con risoluzione 8 bit/28 kHz e video in grado di gestire varie modalit\u00e0 grafiche a colori, le pi\u00f9 avanzate delle quali hanno risoluzione di 640x400 pixel, con la possibilit\u00e0 di visualizzare fino a 16 colori contemporaneamente sullo schermo da una palette di 4096, e 320x400 pixel, con la possibilit\u00e0 di visualizzare contemporaneamente sullo schermo tutti i 4096 della palette (anche se non liberamente selezionabili ma con le limitazioni imposte dalla modalit\u00e0 video HAM).\nLe sue capacit\u00e0 grafiche e sonore sono dovute ad una serie di coprocessori implementati in una serie di chip custom. Inoltre il segnale video prodotto dall'Amiga 1000 ha le stesse caratteristiche di quello utilizzato in ambito televisivo quindi \u00e8 visualizzabile anche con un comune televisore.\nL'Amiga 1000 \u00e8 stato in effetti il primo computer casalingo o personal computer della storia commercializzato di serie con un sistema operativo dotato contemporaneamente di multitasking preemptive e di una shell con interfaccia grafica di tipo WIMP (caratteristica che permette un utilizzo \"user-friendly\" del computer, a differenza della pi\u00f9 datata shell con interfaccia a riga di comando).\nL'unico computer precedente a possedere entrambe queste caratteristiche era stata una workstation, lo Xerox Star del 1981, che aveva per\u00f2 un costo molto pi\u00f9 elevato (a partire da 10 volte rispetto all'Amiga 1000). Alcuni precedenti computer possedevano solo alcune di queste caratteristiche, come il Sinclair QL del 1984, l'Apple Lisa del 1983 (con interfaccia WIMP) e il Macintosh del 1984 (con interfaccia WIMP).\nL'Amiga 1000 \u00e8 stato inoltre il secondo computer con interfaccia grafica WIMP a colori: il primo in questo caso \u00e8 stato l'Atari 520ST, disponibile a partire dal luglio 1985, solo due mesi prima dell'Amiga 1000, rispetto al quale l'Amiga 1000 vanta per\u00f2 una grafica pi\u00f9 avanzata.\nL'Amiga 1000 \u00e8 stato infine il quarto computer ad adottare il mouse, dopo lo Xerox Star e l'Apple Lisa e Macintosh.\nPromozione commerciale.\nL'Amiga 1000 fu presentato in anteprima mondiale il 23 luglio 1985 a New York, durante una serata di gala appositamente organizzata al Vivian Beaumont Theater, uno dei teatri del Lincoln Center for the Performing Arts. La serata, accompagnata da un'orchestra sinfonica, ebbe come testimonial del nuovo computer due delle maggiori celebrit\u00e0 del momento: Debbie Harry e Andy Warhol. Warhol, oltre che testimonial dell'Amiga 1000, ne fu anche il designer dell'aspetto esteriore e, nel breve periodo che precedette la sua morte, grande utilizzatore. \u00c8 del 2001 la scoperta della brevissima sequenza digitale animata \"You are the one\" creata da Andy Warhol con l'Amiga 1000, oggi visionabile solo durante mostre o eventi particolari. Sul suo utilizzo dell'Amiga 1000 nel 1986 Warhol disse: \u00abLa cosa che mi piace di pi\u00f9 del fare arte sul computer \u00e8 che sembra il mio lavoro\u00bb.\nDescrizione.\nL'Amiga 1000 si presenta in un case desktop con due periferiche di serie: una tastiera alfanumerica con tastierino numerico e un mouse a due tasti. Il display video, necessario per l'utilizzo dell'Amiga 1000, non era compreso.\nLe linee estetiche dell'Amiga 1000 sono opera della mano di Howard Stolz. Sotto al case \u00e8 presente uno spazio dove far scivolare la tastiera quando non si usa, soluzione che permette di liberare l'area davanti al computer e proteggere maggiormente la tastiera dalla polvere.\nIl case desktop \u00e8 a bassissimo profilo, avendo il computer capacit\u00e0 d'espansione interne al case quasi inesistenti: nelle schede elettroniche ospitate all'interno del case non sono presenti slot per l'aggiunta di altre schede, ma era prevista solo la possibilit\u00e0 di aggiungere 256 KiB di Chip RAM mediante apposita cartuccia (Commodore A1050), installabile senza aprire il case e acquistabile a parte.\nOltre al floppy disk drive interno da 3,5\" DS/DD non sono presenti altri drive. Il controller per floppy disk drive dell'Amiga 1000 \u00e8 in grado di gestire fino a 4 floppy disk drive esterni collegabili in cascata a un connettore DB23 femmina, presente nel lato posteriore del case, che fornisce anche l'alimentazione elettrica. La ditta vendeva anche floppy disk drive esterni da 3,5\" e 5,25\" compatibili con questo modello. All'epoca erano disponibili varie soluzioni di hard disk esterni collegabili allo slot a 86 contatti presente sul lato destro del case.\nLa CPU \u00e8 il microprocessore Motorola 68000 a 16/32 bit. La RAM destinata alle applicazioni \u00e8 limitata al minimo per le capacit\u00e0 del computer, solo 256 KiB di Chip RAM (RAM accessibile sia al chipset che alla CPU) e Fast RAM (RAM accessibile solo alla CPU) completamente assente, anche se il sistema operativo AmigaOS ha bassi requisiti RAM. La soluzione di offrire subito 256 KiB di Chip RAM e altri 256 KiB come accessorio da acquistare a parte era dettata dalla volont\u00e0 di mantenere basso il prezzo del computer.\nNel computer sono presenti altri 256 KiB di RAM riservati al Kickstart, cio\u00e8 il software necessario per il boot del sistema operativo. Nell'Amiga 1000, infatti, diversamente da quasi tutti i successivi modelli di computer Amiga (e da altri computer dell'epoca), il Kickstart non risiede in ROM ma viene caricato da floppy disk in una particolare zona della RAM a esso riservata, chiamata WCS (dall'inglese \"Writable Control Store\"). Ci\u00f2 permette di utilizzare facilmente un diverso Kickstart, ma allunga i tempi di caricamento del sistema operativo. Dopo il caricamento del Kickstart la WCS viene protetta dalla scrittura e non viene cancellata neanche con un reset software, ma solo spegnendo il computer, caratteristica molto apprezzata in quanto non obbligava a ricaricare il Kickstart in caso di reset software del computer.\nIl chipset \u00e8 l'OCS, con il coprocessore Agnus in grado di indirizzare al massimo 512 KiB di Chip RAM.\nTutti i modi video dell'Amiga 1000 producono un segnale video del tutto simile a quello utilizzato in ambito televisivo, quindi riproducibile anche da un televisore, come consuetudine per tutti gli home computer dell'epoca. Il segnale video \u00e8 disponibile in forma analogica nei formati video composito e video a componenti RGBS, o in forma digitale nel formato video a componenti RGBI, tutti secondo le caratteristiche degli standard televisivi PAL o NTSC. I due formati video analogici erano quelli normalmente utilizzati dai televisori per l'ingresso video, ma, nel caso il televisore non fosse dotato di ingresso video (modelli di televisori molto vecchi), era disponibile come accessorio il modulatore RF esterno Commodore A520, che permette di utilizzare l'ingresso antenna del televisore.\nApplicazioni.\nPer l'Amiga 1000 sono disponibili le classiche applicazioni (word processor, foglio elettronico, disegno pittorico, database, videogiochi ecc.) e altre all'epoca poco diffuse tra i personal computer come ad esempio le applicazioni per creare o scrivere musica.\nL'Amiga 1000 era utilizzato da artisti come Andy Warhol per fare arte, da musicisti per produrre musica. Grazie a genlock dal costo contenuto permetteva di fare desktop video e poteva essere utilizzato negli studi televisivi come alternativa economica a costose macchine dedicate. Grazie ad accessori come il Sidecar (in pratica un PC IBM aggiuntivo) pu\u00f2 eseguire il software disponibile per PC IBM, moltiplicando notevolmente la quantit\u00e0 di software utilizzabile.\nTra i linguaggi di programmazione ad alto livello sono disponibili il BASIC, il C, il Pascal, ma anche altri meno diffusi.\nVersioni.\nSono state commercializzate due diverse versioni di Amiga 1000: una destinata ai Paesi utilizzanti lo standard televisivo PAL, l'altra destinata ai Paesi utilizzanti lo standard televisivo NTSC.\nAccessori Commodore.\nDi seguito sono elencati gli accessori Commodore disponibili all'epoca in commercio per l'Amiga 1000:"}
{"id": "53373", "revid": "121845004", "url": "https://it.wikipedia.org/wiki?curid=53373", "title": "Patrick S\u00fcskind", "text": "Il suo romanzo pi\u00f9 noto \u00e8 \"Il profumo\" (1985) divenuto un bestseller mondiale tradotto in pi\u00f9 di quaranta lingue. \nLa vita.\nPatrick S\u00fcskind crebbe nel villaggio bavarese di Holzhausen (oggi accorpato nel comune di M\u00fcnsing), sul lago di Starnberg. Suo padre Wilhelm Emanuel S\u00fcskind era uno scrittore, traduttore e critico letterario, collaboratore di lunga data del giornale \"S\u00fcddeutsche Zeitung\"; sua madre, invece, era un'insegnante di educazione fisica. Martin E. S\u00fcskind, fratello maggiore di Patrick, era un giornalista.\nDopo il diploma superiore e il servizio civile, studi\u00f2 storia medievale e moderna a Monaco, e per due semestri anche a Aix-en-Provence dove ebbe l'opportunit\u00e0 di migliorare la propria conoscenza della lingua francese. Frequent\u00f2 pure corsi di inglese, spagnolo, latino, greco, storia dell'arte e teologia, ma non termin\u00f2 mai gli studi. In compenso, in questo periodo cominci\u00f2 a scrivere i primi, brevi testi narrativi.\nLa sua prima pubblicazione, nel 1981, fu il breve monologo \"Il contrabbasso\" (\"Der Kontraba\u00df\"), che ebbe grande successo tanto da diventare l'opera teatrale pi\u00f9 rappresentata in Europa nella met\u00e0 degli anni '80. Parallelamente, collabor\u00f2 alla stesura della sceneggiatura di alcune serie televisive tedesche con il regista Helmut Dietl (vedi \"S\u00fcskind e il cinema\").\nDalla met\u00e0 degli anni '80, poi, divenne anche un romanziere affermato a livello mondiale: nel 1985 pubblica il bestseller \"Il profumo\", considerato dalla critica uno dei migliori romanzi tedeschi contemporanei. Del 1987 \u00e8 invece il romanzo breve \"Il piccione\". Negli anni '90 pubblica un altro romanzo e una raccolta di racconti, mentre negli anni 2000 torna sugli scaffali con un saggio. \nLa sua attivit\u00e0 letteraria vanta alcune traduzioni dal francese in tedesco: i libri dell'amico illustratore e scrittore per bambini Jean-Jacques Semp\u00e9, che ha invece illustrato il suo libro \"Storia del signor Sommer\".\nS\u00fcskind tuttora vive dividendosi fra Monaco di Baviera e il piccolo comune francese di Montolieu.\nS\u00fcskind e i media.\nNonostante la sua fama mondiale Patrick S\u00fcskind, come la maggior parte dei personaggi dei suoi libri, conduce una vita estremamente riservata ed \u00e8 schivo nei confronti dei media di massa: concede raramente interviste, e le sue apparizioni in pubblico sono davvero sporadiche. \nLo scrittore \u00e8 arrivato persino a rifiutare importanti premi letterari tedeschi quali il Gutenberg, il Tukan e il FAZ, ed \u00e8 impresa ardua addirittura trovare delle sue foto da pubblicare su giornali o riviste. Curiosamente, nel 2006 non si present\u00f2 neanche alla prima del film tratto dal suo romanzo \"Il profumo\".\nS\u00fcskind e il cinema.\nI diritti cinematografici de \"Il profumo\" sono stati acquistati nel 2000 per una cifra ritenuta tra i cinque e i dieci milioni di Euro dalla ditta di produzione \"Costantin-Film\", che ne ha tratto il film \"Profumo - Storia di un assassino\" del 2005 del regista Tom Tykwer. Inoltre S\u00fcskind \u00e8 stato sceneggiatore delle serie televisive \"Monaco Franze\" (1983), in cui compare in un cameo, e \"Kir Royal\" (1986) e dei film \"Rossini\" (1997) e \"Vom Suchen und Finden der Liebe\" (2005), collaborando sempre con il regista tedesco Helmut Dietl."}
{"id": "53374", "revid": "212348", "url": "https://it.wikipedia.org/wiki?curid=53374", "title": "Chuck Peddle", "text": "Nel 1973 fu assunto in Motorola, presso cui ha partecipato allo sviluppo del processore 6800 e dove \u00e8 rimasto fino al 1974, anno in cui \u00e8 passato presso MOS Technology.\n\u00c8 noto per aver partecipato allo sviluppo del Motorola 6800, per essere stato il progettista principale del microprocessore MOS Technology 6502 nonch\u00e9 dei computer KIM-1 e Commodore PET, entrambi basati sul 6502.\nBiografia.\nOrigini e formazione.\nPeddle \u00e8 nato nel Maine e, durante gli anni scolastici, ha lavorato in una stazione radio per poi entrare nel Corpo dei Marines nel 1955. Dopo il servizio di leva ha frequentato l'Universit\u00e0 del Maine ed ha lavorato per la General Electric. Successivamente ha lavorato anche per \"Celetron\", una societ\u00e0 americana produttrice di componenti per computer, e per \"Rader, Fishman e Grauer PLLC\", una societ\u00e0 di consulenza. A lui sono legati diversi brevetti nel campo informatico.\nL'assunzione alla Motorola e il progetto MC6800.\nFrequentando i clienti di Motorola per promuovere il nuovo microprocessore, a Peddle fu spesso mossa la critica che il 6800 costasse troppo. Intuendo le potenzialit\u00e0 commerciali di un processore a bassissimo prezzo, pens\u00f2 ad un prodotto sui 25$ da affiancare al costoso Motorola 6800, che veniva venduto a 300$. Ma i vertici di Motorola non erano intenzionati ad abbassare il prezzo del loro chip ne' a svilupparne una versione pi\u00f9 economica.\nPeddle decise nel mese di agosto del 1974 di lasciare la societ\u00e0: insieme a lui se ne and\u00f2 anche Bill Mensch, uno dei principali progettisti del 6800. Peddle ebbe dei contatti con MOS Technology, una societ\u00e0 che produceva una versione del gioco Pong su singolo chip per Atari. MOS era interessata all'idea di Peddle e decise di assumere i 2 ingegneri, insieme ad altri loro colleghi del gruppo di sviluppo del 6800 che decisero di seguire Peddle e Mensch.\nIl periodo presso la MOS Technology.\nPeddle progett\u00f2 una nuova linea di CPU che, per contenere i costi, integravano solo le caratteristiche e le istruzioni che erano state richieste dai loro clienti. Mensch realizz\u00f2 il \"layout\" del primo chip di quella linea che, nel 1975, fu presentato alla stampa da MOS come 6501, successivamente rinominato in 6502 per problemi legali: il 6501 aveva la piedinatura compatibile con quella del 6800 per cui Motorola cit\u00f2 MOS per violazione dei brevetti sul suo chip, ma fu solo un ipocrita sotterfugio per evitare al pioniere Chuck Peddle di continuare nelle sue opere ormai pubbliche: present\u00f2, infatti e per la prima volta il suo nuovo calcolatore a 16 bit, il SIRIUS I, al Museo della Scienza e della Tecnica a Milano (Italia) e gli fu da interprete, all'affollatissima schiera di giornalisti italiani del settore, Roberto Bonezzi, amministratore delegato di Harden S.p.A., distributrice, fino a che lui rimase in Commodore, dei prodotti della stessa azienda.\nIl MOS 6502 era un chip innovativo, che offriva prestazioni superiori a quelle del Motorola 6800 ad un costo di soli 25$: grazie a ci\u00f2 esso ebbe un notevole successo e fu utilizzato in molti computer ad 8 bit dell'epoca come l'Apple I, l'Apple II, il Commodore VIC-20, il Nintendo Entertainment System (NES), i computer Atari ad 8 bit, i computer Oric e BBC Micro di Acorn Computers. Anche MOS utilizz\u00f2 il 6502 per proporre il KIM-1, un mini-computer per hobbisti che riscosse molto successo.\nIl passaggio alla Commodore.\nCommodore, che all'epoca vendeva calcolatrici elettroniche, era alla ricerca di un produttore di integrati da acquisire per ridurre i costi di produzione. Grazie al successo del 6502 Commodore decise di acquisire MOS Technology ed integr\u00f2 Peddle nel suo organico. Arrivato in Commodore, Peddle convinse l'allora presidente Jack Tramiel che le calcolatrici avrebbero lentamente lasciato il passo ai computer. Tramiel gli affid\u00f2 l'incarico di progettarne uno e Peddle svilupp\u00f2 da zero un computer basandosi sul KIM-1, a cui aggiunse in un unico cabinet un monitor monocromatico, un lettore di cassette ed una tastiera: il risultato fu messo in vendita nel 1977 come PET, il primo personal computer di Commodore.\nNel 1980 lasci\u00f2 Commodore per divergenze con Tramiel sulla conduzione della societ\u00e0. Fond\u00f2 con Chris Fish, anche lui proveniente da Commodore, ma marketing manager europeo, la SIRIUS INTERNATIONAL che produsse il primissimo modello, il SIRIUS I, con software MS/DOS. La scelta di Microsoft come software developer fu geniale al punto che ogni calcolatore presente su ogni scrivania del mondo utilizza MS/DOS che ha avuto, negli anni, grandissimi upgrades o migliorie rendendo questo genere di software il principale utilizzato worldwide.\nLe attivit\u00e0 imprenditoriali.\nHa fondato la Sirius Systems Technology, dove ha progettato il computer Victor 9000, uno dei primi computer a 16 bit. La societ\u00e0, divenuta Victor Technologies nel 1982 dopo l'acquisizione di \"Victor Business Systems\", \u00e8 stata dichiarata fallita nel 1984 ed \u00e8 stata riorganizzata secondo le direttive del Capitolo 11 della legislazione americana nel 1985. Venduta la societ\u00e0 al gruppo svedese Datatronic, Peddle nel 1985 \u00e8 entrato nella Tandon, una societ\u00e0 di un suo amico, Sinjang Lal Tandon, produttrice di dischi rigidi e IBM compatibili con sede in Svizzera. La societ\u00e0 ha avuto un buon successo e, verso la fine degli anni ottanta Tandon \u00e8 stata la prima produttrice di compatibili sul mercato europeo.\nBibliografia.\n\"Computer History Museum\" (28/03/2008). Moderatore: David Laws."}
{"id": "53375", "revid": "287204", "url": "https://it.wikipedia.org/wiki?curid=53375", "title": "Khaba", "text": "Biografia.\nNella posizione che dovrebbe essere occupata da questo sovrano sia la lista Abydos sia il Canone Reale riportano i termini \"hudjefa\" e \"sedjes\" che hanno il significato di \"lacuna\". \u00c8 quindi possibile che le stesse fonti su cui sono basati questi documenti del Nuovo Regno fossero incomplete o che alcuni nomi fossero stati cancellati.\nSe la posizione nella sequenza \u00e8 corretta i nomi mancanti dovrebbero corrispondere a Horo Khaba, nome attestato da reperti archeologici, che dovrebbe anche corrispondere a \"Mesochris\" nella lista di Manetone.\nIl nome di Khaba compare su alcuni frammenti di vasellame provenienti da una tomba leggermente a nord di quella conosciuta come \"piramide a strati\" a Zawyet el-Aryan. Questa struttura, mai completata, potrebbe essere stata iniziata appunto da questo sovrano e abbandonata alla sua morte.\nSe queste ipotesi sono corrette allora \u00e8 ben difficile accettare, per questo sovrano, un regno di 19 anni come risulterebbe dalla lista di Manetone (il Canone Reale gliene attribuisce solamente 6)."}
{"id": "53378", "revid": "1745361", "url": "https://it.wikipedia.org/wiki?curid=53378", "title": "Fado", "text": "Il fado \u00e8 un genere di musica popolare tipicamente portoghese delle citt\u00e0 di Lisbona e Coimbra, dal 2011 riconosciuto dall\u2019UNESCO come patrimonio intangibile dell\u2019umanit\u00e0.\nTecnicamente viene eseguito da una formazione musicale composta dalla voce (\"fadista\") che dialoga con la chitarra portoghese (\"guitarra portuguesa\", a 12 corde\")\" accompagnati dalla chitarra (\"viola\"); possono essere aggiunti un basso portoghese (\"baixo\"), una seconda chitarra portoghese. \nSi tratta di una musica tonale, suonata su un tempo pari (2/4 o 4/8) generalmente armonizzata secondo lo schema mediterraneo e che, nella tradizione, ripete, di volta in volta, le coppie dei versi variandone la melodia.\nIl nome deriva dal latino \"fatum\" (destino) in quanto essa si ispira al tipico sentimento portoghese della \"saudade\" e racconta temi di emigrazione, di lontananza, di separazione, dolore, sofferenza.\nLe origini.\nCome tutte le musiche popolari essa ha trovato il suo inizio nei luoghi al confine della malavita e della piccola delinquenza urbana, analogamente a quanto \u00e8 accaduto per il samba e il tango ed \u00e8 stato creato dall'artista Tommaso Carloni nato nel 1879 e morto nel 1957.\nIl fado, canto del popolo portoghese.\nVa fatta una distinzione preliminare fra le tradizioni di Lisbona e di Coimbra: il fado di Coimbra, di estrazione colta essendo praticato solo dagli studenti universitari, ha caratteristiche compositive ed interpretative sue proprie e generalmente \u00e8 suonato nei toni di maggiore. Quello di Lisbona, nato nell'ambiente popolare della piccola malavita urbana \u00e8 il vero fado popolare, e qui di seguito ci riferiremo prevalentemente ad esso.\nIl fado divenne una musica di grande seguito popolare tra la fine dell'Ottocento ed i primi decenni del Novecento. L'introduzione nel fado dei temi della \"tourada\" (la corrida) \u00e8 precedente a quest'epoca.\nLa dittatura salazarista, che ha governato il Portogallo fino agli Anni Settanta del Novecento, tent\u00f2 di inquadrare e controllare il fado attraverso la censura preventiva dei testi e il tesseramento professionale degli esecutori: questo port\u00f2, da una parte, alla progressiva scomparsa della componente socialista e anarchica che era stata cos\u00ec importante nella genesi del genere, ma dall'altra parte \"nazionalizz\u00f2\" il genere portandolo ad una diffusione e notoriet\u00e0 fino ad allora impensabili, anche attraverso la \"divizzazione\" dei grandi interpreti, da Erc\u00edlia Costa a Berta Cardoso, Alfredo \"Marceneiro\", Fernando Farinha e, soprattutto, Am\u00e1lia Rodrigues). Fu questa la \"stagione d'oro\" del fado, al quale giunsero a contribuire grandi compositori come Raul Ferr\u00e3o, Frederico Val\u00e9rio, Alberto Janes e Alain Oulman (quest'ultimo anche perseguitato politico dalla dittatura, nonch\u00e9 marito di Am\u00e1lia), Frederico de Freitas, Renato Varela, etc.) e alcuni poeti \"fadisti\" come Jo\u00e3o Linhares Barbosa, Silva Tavares, Frederico de Brito, J\u00falio de Sousa, Pedro Rodrigues, Jos\u00e9 R\u00e9gio. \nIl regime espresso dalla rivoluzione del 1974, per reazione, tent\u00f2 di sopprimere il genere emarginando per molti anni i suoi cultori - specialmente Am\u00e1lia Rodrigues - ed eliminandolo dai palinsesti radiotelevisivi. Non vi riusc\u00ec per il tenace attaccamento popolare ed anche per l'opera di conciliazione operata da fadisti \"di sinistra\" fra i quali, soprattutto, Carlos do Carmo, Jos\u00e9 Afonso e Jos\u00e9 Carlos Ary dos Santos.\nSebbene la forma poetica pi\u00f9 popolare del fado sia una semplice successione di quartine, a volte slegate fra loro (\"quadras soltas\"), i poeti del genere l'hanno spesso perfezionata attraverso la tecnica della \"glossa\" cio\u00e8 lo svolgimento poetico di un tema (una quartina detta \"mote\") in quattro strofe di dieci versi rimati, l'ultimo dei quali deve obbligatoriamente corrispondere a ciascun verso del \"mote\". In questo modo \u00e8 costruita, fra moltissime altre, la celeberrima \"Casa da Mariquinhas\" di Alfredo Duarte detto \"O Marceneiro\" (il falegname, per via del mestiere che esercitava), che del fado \u00e8 forse il singolo brano pi\u00f9 conosciuto in tutto il mondo.\nGrazie alle innovazioni di stile e di gusto introdotte da Am\u00e1lia Rodrigues, tuttavia, anche poeti non tradizionali si sono accostati al genere ed hanno scritto per il fado testi anche notevoli. Sopra tutti Pedro Homem de Mello, David Mour\u00e3o-Ferreira e Jos\u00e9 Carlos Ary dos Santos, ma anche tanti altri come Lu\u00eds Portela, Pedro Tamen, J. L. Godinho, Augustina Bessa Lu\u00eds.\nIn seguito \u00e8 stato \"fadizzato\" anche Fernando Pessoa.\nL'esponente storica che ha fatto maggiormente conoscere il fado in Europa e nel mondo \u00e8 stata certamente Am\u00e1lia Rodrigues che oltre ad averne molto allargato i confini del genere tradizionale aprendolo a testi ed armonie molto pi\u00f9 complessi, ha anche molto contribuito a fissarne i parametri esecutivi attraverso una carriera pi\u00f9 che cinquantennale. Assieme a lei hanno caratterizzato l'\"epoca d'oro\" del fado cantanti come Herm\u00ednia Silva, Berta Cardoso, Maria Teresa de Noronha, Luc\u00edlia do Carmo (madre di Carlos), Fernanda Maria, Celeste Rodrigues (sorella di Am\u00e1lia) e Argentina Santos (tuttora in attivit\u00e0).\nRecentemente il fado sta trovando nuovi promettenti interpreti (Caman\u00e9, Cristina Branco, Mariza, Ana Moura, Gon\u00e7alo Salgueiro, etc.) che per\u00f2 continuano ad utilizzare in gran parte il repertorio dei vecchi fadisti (Alfredo Duarte, detto \"o Marceneiro\", considerato il pi\u00f9 grande fadista mai vissuto, Fernando Farinha, Berta Cardoso, Am\u00e1lia, Maria Teresa de Noronha, Herm\u00ednia Silva, etc.). Il pubblico italiano conosce soprattutto i nomi di Dulce Pontes e Teresa Salgueiro (cantante dei Madredeus), ma queste, pur cantando brani della tradizione fadista, non sono propriamente cantanti di fado.\nLa chitarra portoghese ha trovato oggi alcuni interpreti di levatura mondiale come Ricardo Rocha (nipote di Jos\u00e9 Fontes Rocha uno degli strumentisti di Am\u00e1lia), Jos\u00e9 Manuel Neto, M\u00e1rio Pacheco, Cust\u00f3dio Castelo, il defunto Alc\u00edno Fraz\u00e3o (forse l'interprete pi\u00f9 raffinato e virtuoso dello strumento), ecc. che hanno assorbito sia la lezione di Carlos Paredes (che ha utilizzato lo strumento per le sue composizioni che si avvicinano di pi\u00f9 alla musica classica) che quella dei grandi esecutori popolari del fado (Armandinho, al secolo Salgado Armando Freire, Jaime Santos, Jos\u00e9 Nunes, Raul Nery, Jos\u00e9 Fontes Rocha, Domingos Camarinha, Amerigo Patela detto \"Pintadinho\", Carlos Gon\u00e7alves che lavor\u00f2 e compose con Am\u00e1lia per oltre 30 anni, etc.).\nAd ogni citt\u00e0 il suo fado.\nTra la fine del secolo e i primi anni del Novecento il fado comincia a interessare l'aristocrazia e la borghesia e affiora la \"specializzazione\" tra fado di Lisbona e fado di Coimbra. Tra gli anni venti e i trenta compaiono una serie di registrazioni di quest'ultimo genere:"}
{"id": "53380", "revid": "287204", "url": "https://it.wikipedia.org/wiki?curid=53380", "title": "Amalia Rodrigues", "text": ""}
{"id": "53381", "revid": "1632387", "url": "https://it.wikipedia.org/wiki?curid=53381", "title": "Am\u00e1lia Rodrigues", "text": "Biografia.\nNacque in una famiglia numerosa di poveri immigrati dalla regione della Beira Baixa nel quartiere operaio di Alc\u00e2ntara, in un imprecisato giorno del 1920, nella \"stagione delle ciliegie\". Il suo stato civile infatti riporta come data di nascita il 23 luglio, ma la cantante festeggi\u00f2 sempre il compleanno il 1\u00ba luglio.\nFu allevata dai nonni materni e frequent\u00f2 solo tre anni di scuola elementare, iniziando presto a lavorare come venditrice di arance, poi in una pasticceria di Lisbona. Intanto cantava da sola, sognando malinconicamente le storie che riusciva a vedere al cinema e modificando e rielaborando testi e musiche secondo la propria sensibilit\u00e0. Poco a poco si fece notare per la sua voce in piccole manifestazioni locali alle quali prendeva parte facendosi chiamare col cognome della madre, Rebord\u00e3o. A diciannove anni, con la complicit\u00e0 di una zia, riusc\u00ec a farsi ascoltare dal proprietario di un famoso locale di Lisbona, cominciando una carriera che la port\u00f2 quasi subito a livelli altissimi di notoriet\u00e0 e cachet. Spos\u00f2 immediatamente, contro il parere dei familiari, Francisco Cruz, un operaio che si dilettava con la chitarra e dal quale si separ\u00f2 tre anni dopo (si rispos\u00f2 quindici anni dopo e per tutta la vita, con l'ingegnere brasiliano C\u00e9sar S\u00e9abra che mor\u00ec qualche anno prima di lei) e divent\u00f2 famosa come \"Am\u00e1lia Rodrigues, a Alma do Fado\". In un anno era gi\u00e0 pagata venti volte pi\u00f9 dei maggiori artisti del momento e fu vedette del teatro di rivista e di cinema, ma per i primi sei anni della carriera non incise un disco, per l'opposizione del suo agente che lo riteneva controproducente.\nNel 1944 ottiene un importante ruolo, accanto a Herm\u00ednia Silva, nell'operetta \"Rosa Cantadeira\", dove interpreta il \"Fado do Ci\u00fame\" (Fado della gelosia), di Federico Val\u00e9rio.\nPur avendo inciso i suoi primi dischi a 78 giri solo nel 1945, godeva gi\u00e0 di una certa notoriet\u00e0 anche all'estero (Spagna, Italia, Brasile, Stati Uniti) quando il film \"Les amants du Tage\", di Henri Verneuil, le apr\u00ec le porte del mitico Olympia di Parigi, dove ottenne un trionfo che la consacr\u00f2 diva di prima grandezza. La sua popolarit\u00e0 \u00e8 gi\u00e0 immensa quando, nel 1960, si risposa e pensa di lasciare le scene. Dopo due anni, tuttavia, era di ritorno con un repertorio nuovo, creato su misura dal geniale musicista franco-portoghese Alain Oulman che mise in musica i testi dei migliori poeti portoghesi. Questa nuova fase la impose all'attenzione della critica e la consacr\u00f2 fra le grandi artiste di tutti i tempi. Al suo repertorio originario, composto quasi unicamente di fado, aggiunse presto le canzoni popolari e folcloristiche.\nNel 1965 ha partecipato come ospite fisso, cantando i suoi fados al variet\u00e0 musicale \"Chitarra amore mio\", trasmesso sul Secondo Programma RAI in otto puntate, conquistando cos\u00ec l'affetto del pubblico televisivo italiano.\nLa sua carriera dur\u00f2 pi\u00f9 di cinquanta anni, con centinaia di concerti in tutto il mondo ed almeno 170 LP pubblicati. Il pubblico era ammaliato dalla sua voce e dall'espressivit\u00e0 delle sue interpretazioni al punto da non aver bisogno di capire il portoghese per captarne il messaggio. Innumerevoli sono le persone che si accostarono alla lingua ed alla cultura portoghesi.\nA met\u00e0 degli anni settanta, la \"Rivoluzione dei garofani\" la prese a bersaglio e la discrimin\u00f2 duramente per esser stata, pur senza colpa, un simbolo del Portogallo di Salazar. Am\u00e1lia, praticamente esiliata, intensific\u00f2 le tourn\u00e9e all'estero fino al momento in cui scoprir\u00e0 di essere affetta da un tumore. Pur riabilitata dopo dieci anni dal nuovo governo socialista, dovette rassegnarsi a lasciare il palcoscenico e vivere i suoi ultimi anni in ritiro nella sua celebre casa di Rua S\u00e3o Bento, a Lisbona, dove morir\u00e0 la mattina del 6 ottobre 1999. Alla sua morte furono proclamati tre giorni di lutto nazionale e i funerali vedono la commossa partecipazione di decine di migliaia di persone. Attualmente riposa fra i grandi portoghesi di tutti i tempi nel Pantheon di Lisbona.\nAm\u00e1lia Rodrigues sar\u00e0 per sempre conosciuta come la \"Regina del fado\". La sua inconfondibile voce si evolver\u00e0 gradualmente dall'agile timbro cristallino della giovinezza, attraverso il recupero del colore speciale dei suoi suoni gravi, fino al timbro rugginoso, lacerato della tarda et\u00e0, inconfondibilmente \"suo\" e incrinato da una ferita mai rimarginata: la malattia del vivere. Un suono remoto, metafisico, declinato dagli accordi della chitarra che scivola su melodie intrise di nostalgia: \"Tudo isto \u00e8 fado\", come titola una delle sue canzoni-manifesto: cio\u00e8 tutto questo \u00e8 fado. Un modo di vivere, l'espressione pi\u00f9 autentica dello spirito lusitano.\nIl suo testamento spirituale \u00e8 contenuto nelle parole della splendida \"Cansa\u00e7o\", ma ancor pi\u00f9 nei testi che lei stessa aveva composto, fin dai primissimi anni: emblematica la sua \"Estranha Forma de Vida\"; ma imperdibili anche \"Ai, esta pena de mim\", \"Ai, as gentes; ai, a vida!\", \"Grito\" e soprattutto \"L\u00e1grima\", ormai divenuta un classico che tutti hanno cantato e canteranno.\nNon lascia eredi alla sua corona, sebbene tutte le cantanti degli ultimi decenni l'abbiano imitata e bench\u00e9 si tenti con monotona regolarit\u00e0 di attribuire a questa o a quella nuova voce l'etichetta di \"erede di Am\u00e1lia\".\nNel 1929 lo scrittore portoghese Fernando Pessoa scriveva:\n Am\u00e1lia diceva invece, pi\u00f9 semplicemente, che il fado \"\u00e8 destino\" (dal termine latino \"fatum\", fato). Da qui il fatalismo, la melanconia e la saudade\u00a0\u2013 una forma sublimata di nostalgia che fa emergere un sentimento \"cosmico\".\nLa radice ancestrale di questo sentimento Am\u00e1lia lo descriveva cos\u00ec: \"Non sono io che canto il fado, \u00e8 il fado che canta me\".\nOltre al fado, Am\u00e1lia ha prestato la sua voce anche alla musica italiana, interpretando brani moderni e canzoni italiane come ad esempio \"La tramontana\" di Gianni Pettenati, musica popolare come \"La bella Gigogin\", inno del Risorgimento italiano, brani siciliani come \"Vitti 'na crozza\" e \"Ciuri ciuri,\" napoletani come \"La tarantella\"; queste e altre interpretazioni furono raccolte in due album incisi in Italia. Nel 1995 canta due splendidi duetti con Roberto Murolo, \"Dicitincello vuje\" e \"Anema e core\".\nNel 2001 il regista spagnolo Pedro Almod\u00f3var apre la sceneggiatura del film \"Parla con lei\" (\"Hable con ella\") con una citazione di Am\u00e1lia:\nNel 2018 il cantante italiano Marco Mengoni scrive il testo Amalia Fado dedica inserita nell'album Atlantico (album). Per raccontare di questo personaggio cos\u00ec importante, nel brano si inserisce la straordinaria voce di Vanessa da Mata, che Marco Mengoni ha incontrato proprio a Lisbona, e che insieme ai Selton restituisce tutte le vibrazioni e le sonorit\u00e0 tipiche della musica brasiliana e portoghese."}
{"id": "53388", "revid": "599013", "url": "https://it.wikipedia.org/wiki?curid=53388", "title": "Charles Barkley", "text": "Soprannominato \"Sir Charles\", nel 1993 \u00e8 stato nominato MVP della stagione, nel 1997 \u00e8 stato inserito dalla NBA nella lista dei 50 giocatori pi\u00f9 forti di tutti i tempi, mentre nel 2006 \u00e8 stato introdotto nella \"Basketball Hall of Fame\".\nAttualmente lavora in televisione come analista sportivo: conduce il programma \"Inside the NBA\" insieme agli ex giocatori Shaquille O'Neal, Kenny Smith e al giornalista Ernie Johnson Jr.\nCarriera.\nCollege.\nBarkley ha giocato al college per l'universit\u00e0 di Auburn. Ad Auburn gioc\u00f2 principalmente come centro, sebbene la sua altezza, circa 195 centimetri, fosse inferiore alla media dei pari ruolo. Divenne poi alto 198 cm. All'inizio della sua carriera, Barkley aveva problemi di peso: durante la sua permanenza al college, superava i 135\u00a0kg. Il soprannome \"The Round Mound of Rebound\" (letteralmente, \"la tonda montagna del rimbalzo\") riporta ai giorni della sua permanenza ad Auburn, dove divenne famoso per essersi fatto recapitare una pizza mentre sedeva in panchina durante una gara di \"regular season\".\nNBA.\nPhiladelphia 76ers.\nBarkley esord\u00ec in NBA nel 1984 con i Philadelphia 76ers, diventando in breve tempo il leader della propria squadra, che guid\u00f2 ai playoff ogni anno fino alla sua cessione ai Phoenix Suns, nel 1992. Con i 76ers ebbe una media di 24,3 punti a partita.\nAnche questa volta, Barkley divenne in breve tempo un simbolo della squadra, ed \u00e8 stato uno dei pochi giocatori NBA ad aver figurato tra i pupazzi della Starting Lineup della Kenner. Ma Barkley venne anche coinvolto in alcuni piccoli scandali, tra i quali la nota rissa con il centro dei Detroit Pistons Bill Laimbeer, nel 1990.\nPhoenix Suns.\nBarkley divenne una parte vitale dei Suns, risultando uno dei protagonisti della stagione 1992-93, che vedono la formazione arrivare alle finali, dove Barkley mette a segno una media di 25 punti a partita e riceve il premio di MVP della regular season, diventando uno dei giocatori pi\u00f9 popolari di sempre per la tifoseria del suo team. Alle \"NBA Finals\", Barkley ed i Suns devono arrendersi a Michael Jordan ed i suoi Chicago Bulls, tra i quali vi \u00e8 un altro compagno di Dream Team, Scottie Pippen, in sei partite (4-2), nonostante Barkley avesse raccontato all'amico Jordan che era \"destino\" che i Suns vincessero il titolo. Fu la sua prima ed ultima apparizione alle finali.\nNel 1994 fu ancora una volta protagonista della stagione di Phoenix, che perse nelle semifinali della Western Conference in 7 partite dai futuri campioni degli Houston Rockets. Nel 1995 la storia si ripet\u00e9 come l'anno precedente nei play-off, e nel 1996 Barkley ed i Suns ottennero un mediocre record di 41 vittorie e 41 sconfitte nella \"regular season\".\nHouston Rockets.\nGli Houston Rockets, reduci da una bruciante eliminazione nei playoff '96 per mano di Seattle, ritennero necessario rafforzare la squadra soprattutto dentro l'area, e individuarono in Barkley l'uomo giusto. I Rockets cedettero ai Suns ben quattro giocatori (Robert Horry, Sam Cassell, Chucky Brown e Mark Bryant) per averlo. Quando l'affare and\u00f2 in porto, Houston venne subito indicata dagli addetti ai lavori come una delle pi\u00f9 credibili pretendenti al titolo NBA: poteva infatti schierare contemporaneamente tre fra i pi\u00f9 grandi giocatori degli anni ottanta e novanta Hakeem \"The Dream\" Olajuwon, Clyde \"The Glide\" Drexler e appunto \"Sir\" Charles Barkley. Ma come membro della squadra texana, Barkley ha sofferto spesso di infortuni, soprattutto alla schiena, che lo hanno portato al ritiro nel 2000.\nNonostante i problemi fisici, per\u00f2, Sir Charles ha comunque ricoperto un ruolo importante nei Rockets: nel suo primo anno a Houston ha infatti messo a segno 19,2 punti e catturato 13,5 rimbalzi a partita, arrivando con la squadra del Texas ad un passo dalla finalissima (Houston venne sconfitta in finale di conference dagli Utah Jazz). La sua ultima stagione nella NBA lo ha visto mettere a segno 14 punti a partita per 19 gare, prima di infortunarsi gravemente al tendine del quadricipite destro l'8 dicembre 1999 durante un match di stagione regolare contro i Philadelphia 76ers, proprio la squadra con cui aveva vissuto i primi otto anni della sua lunga carriera. Carriera che sembrava essere finita sullo stesso campo sul quale era iniziata: i medici infatti gli dissero che non sarebbe mai pi\u00f9 stato in grado di giocare. Quattro mesi dopo per\u00f2 Barkley si ripresent\u00f2 sul parquet, davanti ai suoi tifosi, segnando un canestro, il 19 aprile 2000 contro i Vancouver Grizzlies. Subito dopo questa partita, annunci\u00f2 il suo ritiro.\nBarkley \u00e8 uno dei pochi vincitori del premio come MVP dell'anno a non aver mai vinto l'anello della NBA. La sua maglia numero 34 \u00e8 stata ritirata dagli Auburn Tigers, dai Philadelphia 76ers e dai Phoenix Suns.\nNazionale.\nNel 1984 viene escluso dalla squadra per le Olimpiadi di Los Angeles da Bob Knight dopo aver fatto un sarcastico apprezzamento sulle scarpe del \"coach\" durante un allenamento.\nNel 1992 viene scelto per partecipare alle Olimpiadi di Barcellona 1992, dove si tiene la prima apparizione di giocatori professionisti della NBA ai Giochi olimpici, come membro del \"Dream Team\" originale, probabilmente la formazione di basket pi\u00f9 forte di tutti i tempi, assieme ad altri grandi campioni quali Michael Jordan, Magic Johnson e Larry Bird, vincendo la medaglia d'oro.\nNel 1996 bissa l'oro olimpico alle Olimpiadi di Atlanta 1996. Come nel 1992, Barkley si conferma primo marcatore e rimbalzista della squadra americana con 12,4 punti e 6,6 rimbalzi a partita; inoltre, con un notevole 81,6% al tiro, stabilisce un nuovo record olimpico.\nStatistiche.\nDurante la sua carriera nella NBA, Barkley ha totalizzato in regular season 23.757 punti, per una media di 22,1 punti a partita, e 12.546 rimbalzi, per la media di 11,7 per partita. Ai playoff ha mantenuto una media di 23,0 punti e 12,9 rimbalzi.\n\u00c8 stato selezionato ben 11 volte per l'NBA All-Star Game, ma ha partecipato a sole 9 edizioni: nel 1994 e nel 1997 ha dovuto infatti rinunciare per infortunio.\nFuori dal campo.\n\u00c8 comparso, nei panni di se stesso, nei film \"Senti chi parla adesso!\" e \"Space Jam\", oltre che nelle serie TV \"Suits\", \"The Goldbergs\" e \"Modern Family\". \n\u00c8 stata realizzata una sua parodia nella hack rom Pokemon Clover chiamata Barbarkley"}
{"id": "53393", "revid": "4", "url": "https://it.wikipedia.org/wiki?curid=53393", "title": "Mohamed Anwar El Sadat", "text": ""}
{"id": "53395", "revid": "599013", "url": "https://it.wikipedia.org/wiki?curid=53395", "title": "Chuck Daly", "text": "\u00c8 celebre soprattutto per essere stato l'allenatore del team vincitore della medaglia d'oro alla venticinquesima Olimpiade estiva di Barcellona 1992, il \"Dream Team\" originale, la pi\u00f9 forte formazione di pallacanestro di tutti i tempi. Sotto i suoi ordini, Daly aveva giocatori del calibro di Michael Jordan, Magic Johnson, Larry Bird, Charles Barkley ed altri.\nHa allenato squadre NBA per un totale di 14 stagioni, con un record complessivo di 638-437 (59,3% di vittorie), ottenendo i migliori risultati con i Detroit Pistons, che guid\u00f2 a due titoli (1989 e 1990). \u00c8 stato uno dei sette allenatori della NBA a vincere due campionati consecutivi ed \u00e8 stato eletto nella NBA Hall of Fame Coached.\nMalato di cancro al pancreas, \u00e8 morto il 9 maggio 2009, all'et\u00e0 di 78 anni.\nCarriera.\nNel 1978, Daly si un\u00ec ai Philadelphia 76ers dell'NBA come assistente allenatore. Durante la stagione 1981, i Cleveland Cavaliers lo assunsero come terzo allenatore in quella stagione, ma fu licenziato con un record di 9\u201332 prima della fine della stagione. \u00c8 poi tornato ai 76ers come emittente televisiva fino a quando \u00e8 stato assunto nel 1983 dai Detroit Pistons. I Pistons, un club che non aveva mai registrato stagioni vincenti consecutive prima del mandato di Daly, ha fatto i playoff NBA ogni anno in cui era capo allenatore (1983-1992), oltre a raggiungere le finali NBA tre volte, vincendo due NBA consecutive campionati nel 1989 e nel 1990. Mentre prestava servizio come allenatore dei Pistons, Daly era anche un commentatore per la copertura dei playoff NBA di TBS.\nDaly \u00e8 stato nominato capo allenatore del Dream Team degli Stati Uniti che ha vinto la medaglia d'oro alle Olimpiadi del 1992 prima di trasferire la sua carriera nell'NBA ai New Jersey Nets per la stagione 1992-93. Daly \u00e8 rimasto con i Nets per due stagioni, prima di dimettersi per la frustrazione per l'immaturit\u00e0 di alcuni dei giocatori della sua squadra.\nDaly ha assunto nuovamente un ruolo come commentatore per la copertura NBA di TNT durante la met\u00e0 degli anni '90. Daly rifiut\u00f2 l'offerta di allenare i New York Knicks nell'estate del 1995 dopo aver deciso di non essere pronto per il grind da allenatore NBA. Sarebbe tornato ad allenare con gli Orlando Magic all'inizio della stagione 1997-98. Daly rimase due stagioni con i Magic e poi si ritir\u00f2 definitivamente."}
{"id": "53397", "revid": "1149807", "url": "https://it.wikipedia.org/wiki?curid=53397", "title": "Space Jam", "text": "Space Jam \u00e8 un film del 1996 diretto da Joe Pytka.\nIl film, a tecnica mista e ambientato nel periodo del primo ritiro di Michael Jordan, durato diciotto mesi tra il 1993 e il 1995, unisce nelle stesse scene attori in carne e ossa con personaggi dell'animazione. I personaggi della Warner Bros., i \"Looney Tunes\", si trovano a dividere lo schermo con grandi campioni dell'NBA, primo tra tutti Michael Jordan, e attori celebri, come Bill Murray, oltre Lola Bunny che fece la sua prima comparsa. Usc\u00ec nei cinema statunitensi il 15 novembre 1996 e italiani il 21 febbraio 1997.\nTrama.\nNell'immaginario mondo dei cartoni animati, in un pianeta alieno e posto a distanza abissale dalla Terra, Mr. Swackhammer, il crudele proprietario di un luna park in declino, \u00e8 costretto a cercare nuove attrazioni per richiamare il pubblico. Appreso che sulla Terra esistono i Looney Tunes, sicura fonte di spettacolo e godimento per grandi e piccini, decide di inviare un gruppo di alieni, i Nerdlucks (Pound, Bang, Bupkus, Blanko e Nawt), per costringere i Looney a lavorare nel suo parco divertimenti.\nQuando Bugs Bunny e soci si accorgono delle reali intenzioni del gruppo alieno, per salvarsi e convinti di poter sfruttare a loro vantaggio la bassa statura dei loro avversari, li sfidano ad una partita di pallacanestro. I Nerdlucks vengono per\u00f2 a conoscenza che nel campionato NBA militano i migliori giocatori di tutto il mondo e perci\u00f2, usando un pallone da basket, rubano il talento di cinque cestisti della NBA (Charles Barkley, Patrick Ewing, Larry Johnson, Muggsy Bogues e Shawn Bradley) e si trasformano nei Monstars, un quintetto praticamente imbattibile, avendo rubato il talento ai migliori cinque nel proprio ruolo dell'intera lega, presentandosi quindi per la sfida completamente trasformati nelle dimensioni e muscolosissimi.\nL'unica speranza di vittoria per Bugs Bunny e gli altri personaggi Looney Tunes \u00e8 quella di \"arruolare\" tra loro il pi\u00f9 grande giocatore di ogni tempo, Michael Jordan, il quale si \u00e8 per\u00f2 ritirato dalle gare di basket nel 1993 per seguire la carriera del padre (ora deceduto) come giocatore di baseball, sebbene non sia tanto bravo in quello sport. Durante una partita di golf tra amici, Jordan viene rapito dai Looney Tunes attraverso una buca e trasportato nel loro mondo, dove fa conoscenza coi vari personaggi animati. Inizialmente, Jordan rifiuta la loro offerta, ma quando incontra i Monstars e viene punto da loro nell'orgoglio, accetta di giocare con i personaggi animati.\nLa sera dell'incontro, per\u00f2, le cose si mettono subito molto male per i Tunes. I Monstars infatti, forti delle loro nuove abilit\u00e0 e facendo ricorso ad un gioco particolarmente scorretto, concludono il primo tempo sul punteggio di 18-66 in loro favore. Daffy e i suoi compagni si sentono ormai spacciati, ma grazie ad un acuto stratagemma Bugs e Michael riescono a dare nuova grinta ai propri compagni, convincendoli che una rimonta sia ancora possibile. Rientrati in campo rimotivati, i Tunes riescono in una incredibile rimonta, agevolata anche dal ricorso allo stesso gioco poco pulito usato dai loro avversari, riuscendo a recuperare lo svantaggio entro la met\u00e0 dell'ultimo quarto. Swackhammer, fuori di s\u00e9, accetta a quel punto la proposta di Michael di modificare le clausole dell'incontro, promettendo di restituire il talento ai giocatori dell'NBA in cambio dello stesso Jordan, che prender\u00e0 il posto dei Tunes come attrazione del suo parco.\nIncapaci di contrastare gli avversari sul piano del gioco, i Monstars, su ordine del loro capo, si danno alle violenze gratuite, mettendo fuori gioco uno per uno gli avversari fino a che Michael, quando mancano solo 10 secondi e il punteggio \u00e8 sul 76-77, rimane con solo tre compagni ancora in grado di giocare. Fortunatamente il suo amico Bill Murray, arrivato anche lui nel mondo animato, giunge in loro aiuto, permettendo ai Tunes di giocarsi l'ultimo scampolo di partita, che sar\u00e0 risolta da Michael a fil di sirena con una magia degna di un cartoon. Murray si ritira dal mondo del basket, e i Monstars spediscono lo stesso Swackhammer sulla luna con un razzo, in segno di vendetta per averli maltrattati e sfruttati per tutto il tempo in cui erano al suo servizio. Jordan li convince a ridare i talenti rubati ai legittimi giocatori ritornando quindi ad essere di nuovo i Nerdlucks (che si scusano con i Looney Tunes, decidendo di vivere con loro), e infine, tornato sulla Terra, restituisce il talento ai giocatori dell'NBA e torna a giocare a basket nei Chicago Bulls.\nColonna sonora.\nLa colonna sonora del lungometraggio \u00e8 stata pubblicata dalla Warner Records in concomitanza con l'uscita del film. L'album ha raggiunto la top 10 in sette classifiche nazionali, comprese quelle statunitensi e canadesi. Contenente il singolo triplo vincitore di Grammy \"I Believe I Can Fly\", il disco \u00e8 stato certificato sei volte disco di platino negli Stati Uniti d'America.\nEdizione italiana.\nIl doppiaggio italiano del film \u00e8 stato effettuato presso la Royfilm e diretto da Renzo Stacchi su dialoghi di Ruggero Busetti.\nL'edizione italiana del film \u00e8 importante in quanto segna il debutto del nuovo cast di doppiatori dei Looney Tunes, che di l\u00ec a poco andr\u00e0 a doppiare tutti i cortometraggi classici delle serie \"Looney Tunes\" e \"Merrie Melodies\" (ridoppiando anche vecchie edizioni italiane di diversi corti e alcuni film antologici). Tutti i doppiatori italiani del film prestano la voce ai rispettivi personaggi per la prima volta, ad eccezione di Massimo Giuliani e Vittorio Amandola (che avevano gi\u00e0 doppiato rispettivamente Bugs Bunny e Yosemite Sam nella serie \"Animaniacs\"), di Marco Mete (che aveva gi\u00e0 doppiato Daffy Duck nel film \"Gremlins 2 - La nuova stirpe\") e di Ilaria Latini (che aveva gi\u00e0 doppiato Titti nelle precedenti edizioni italiane dei corti); tuttavia nelle occasioni precedenti avevano dato ai personaggi una caratterizzazione diversa rispetto a quella adoperata in \"Space Jam\" e in seguito.\nNella versione italiana la voce del radiocronista Hubie che scandisce i tempi durante la partita di basket del film \u00e8 quella di Sandro Ciotti, che proprio pochi mesi prima aveva lasciato per raggiunti limiti d'et\u00e0 la trasmissione radio \"Tutto il calcio minuto per minuto\". La voce di Mr. Swackhammer \u00e8 del giornalista sportivo Gian Piero Galeazzi, mentre quella della coniglietta Lola Bunny \u00e8 di Simona Ventura.\nAccoglienza.\nIncassi.\nIl film ha incassato 90.4 milioni di dollari negli Stati Uniti e 140 milioni nel resto del mondo, per un totale di 230.4 milioni di dollari, divenendo il film sul basket di maggiore incasso di sempre e il pi\u00f9 proficuo film del genere sportivo dopo \"Rocky IV\" e \"The Blind Side\".\nCritica.\nIl film \u00e8 stato accolto da recensioni per lo pi\u00f9 negative da parte della critica. Sul sito \"Rotten Tomatoes\" il film ottiene il 43% delle recensioni professionali positive, su un totale di 76 recensioni, con un voto medio di 5,32 su 10. Su \"Metacritic\" il film ha un voto di 59 su 100, basato sul parere di 22 critici. La rivista \"TV Guide\" diede al film due stelle su cinque, definendolo un \"cinico tentativo di incassare la popolarit\u00e0 dei personaggi dei cartoni della Warner Bros. e del giocatore di basket Michael Jordan, ispirato da una pubblicit\u00e0 Nike\".\nHome video.\nIn Italia, il film viene distribuito dalla Warner Home Video in ottobre 1997.\nSequel.\nNel febbraio 2014 \u00e8 stato annunciato che la Warner Bros. avrebbe girato un sequel con protagonisti LeBron James e Bugs Bunny intitolato \"Space Jam 2\". Nel luglio 2015 le possibilit\u00e0 di girare un sequel sono aumentate quando James e la sua casa di produzione, la \"SpringHill Entertainment\", firmano un contratto con la Warner Bros. al fine di produrre materiale televisivo e cinematografico. Il film sar\u00e0 scritto dai fratelli Ebersol e prodotto da Jon Berg. Nel maggio 2016 lo sceneggiatore Andrew Dodge ha ricevuto il compito di riscrivere la sceneggiatura mentre la regia \u00e8 stata affidata a Justin Lin.\nIl 5 agosto 2018 Justin Lin abbandona il progetto di dirigere il film che viene affidato a Terence Nance, il quale a sua volta lo affida a Malcolm D. Lee il 17 luglio 2019 per divergenze creative. Il 19 settembre 2018 viene annunciato Ryan Coogler in qualit\u00e0 di produttore. Il 22 settembre 2018 viene pubblicata la prima immagine, nella quale si vedono i camerini di Bugs Bunny, LeBron James, il regista e il produttore e viene annunciato che le riprese inizieranno nell'estate 2019. Nell'agosto 2020 viene annunciato che il titolo ufficiale del film sar\u00e0 \"\" (\"Space Jam: A New Legacy\").\nIl 21 febbraio 2019 la data di uscita viene fissata al 16 luglio 2021."}
{"id": "53400", "revid": "1272592", "url": "https://it.wikipedia.org/wiki?curid=53400", "title": "Simposio (dialogo)", "text": "Il Simposio (, noto anche con il titolo di \"Convito\", o a volte anche \"Convivio\") \u00e8 forse il pi\u00f9 conosciuto dei dialoghi di Platone. In particolare, si differenzia dagli altri scritti per la sua struttura, che si articola non tanto in un dialogo, quanto nelle varie parti di un agone oratorio, in cui ciascuno degli interlocutori, scelti tra il fiore degli intellettuali ateniesi, espone con un ampio discorso la propria teoria su Eros (\"Amore\").\nL'ambientazione e lo svolgimento.\nIl contesto in cui si inseriscono i vari interventi \u00e8 rappresentato dal banchetto, offerto dal poeta tragico Agatone per festeggiare la sua vittoria negli agoni delle Lenee, oppure alle Grandi Dionisie, del 416 a.C. Fra gli invitati, oltre a Socrate e al suo discepolo Aristodemo, troviamo il medico Erissimaco, il commediografo Aristofane, Pausania, l'amante di Agatone, e il suo amico Fedro, figlio di Pitocle ed esperto di retorica: ognuno di loro, su invito di Erissimaco, terr\u00e0 un discorso che ha per oggetto un elogio di Eros.\nVerso la fine, fa una clamorosa irruzione anche Alcibiade, completamente ubriaco, incoronato di edera e di viole, accompagnato dal suo \"komos\", che si presenta per festeggiare Agatone, e che viene accolto con cordialit\u00e0. Alla fine del banchetto, la mattina seguente, Socrate (uno dei pochi rimasti svegli per tutta la notte) lascia l'abitazione e, seguito da Aristodemo, si dirige verso il Liceo, luogo nel quale Aristotele, molti anni dopo, fond\u00f2 la sua scuola.\nPrologo.\nDurante una notte ad Atene due personaggi, Apollodoro e un suo amico indicato col semplice connotativo \"hetairos\" (= un amico), passeggiano conversando per le vie della citt\u00e0. A un certo punto, l'amico di Apollodoro gli chiede di raccontargli del famoso banchetto tenutosi in casa di Agatone con Socrate, Pausania, Fedro, Erissimaco, Aristofane e molti altri.\nPrima di iniziare il suo racconto, Apollodoro spiega che il banchetto si era svolto molti anni prima e che egli ne aveva sentito parlare da Aristodemo, un allievo di Socrate che vi aveva presenziato. La cornice del dialogo attesta cos\u00ec un triplice livello di \"incassamento\" narrativo: Apollodoro racconta a un amico che Aristodemo gli ha raccontato che, nel corso del banchetto a casa di Agatone, si \u00e8 svolta tra i commensali una discussione sulla natura dell'amore.\nUna sera, Aristodemo incontra per la strada Socrate, e nota che il filosofo si \u00e8 fatto incredibilmente bello: \u00e8 ben vestito, profumato e indossa perfino dei sandali, cosa davvero insolita per uno come lui. Socrate spiega che si sta dirigendo in casa di Agatone, il quale sta dando una festa per celebrare una sua vittoria teatrale e Aristodemo lo segue incuriosito.\nTuttavia per la strada Socrate rimane indietro a riflettere ed entra in casa solo a met\u00e0 della festa, malgrado i continui richiami di Agatone. Dopo essersi puliti ed aver bevuto del buon vino mielato, il padrone di casa chiede agli invitati di che cosa vogliano discutere quella sera e uno di loro, Erissimaco, propone la discussione su Eros, ovvero sull'Amore. Tutti sono entusiasti dell'argomento e cominciano a dialogare.\nFedro.\nIl primo a parlare tra gli invitati \u00e8 Fedro. Egli afferma che Eros \u00e8 il pi\u00f9 antico fra tutti gli d\u00e8i ad essere onorato, come attestano Esiodo, nella \"Teogonia\", e Acusilao, i quali all'origine del mondo formano il Caos e la Terra e quindi anche Amore. Inoltre, Parmenide sostiene che la Giustizia \u00abper prima, fra tutti gli dei, si prese cura di Amore\u00bb. \u00c8 Eros a spingere amante e amato a gareggiare in coraggio, valore, nobilt\u00e0 d'animo: gli eserciti, se costituiti da tutti amanti e amati, sono imbattibili:\nFedro porta alcuni esempi, primo fra tutti quello di Alcesti che super\u00f2 in amore i genitori di Admeto, suo sposo, tanto da farli apparire estranei alla sua vicenda e da suscitare l'ammirazione degli dei; cosa che non avvenne a Orfeo, che torn\u00f2 indietro dall'Ade senza risultato, poich\u00e9 era apparso vile. Gli dei invece onorarono Achille, che per sua scelta mor\u00ec in aiuto e vendetta di Patroclo, suo amante, riservando a lui l'Isola dei Beati.\nVerso la fine del discorso si assiste a un rovesciamento del concetto greco secondo il quale l'amato \u00e8 superiore all'amante, perch\u00e9 autosufficiente, non soggetto a urti e scossoni. Perci\u00f2 il greco ama l'uomo, ritenendo la donna indegna di un essere superiore. Qui invece la superiorit\u00e0 \u00e8 dell'amante e perci\u00f2 il merito maggiore \u00e8 dell'amato che ama, Achille, mentre Alcesti non \u00e8 amata, ma amante. L'ultima frase del discorso inoltre sottolinea l'importanza di Amore:\nPausania.\nPausania \u00e8 il secondo a parlare fra gli ospiti. Egli distingue due generi di Amore, poich\u00e9 come esistono due Afroditi (l'Afrodite Urania, \"celeste\", figlia di Urano, e l'Afrodite Pand\u00e8mia, \"comune\", \"volgare\", figlia di Zeus e di Dione) cos\u00ec esistono anche due Amori: il primo detto \"Celeste\", si accompagna all'Afrodite \"Urania\", il secondo detto \"Volgare\", si accompagna invece all'Afrodite \"Pand\u00e8mia\".\nL'Amore Volgare \u00e8 volto ad amare i corpi pi\u00f9 che le anime e, partecipando di entrambe le nature dei suoi genitori, maschile e femminile, preferisce tanto le donne - considerate nella cultura greca antica oggetto inferiore d'amore - quanto i fanciulli imberbi, quindi facilmente plagiabili. L'Amore \"Celeste\", invece, trascende quello corporale e si fa guida verso un elevato sentire: \u00ab\u00e8 bello in tutti i modi dunque a causa della virt\u00f9 mostrarsi compiacenti\u00bb. Il suo discorso si conclude con una ricerca della giustificazione dell'amore omofilo basandosi sui \"nomoi\" (cio\u00e8 le norme, siano esse leggi scritte o no) delle varie regioni della Grecia - \"In Elide, a Sparta e presso i Beoti, dove non vi sono abili parlatori risulta stabilita semplicemente la norma che \u00e8 bello concedersi agli amanti\", (182b) - mostrando come ci\u00f2 sia disprezzato \u00abnella Ionia e nelle altre regioni dominate dai barbari\u00bb , mentre ad Atene il \"nomos\" \u00e8 pi\u00f9 complicato, poich\u00e9 \u00e8 considerato lecito farlo in privato, riprovevole farlo in pubblico.\nErissimaco.\nCome terzo, in sostituzione di Aristofane che \u00e8 colto dal singhiozzo, interviene Erissimaco, il quale, da buon medico, considera l'amore un fenomeno naturale e ne distingue gli aspetti normali da quelli morbosi. Nell'esporre la sua teoria si trova d'accordo sulle due specie d'Amore individuate da Pausania: \u00abche Amore dunque sia duplice, pare a me che sia un distinguere bene\u00bb, con una piccola differenza per\u00f2: al posto dell\u2019\"Afrodite Pandemia\" (Volgare), Erissimaco pone l'Afrodite \"Polimnia\" (\"dai molti inni\", cio\u00e8 portatrice di disordine). Amore infatti, come ogni cosa in natura, deve essere armonico ed equilibrato in ogni sua azione - \u00abcomunione di opposti\u00bb: infatti la \"soverchieria\", \"il disordine\" insiti in ogni forma di attrazione non possono riuscire a buon fine, ma determinano contagi, malattie, guasti e distruzione; \u00abma quando invece l'Amore diventa incontenibile e infuria violento durante le stagioni dell'anno, produce guasti e distrugge molte cose\u00bb (188a-b).\nAll'inizio del suo discorso, inoltre, Erissimaco ci propone una sua definizione di medicina, e di armonia, e afferma che \u00abnella musica, nella medicina e in tutte le altre attivit\u00e0 umane e divine, per quanto \u00e8 dato, bisogna bene osservare l'uno e l'altro di questi amori: infatti sussistono ambedue\u00bb.\nErissimaco infine, come Pausania, cerca anch'egli una giustificazione per l'amore omofilo, trovandola in maniera pi\u00f9 fondata nella \"Physis\" (natura) piuttosto che nel \"Nomos\".\nAristofane.\nCome quarto, rimessosi dal singhiozzo, interviene Aristofane, il quale spiega la sua devozione verso Amore per mezzo di un fantasioso, ma significativo mito. Per lui, all'origine del mondo, gli esseri umani erano differenti dagli attuali, formati da due degli umani attuali congiunti tramite la parte frontale (pancia e petto). Inoltre essi erano di tre generi: il maschile, il femminile e l'androgino, che partecipa del maschio e della femmina (cio\u00e8, appunto, \u1f00\u03bd\u03b4\u03c1\u03cc\u03b3\u03c5\u03bd\u03bf\u03c2, \"uomo-donna\"). La forma degli uomini era inoltre circolare: quattro mani, quattro gambe, due volti su una sola testa, quattro orecchie, due organi genitali e tutto il resto come ci si pu\u00f2 immaginare. Questa natura doppia \u00e8 per\u00f2 stata spezzata da Zeus, il quale fu indotto a tagliare a met\u00e0 questi esseri per la loro tracotanza, al fine di renderli pi\u00f9 deboli ed evitare che attentassero al potere degli dei (d'altro canto, eliminarli del tutto avrebbe comportato la perdita dell'unica forma vivente da cui gli dei erano venerati).\nMa da questa divisione in parti nasce negli umani il desiderio di ricreare la primitiva unit\u00e0, tanto che le \"parti\" non fanno altro che stringersi l'una all'altra, e cos\u00ec muoiono di fame e di torpore per non volersi pi\u00f9 separare. Zeus allora, per evitare che gli uomini si estinguano, manda nel mondo Eros affinch\u00e9, attraverso il ricongiungimento fisico, essi possano ricostruire \"fittiziamente\" l'unit\u00e0 perduta, cos\u00ec da provare piacere (e riprodursi) e potersi poi dedicare alle altre incombenze cui devono attendere.\nAgatone.\nPer quinto parla il padrone di casa, Agatone, che definisce Amore il dio pi\u00f9 bello e pi\u00f9 nobile. Egli si incarica di dire \u00abqual \u00e8 e di quali beni artefice\u00bb \u00e8 Amore. \u00abAmore \u00e8 il pi\u00f9 felice perch\u00e9 \u00e8 il pi\u00f9 bello e il migliore. \u00c8 il pi\u00f9 bello perch\u00e9 \u00e8 tale: anzitutto \u00e8 il pi\u00f9 giovane tra gli dei\u00bb, e inoltre \u00ab\u00e8 il pi\u00f9 giovane e il pi\u00f9 soave, e oltre a ci\u00f2 \u00e8 come flessuoso nell'aspetto. Non sarebbe infatti in grado di abbracciarsi ovunque, n\u00e9 di entrare in ogni anima di nascosto e poi uscirne se fosse inflessibile\u00bb. Da sottolineare l'affermazione che \u00abtra Amor e bruttezza c'\u00e8 sempre guerra\u00bb, poich\u00e9 Amore simboleggia la bellezza, \u00abla sua esistenza tra i fiori reca una testimonianza della bellezza della carnagione del dio\u00bb. Egli non fa ingiustizia n\u00e9 la subisce, perch\u00e9 \"giustizia\", \"morigeratezza\", \"potenza\" e \"sapienza\" sono le virt\u00f9 che lo contraddistinguono:\nAgatone compone anche versi in onore di Amore:\nE conclude il suo discorso tessendone un elogio molto poetico.\nSocrate.\nSocrate interviene per sesto e ultimo. Sulle prime tenta di schermirsi per la sua incapacit\u00e0 come oratore, ma sostenuto dalla convinzione che su ogni cosa \u00abbasta dire la verit\u00e0\u00bb, decide di fare lo stesso anche con Eros, scegliendo ed ordinando nel modo migliore le cose pi\u00f9 belle. Infatti gli elogi di Eros fatti dai precedenti oratori poggiavano tutta la loro efficacia sul dispiego della retorica e su argomentazioni sofistiche, arrivando a gareggiare nell'associare ad Eros i migliori benefici. Socrate invece, come detto, partir\u00e0 dalla verit\u00e0.\nIn sostanza, \u00abAmore \u00e8 amore di alcune cose\u00bb, in particolare \u00abdi quelle di cui si avverte mancanza\u00bb. A questo punto sul discorso di Socrate si innesta quello di Diotima, sacerdotessa di Mantinea, maestra di Socrate della concezione di Amore. Secondo essa \u00abAmore non \u00e8 bello [...] e non \u00e8 neanche buono\u00bb, fu concepito da Pen\u00eca (Povert\u00e0), che come detto dalla sacerdotessa approfitt\u00f2 di P\u00f3ros (la Via), ubriaco, alla festa del genetliaco di Afrodite: egli \u00e8 quindi un essere intermedio tra il divino e l'umano che, assieme alle qualit\u00e0 positive, assomma in s\u00e9 anche quelle negative. Socrate, come apprende da Diotima, era caduto nello stesso equivoco nel quale cadono tutti o quasi tutti gli uomini che in Amore vedono solo il lato pi\u00f9 bello. Tutto questo deriva dal fatto che Amore viene identificato con l'amato e non con l'amante: il primo \u00e8 delicato, compiuto, il secondo invece \u00e8 quale appare nella descrizione che Diotima ne viene facendo. Ma qual \u00e8 la molla che spinge l'amante verso l'amato? L'attrazione della bellezza pu\u00f2 essere uno stadio, ma non se \u00e8 fine a se stessa: tra gli uomini chi \u00e8 fertile nel corpo \u00e8 attratto dalla donna e cerca la felicit\u00e0 nella discendenza della prole e nella continuit\u00e0, chi invece \u00e8 fertile nell'anima cerca un'anima bella a cui unire la propria, e pu\u00f2 creare con questa una comunanza pi\u00f9 profonda di quella che si pu\u00f2 avere con i figli. Su questo piano chi ama riuscir\u00e0 \u00aba capire che tutto il bello che riguarda il corpo \u00e8 cosa ben da poco\u00bb. Quindi accusa gli altri di aver attribuito false qualit\u00e0 ad Eros.\nAlcibiade: \u00abSocrate \u00e8 un sileno\u00bb.\nDopo che Socrate ha concluso il suo discorso, irrompe nella sala del banchetto Alcibiade ubriaco e, dopo una breve schermaglia con Socrate, ne tesse il pi\u00f9 splendido elogio. Pur senza aver udito le considerazioni di Socrate, Alcibiade viene a darne la pi\u00f9 viva e diretta dimostrazione: Socrate gli \u00e8 stato maestro, amico, gli ha salvato la vita in battaglia, gli ha fatto attribuire dagli strateghi, in guerra, quei riconoscimenti che avrebbe meritato per s\u00e9.\nSocrate gli ha resistito quando egli gli ha fatto dono della propria bellezza, perch\u00e9 non a questo mirava. Era attratto piuttosto \u00abdalla bellezza in s\u00e9, genuina, pura, non mescolata, non incorporata di carni umane, n\u00e9 di colori, n\u00e9 di ogni altra vacuit\u00e0 mortale\u00bb. Era desideroso di contemplare la \u00abbellezza divina nel suo unico aspetto\u00bb.\nFilm.\nNel 1988, il regista italiano Marco Ferreri ha trasposto filmicamente, per la televisione francese, alcuni dialoghi del \"Simposio\" ne \"Il banchetto di Platone\"."}
{"id": "53407", "revid": "112779867", "url": "https://it.wikipedia.org/wiki?curid=53407", "title": "Comunit\u00e0 comprensoriale", "text": "In provincia autonoma di Bolzano per comunit\u00e0 comprensoriale (in tedesco: \"Bezirksgemeinschaft\", in ladino: \"cumunit\u00e0 raion\" o \"comunit\u00e8 comprensoriala\") si intende una unit\u00e0 amministrativa posta tra la provincia autonoma e i comuni, con compiti delegati dalla stessa provincia.\nNella vicina provincia autonoma di Trento le comunit\u00e0 comprensoriali erano denominate comprensori, ora sostituite da 15 comunit\u00e0 di valle (pi\u00f9 una entit\u00e0 \"sui generis\" comprendente Trento e alcuni piccoli comuni limitrofi).\nCompetenze.\nLe comunit\u00e0 comprensoriali sono enti che gestiscono alcuni servizi, tra i quali: strade, infrastrutture ed impianti extracomunali, servizi sanitari e sociali. Esse sono rette da una giunta comprensoriale (\"Bezirksausschuss\"), presieduta da un presidente comprensoriale (\"Bezirkspr\u00e4sident\") entrambi eletti dal consiglio comprensoriale (\"Bezirksrat\"), i cui membri sono eletti dai comuni: ogni comune elegge il proprio o i propri rappresentanti tra i rispettivi consiglieri comunali, secondo un complesso sistema proporzionale che contempla anche rappresentanti delle minoranze, sia etniche che politiche. I sindaci dei comuni del comprensorio sono membri di diritto del consiglio. Il consiglio inoltre elegge il collegio dei revisori dei conti (\"Rechnungspr\u00fcfer\").\nLe comunit\u00e0 comprensoriali sono otto, tra le quali vi \u00e8 la citt\u00e0 di Bolzano che costituisce un comprensorio a s\u00e9 e che dal 1999 ha una struttura amministrativa diversa dalle altre comunit\u00e0 comprensoriali, con un direttore ed un collegio di revisori (in base alla legge provinciale n. 13/1991) ed ha preso la denominazione di Azienda Servizi Sociali di Bolzano (\"Betrieb f\u00fcr Sozialdienste Bozen\").\nNei consigli comprensoriali il numero dei membri varia a seconda degli abitanti della comunit\u00e0 comprensoriale.\nCompito delle comunit\u00e0 comprensoriali \u00e8 il coordinamento dei comuni per quanto riguarda la cultura, economia, ecologia. Oltre a questo, la provincia autonoma di Bolzano ha delegato i compiti di servizi sociali e ambiente (incluso la costruzione delle piste ciclabili sovracomunali) alle comunit\u00e0 comprensoriali."}
{"id": "53410", "revid": "1564499", "url": "https://it.wikipedia.org/wiki?curid=53410", "title": "Tufo (disambigua)", "text": ""}
{"id": "53411", "revid": "2060716", "url": "https://it.wikipedia.org/wiki?curid=53411", "title": "Maglietta", "text": "La maglietta \u00e8 un capo di abbigliamento di stoffa, ma pi\u00f9 spesso in tessuto jersey o maglina, senza bottoni e senza colletto, che ricopre il torso di chi la indossa. Pu\u00f2 essere confezionata a maniche lunghe o corte, in tessuti naturali, come il cotone, o in fibre sintetiche. Vi sono magliette in tinta unita oppure in fantasia multi-colore.\nStoria.\nNonostante sia possibile riscontrare capi di abbigliamento analoghi con maniche di varia lunghezza, gi\u00e0 in et\u00e0 antica (presso gli Etruschi) e nel periodo rinascimentale, esempi di indumenti simili a una maglietta si diffusero solamente a partire dal XVIII secolo, come indumenti intimi, e dal XIX secolo come capi da lavoro, vista la comodit\u00e0 e la mancanza del colletto, elemento distintivo di eleganza.\nI marinai dell'Ottocento ne indossavano una variante molto vicina al modello contemporaneo, caratterizzata dalle tipiche righe orizzontali.\nLa seconda guerra mondiale.\nNegli anni quaranta le forze armate statunitensi adottarono la maglietta a girocollo come parte della divisa per i propri uomini. L'uso della maglietta si diffuse quindi largamente in Europa durante la seconda guerra mondiale.\nGli anni cinquanta e il cinema.\nLa diffusione della maglietta come indumento d'abbigliamento, all'infuori dell'utilizzo intimo o da lavoro, si consolid\u00f2 negli anni cinquanta, quando la moda americana si diffuse nel mondo attraverso il cinema. Attori celebri come James Dean o Marlon Brando indossavano sul grande schermo la tipica maglietta bianca a maniche corte sopra un paio di jeans: da quel momento la maglietta entr\u00f2 definitivamente nella moda contemporanea.\nLa \"T-shirt\".\nLa \"T-shirt\" (letteralmente \"camicia a T\") \u00e8 la maglietta a maniche corte, girocollo e dal taglio del busto dritto che le conferisce la classica sagoma a forma di \"T\". Le magliette a maniche corte indossate dai giovani americani ed europei tra gli anni cinquanta e sessanta erano rigorosamente bianche, ma gi\u00e0 alla fine degli anni settanta prese piede la moda di indossare magliette colorate (ad esempio divise di squadre di calcio o di football americano).\nDagli anni ottanta a oggi.\nFu negli anni ottanta che la maglietta si impose come capo d'abbigliamento creativo e veicolo comunicativo attraverso fregi e scritte ornamentali: il messaggio trasmesso attraverso le \"T-shirt\" assunse le forme e i significati pi\u00f9 disparati, ironici (i primi \"smile\" comparvero su delle \"T-shirt\"), pubblicitari, politici o geografici (ad esempio con nomi di citt\u00e0 sulle magliette prodotte dai vari Hard Rock Cafe del mondo).\nTessuti.\nI tessuti che vengono utilizzati per realizzare una maglietta sono diversi: il requisito fondamentale \u00e8 lo spessore contenuto che differenzia la maglietta da altri capi d'abbigliamento. Generalmente si usa la maglina in filato di cotone, a volte la lana o tessuti misti, pi\u00f9 raramente le fibre sintetiche."}
{"id": "53415", "revid": "30610", "url": "https://it.wikipedia.org/wiki?curid=53415", "title": "S. S. Van Dine", "text": "Biografia.\nL'unico volume biografico dedicato a Wright (\"Alias S.S. Van Dine\", 1992, di John Loughery) ha rivelato che lo scrittore era nato nel 1887 e non, come da lui stesso fatto credere, nel 1888. Wright inizi\u00f2 giovanissimo ad occuparsi di critica letteraria, specializzandosi poi come esperto di arte e avviando collaborazioni con giornali e riviste. Nel 1912 fu nominato \"editor\" del periodico letterario \"The Smart Set\", grazie a cui divenne dapprima conoscente e poi intimo amico di importanti figure come Theodore Dreiser, Henry Louis Mencken e Maxwell Perkins.\n\u00c8 del 1916 \"The Man of Promise\", il suo primo e unico romanzo non a carattere poliziesco: il libro ottenne buone critiche, ma non ricevette quel successo nel quale lo stesso Van Dine confidava.\nCostretto a robuste terapie mediche per gravi problemi di salute e vessato da fortissimi problemi economici, Wright decise di approfondire il genere letterario poliziesco fin quando non si sent\u00ec in grado di potervisi cimentare a sua volta, progettando di scrivere una trilogia da cui trarre i guadagni necessari a riprendere l'attivit\u00e0 di studioso. In realt\u00e0 in anni recenti si \u00e8 scoperto, come indica la biografia di Loughery, trattarsi di una pesante dipendenza da droghe di ogni genere, delle quali era sempre stato indefesso sperimentatore.\nScelse lo pseudonimo \"S.S. Van Dine\", S.S. era l'abbreviazione di \"Smart Set\", il nome della sua vecchia rivista, mentre \"Van Dine\" rappresentava un omaggio al pittore Antoon van Dyck col quale Wright aveva una certa somiglianza di tratti, e cre\u00f2 cos\u00ec il personaggio di Philo Vance: esteta, intellettuale, studioso di psicologia, cultore d'arte e molto altro, Vance \u00e8 un personaggio strettamente legato al concetto nietzschiano del \"Superuomo\". Questo \u00e8 anche dovuto al fatto che Wright fu a tal punto appassionato e studioso del celebre filosofo da contestare violentemente all'epoca la stesura della relativa voce sull'\"Enciclopedia Britannica\".\nIl successo di vendita dei primi cinque romanzi a nome Van Dine fu tale da consentire alla casa editrice Scribner's, come spiega la biografia di Loughery, di superare indenne la grave crisi economica del 1929. Wright divenne ricchissimo per la prima volta in vita sua e fin\u00ec per adottare uno stile di vita non molto dissimile da quello del suo ormai celeberrimo personaggio. I suoi tormenti interiori, associati a un pessimo carattere e alla consapevolezza di non poter pi\u00f9 tornare a occuparsi dei suoi prediletti studi di arte e letteratura perch\u00e9 il mercato continuava a richiedere romanzi e sceneggiature a nome Van Dine, lo spinsero ben presto a tuffarsi di nuovo nella droga e nell'alcol. Minato nello spirito e nel fisico, alcune fotografie scattate nel 1938 lo fanno sembrare assai pi\u00f9 vecchio dei suoi cinquantun anni, Wright scomparve nel 1939 per problemi di cuore e circolazione, lasciando gli avanzi di un enorme patrimonio che aveva via via largamente intaccato, una preziosissima raccolta di opere d'arte e un ben avviato allevamento di terrier scozzesi.\nNei suoi momenti migliori Van Dine \u00e8 un autore di gialli basati largamente sulla razionalit\u00e0 e su quello che \u00e8 stato definito un \"gioco intellettuale\", quello appunto di risolvere enigmi servendosi della semplice logica, in questo caso prettamente deduttiva. Invece nei suoi ultimi romanzi lo scrittore inizia a staccarsi da questa impostazione per offrire sempre pi\u00f9 spazio alle scene di pura e semplice azione alla maniera di Dashiell Hammett, autore che peraltro Wright disprezzava profondamente anche perch\u00e9 nel 1925 aveva scritto una recensione sfavorevole di \"La strana morte del signor Benson\" su un periodico letterario.\nGli ultimi due romanzi a nome Van Dine sono nati come soggetti cinematografici: \"The Gracie Allen Murder Case\" fu pubblicato addirittura dopo l'uscita del film, mentre \"The Winter Murder Case\" \u00e8 rimasto allo stato di seconda stesura, delle tre cui Wright sottoponeva i suoi libri polizieschi, e questo spiega la sua sostanziale brevit\u00e0.\nA Wright si devono inoltre le famose \"Venti regole per scrivere romanzi polizieschi\" (\"Twenty Rules for Writing Detective Stories\") che intendevano stilare una casistica del genere a beneficio di autori e lettori, \"The World's Great Detective Stories\", una corposa antologia la cui lunga prefazione costituisce ancora oggi un testo fondamentale, seppure datato, nella storia della critica del giallo.\nDa Philo Vance, suo personaggio pi\u00f9 famoso, la RAI ha tratto nel 1974 una miniserie televisiva intitolata appunto \"Philo Vance\" e interpretata da Giorgio Albertazzi."}
{"id": "53423", "revid": "767487", "url": "https://it.wikipedia.org/wiki?curid=53423", "title": "Il primo maestro", "text": "Il primo maestro \u00e8 un film del 1965 diretto da Andrej Kon\u010dalovskij. \nLa trama.\nNel 1924, primo anno del potere dei Soviet (come recita una scritta all'inizio del film), in un remoto paesino del Kirghi\u017eistan, facente parte dell'esteso impero sovietico, arriva Djuj\u0161en, un maestro scolastico fermamente intenzionato a costruire una scuola dove insegnare ai bambini del villaggio.\nTrovandosi subito di fronte ad una ostile intolleranza da parte dei paesani, sottolinea come il Partito abbia legiferato in proposito: dei bambini istruiti saranno il futuro della nazione.\nOtterr\u00e0 la scuola ed i bambini, ma sar\u00e0 dura lottare contro le vecchie usanze e superstizioni, cos\u00ec come sar\u00e0 dura difendere Altynaj, una giovane ragazza promessa sposa ad un ricco pastore, condannata cos\u00ec ad essere una concubina all'ombra del marito.\nSar\u00e0 una lotta impari, ma il giovane maestro far\u00e0 di tutto per affermare i valori della rivoluzione, anche dove non sembra che abbiano motivo di esistere.\nIl film.\nIl film \u00e8 tratto dall'omonimo romanzo del 1961 di \u010cyngyz Ajtmatov, ed \u00e8 interamente girato in Kirghi\u017eistan (ex stato sovietico, oggi facente parte della Comunit\u00e0 degli Stati Indipendenti), dov'\u00e8 appunto ambientato il romanzo.\nI volti sono scandagliati ed analizzati: ogni ruga, in un volto di contadino, ha una sua storia, ed il regista sembra volerla raccontare.\nIn un film che Kon\u010dalovskij girer\u00e0 molto tempo dopo (\"Asja e la gallina dalle uova d'oro\", 1994), un personaggio far\u00e0 notare come passino i secoli, passino i governi, ma la gente di campagna resti sempre uguale. Questo concetto \u00e8 gi\u00e0 illustrato, anche se non dichiaratamente, gi\u00e0 nel presente film.\nC'\u00e8 appena stata una rivoluzione, Lenin \u00e8 al potere, il mondo \u00e8 cambiato, ma niente di questo sembra turbare il villaggio kirghiso, dove niente \u00e8 cambiato. Le parole del giovane maestro (\"liberazione\", \"istruzione\", \"futuro\") suonano vuote ed inutili. Il bestiame ed un buon cavallo, questo solo conta al villaggio: tutto il resto \u00e8 spreco di tempo.\nMa d'altronde non \u00e8 contro le usanze millenarie del villaggio che il giovane maestro vuole lottare, bens\u00ec contro l'analfabetismo dei giovani: solo un giovane istruito potr\u00e0 costruire un mondo migliore e portare avanti gli ideali della rivoluzione.\nIl tenero amore platonico che il maestro Djuj\u0161en prova per la fanciulla Altynaj, e la rabbia per il suo destino da concubina, rendono molto vivo e reale il personaggio, combattuto fra la propria accesa fede nel Partito e la rassegnata constatazione di non essere capace di adempiere al suo compito.\nIl regista Kon\u010dalovskij \u00e8 sempre stato molto attento alle realt\u00e0 \"invisibili\", a quei popoli di cui la Storia (con la \"S\" maiuscola) non tiene conto, ed i quali non tengono conto della Storia! Il villaggio kirghiso, come i kolchoz russi che il regista descriver\u00e0 in seguito, \u00e8 visto con occhio amorevole, con tutti i suoi difetti. Il giovane maestro vuole cambiare troppe cose e troppo in fretta, mentre i paesani non vogliono cambiare niente: nell'equilibrio sar\u00e0 la chiave per il futuro."}
{"id": "53425", "revid": "9", "url": "https://it.wikipedia.org/wiki?curid=53425", "title": "Willard Huntington Wright", "text": ""}
{"id": "53427", "revid": "123946815", "url": "https://it.wikipedia.org/wiki?curid=53427", "title": "Punjab (India)", "text": "Il Punjab (punjabi: \u0a2a\u0a70\u0a1c\u0a3e\u0a2c , \"Pa\u00f1j\u0101b\") o Panjab, italianizzato in Pangiab () o meno comunemente Pengiab, \u00e8 uno Stato federato nel nord ovest dell'India, parte di una pi\u00f9 grande regione del Punjab. Le regioni confinanti sono il Punjab pakistano a occidente, Jammu e Kashmir a nord, Himachal Pradesh nel nord-est, Haryana a sud e sud-est e Rajasthan a sud-ovest. L'area totale \u00e8 di 50\u00a0362 chilometri quadrati. La popolazione \u00e8 30.045.949 (1\u00ba gennaio 2017).\nGeografia.\nLa parola Punjab \u00e8 la combinazione delle parole \"punj\", che significa \"cinque\" e \"aab\", che significa \"acqua\". Il Punjab \u00e8 infatti una regione con cinque fiumi: Satluj, Bias, Ravi, Chenab e Jhelum. Dopo la spartizione, la met\u00e0 occidentale della regione and\u00f2 al Pakistan e quella orientale all'India. Il Punjab \u00e8 uno stato agricolo, con una fertilit\u00e0 della terra senza uguali nel mondo. Il raccolto pi\u00f9 importante \u00e8 il frumento. Altre coltivazioni importanti sono: cotone, canna da zucchero, miglio, orzo e alberi da frutta. Le industrie pi\u00f9 importanti sono quella tessile e quella di macinazione della farina. I collegamenti con strade, ferrovie e trasporti fluviali sono ampiamente estesi in tutta la regione.\nLingua e religione.\nLa principale religione del Punjab indiano \u00e8 quella dei Sikh, con circa il 60% della popolazione. La citt\u00e0 di Amritsar \u00e8 la sede del Tempio d'Oro (noto anche come Harmandir Sahib o Hari Mandir), il principale luogo sacro. Anche il Giainismo considera Amritsar come una delle citt\u00e0 importanti.\nLa lingua parlata sui due lati del confine \u00e8 il punjabi, anche se l'alfabeto usato \u00e8 differente - gurmukhi nel lato indiano e shahmukhi nel lato pakistano, una forma modificata dell'alfabeto arabo. La lingua punjabi in alfabeto gurmukhi \u00e8 la lingua ufficiale dello stato. La capitale dello stato del Punjab \u00e8 Chandigarh. Altre citt\u00e0 importanti sono Ludhiana, Amritsar, Jalandhar e Patiala.\nStoria della spartizione.\nLo Stato indiano del Punjab fu creato nel 1947, quando la spartizione tra India e Pakistan divise la precedente provincia Raj del Punjab tra le due nuove nazioni. La parte della provincia pi\u00f9 musulmana ad ovest divenne lo Stato del Punjab pakistano; la parte a est, per lo pi\u00f9 sikh e ind\u00f9, divenne lo Stato del Punjab indiano. Anche molti piccoli Stati principeschi del Punjab, compresa Patiala, divennero parte dell'India.\nNel 1950, dalla parte indiana del Punjab indiano furono creati due Stati separati: il Punjab comprese tutta la ex provincia Raj del Punjab, mentre gli Stati principeschi furono unificati in un nuovo Stato, la Patiala and East Punjab States Union (PEPSU). Nel 1956, la PEPSU fu unita allo Stato del Punjab, e diversi distretti del Punjab che si trovavano nell'Himalaya furono uniti all'Himachal Pradesh.\nLa precedente capitale della provincia del Punjab, Lahore, fin\u00ec in Pakistan dopo la spartizione, cos\u00ec fu costruita ex novo una nuova capitale per lo Stato indiano del Punjab: Chandigarh. Il 1\u00ba novembre del 1966, la parte sud est, per lo pi\u00f9 ind\u00f9, del Punjab divenne uno Stato separato, Haryana. Chandigarh era al confine tra i due Stati, e divenne un territorio separato che serve da capitale sia al Punjab che all'Haryana.\nAmministrazione.\nIl territorio del Punjab \u00e8 suddiviso in quattro divisioni e 22 distretti:"}
{"id": "53429", "revid": "2208340", "url": "https://it.wikipedia.org/wiki?curid=53429", "title": "Takuan S\u014dh\u014d", "text": "Biografia.\nNato in una famiglia di agricoltori, in una zona di montagna, nei pressi della cittadina di Izushi, nell'antica provincia di Tajima, l'attuale prefettura di Hy\u014dgo, entr\u00f2 nell'ordine dei monaci zen all'et\u00e0 di dodici anni, nel 1581, aderendo alla scuola Jodo. Nel 1583, a soli quattordici anni, inizi\u00f2 a studiare il buddhismo rinzai, grazie agli insegnamenti del suo sensei Shun-oku Soen.\nNel 1608 divenne abate del tempio Daitokuji, a Kyoto. Nel 1629 fu bandito da Kyoto per tre anni a causa di dissapori col \"bakufu\" (governo shogunale), quando si oppose a quest'ultimo nella sua decisione nel revocare all'Imperatore il potere di nomina degli alti ranghi civili ed ecclesiastici. Ritornato dall'esilio nel 1638, divenne amico del nuovo sh\u014dgun Iemitsu Tokugawa, del quale guadagn\u00f2 stima e protezione, e grazie all'appoggio del quale fond\u00f2 a Edo il tempio T\u014dkaiji, nel 1638.\nL'opera pi\u00f9 importante di Takuan, il \"Fud\u014dchi shinmy\u014droku (ovvero, \u201cLa Testimonianza Segreta della Saggezza Immutabile\u201d)\" \u00e8 dedicata all'arte della spada, intesa come arte marziale e cammino spirituale. Secondo la leggenda, fu maestro del pi\u00f9 celebre samurai dell'epoca: Musashi Miyamoto, ma non ci sono evidenze a conferma.\nFu anche calligrafo, pittore e maestro del t\u00e8. Sembra che fu lui l'inventore di un particolare tipo di salamoia."}
{"id": "53430", "revid": "1543377", "url": "https://it.wikipedia.org/wiki?curid=53430", "title": "The Rugby Championship", "text": "Il Rugby Championship () \u00e8 un torneo internazionale di rugby a 15 che si disputa su base annuale nell'Emisfero Sud tra le nazionali di , , e .\nNato come \"Tri Nations\" e noto con tale denominazione fino al 2011 quando si teneva tra le citate squadre meno l', \u00e8 l'omologo del pi\u00f9 anziano Sei Nazioni che si tiene nell'Emisfero Nord.\nSi disputa con la formula a girone unico d'andata e ritorno, per un totale di 12 incontri totali (6 per squadra); in casi eccezionali, come per esempio l'anno di disputa della Coppa del Mondo, il torneo pu\u00f2 tenersi dimezzato con gare di sola andata.\nFormula.\nNegli anni dispari, il torneo inizia in Sudafrica, con la formazione di casa che ospita l'Australia. La settimana successiva, il Sud Africa ospita la Nuova Zelanda. Il Tri Nations si sposta poi in Australia per due settimane. Il primo match \u00e8 anche quello d'apertura della Bledisloe Cup, tra Australia e Nuova Zelanda, con la gara tra Australia e Sud Africa la settimana seguente. Alla fine, il Tri Nations attraversa il mare della Tasmania per approdare in Nuova Zelanda, che affronta il Sud Africa come prima rivale. La serie si conclude con lo scontro tra Nuova Zelanda ed Australia, che si giocano anche la Bledisloe Cup.\nNegli anni pari, l'ordine tenuto \u00e8 l'inverso; questo significa che il primo match del Tri Nations coincide con quello della Bledisloe Cup.\nI match si tengono generalmente in luglio ed agosto, dopo il termine del torneo Super 15, che comprende formazioni di club dalle stesse nazioni del Tri Nations.\nNel 2006 si \u00e8 introdotta una formula che prevede 9 incontri invece di 6 (ogni squadra incontra le altre 3 volte anzich\u00e9 due). Tale formula, che pure non ha riscosso il gradimento sperato, poich\u00e9 a met\u00e0 torneo era ormai scontato il successo della Nuova Zelanda, \u00e8 stata mantenuta per gli anni successivi ad eccezione del 2007 (torneo di 6 partite, anticipato a giugno-luglio per gli impegni di preparazione alla Coppa del Mondo) e del 2011, questa volta disputato tra luglio-agosto, tornando cos\u00ec ad un calendario pi\u00f9 simile a quello delle prime edizioni.\nDal 2012, con l'ingresso della nazionale argentina, \u00e8 previsto il ritorno ad un torneo di sei week-end, con ovviamente due match per turno.\nEspansione.\nSia l'Argentina che l'IRB hanno pi\u00f9 volte richiesto l'espansione del torneo con l'ammissione della squadra sudamericana. Tale ammissione ha avuto effetto dal 2012. Per prepararsi all'esordio e per far crescere il livello tecnico dei giocatori argentini, anche di quelli non impegnati con i club Europei, nel 2010 e nel 2011 una selezione di giocatori argentini denominata \"Pampas XV\" e formata da giocatori senza esperienze di club all'estero, ha partecipato alla Vodacom Cup, torneo di inizio stagione per le provincie sudafricane, cogliendo un imprevisto successo nella seconda partecipazione.\nAssegnazione dei punti.\nIl vincitore viene determinato da un punteggio assegnato nei vari incontri:\nDei \"punti bonus\" possono essere guadagnati in ogni partita, e spesso risultano determinanti per la vittoria finale di un \"team\". Possono essere guadagnati in diversi modi:\nIl \"team\" vincente pu\u00f2 guadagnare 4 o 5 punti, se ha segnato o meno 4 mete. Il \"team\" perdente tra 0 e 2.\nAlla fine del torneo la nazionale con il maggior numero di punti risulta vincitrice.\nAlbo d'oro della competizione.\nTri Nations.\nNota: nel 2020, a causa della situazione creatasi in seguito alla pandemia di COVID-19, hanno partecipato al torneo solo le squadre nazionali di Argentina, Australia e Nuova Zelanda."}
{"id": "53431", "revid": "2225", "url": "https://it.wikipedia.org/wiki?curid=53431", "title": "Sei nazioni", "text": ""}
{"id": "53432", "revid": "869733", "url": "https://it.wikipedia.org/wiki?curid=53432", "title": "Club di Roma", "text": "Il Club di Roma \u00e8 una associazione non governativa, non-profit, di scienziati, economisti, uomini e donne d'affari, attivisti dei diritti civili, alti dirigenti pubblici internazionali e capi di Stato di tutti e cinque i continenti.\nMissione.\nLa sua missione \u00e8 di agire come catalizzatore dei cambiamenti globali, individuando i principali problemi che l'umanit\u00e0 si trover\u00e0 ad affrontare, analizzandoli in un contesto mondiale e ricercando soluzioni alternative nei diversi scenari possibili. In altre parole, il Club di Roma intende essere una sorta di cenacolo di pensatori dediti ad analizzare i cambiamenti della societ\u00e0 contemporanea.\nStoria.\nFu fondato nell'aprile del 1968 dall'imprenditore italiano Aurelio Peccei e dallo scienziato scozzese Alexander King, insieme a premi Nobel e leader politici e intellettuali fra cui Elisabeth Mann Borgese. Il nome del gruppo nasce dal fatto che la prima riunione si svolse a Roma, presso la sede dell'Accademia dei Lincei alla Villa Farnesina.\nConquist\u00f2 l'attenzione dell'opinione pubblica con il suo Rapporto sui limiti dello sviluppo, meglio noto come Rapporto Meadows, pubblicato nel 1972, il quale prediceva che la crescita economica non potesse continuare indefinitamente a causa della limitata disponibilit\u00e0 di risorse naturali, specialmente petrolio, e della limitata capacit\u00e0 di assorbimento degli inquinanti da parte del pianeta. La crisi petrolifera del 1973 attir\u00f2 ulteriormente l'attenzione dell'opinione pubblica su questo problema.\nIn realt\u00e0 le previsioni del rapporto riguardo al progressivo esaurimento delle risorse del pianeta erano tutte relative a momenti successivi al primo ventennio del XXI secolo, ma il superamento della crisi petrolifera degli anni settanta contribu\u00ec alla nascita dell'opinione secondo cui le previsioni del Club di Roma non si sarebbero avverate. Nella pratica, l'andamento dei principali indicatori ha sinora seguito piuttosto bene quanto previsto nel Rapporto sui limiti dello sviluppo, e l'umanit\u00e0 \u00e8 destinata a confrontarsi nei prossimi decenni con le conseguenze del superamento dei limiti fisici del pianeta. Un esempio di ci\u00f2 \u00e8 dato dal picco di Hubbert.\nPubblicati negli anni della grande crisi petrolifera e dell'unica crisi dei mercati cerealicoli della seconda met\u00e0 del secolo, i due rapporti realizzati dal MIT per il Club di Roma produssero immensa attenzione, ma l'essenza del messaggio, la previsione che dopo l'anno 2000 l'umanit\u00e0 si sarebbe scontrata con la rarefazione delle risorse naturali, fu sostanzialmente rigettata dalla cultura economica internazionale, \nSolo pochi analisti degli equilibri tra disponibilit\u00e0 e impiego di risorse naturali avrebbero continuato nei decenni successivi ad ispirare il proprio lavoro di indagine e prospezione al \"teorema\" del MIT: si pu\u00f2 ricordare negli Stati Uniti d'America Lester Brown.\nPresidente del Club dal 2000 al 2006 \u00e8 stato il principe giordano El Hassan bin Talal, a cui sono succeduti due copresidenti: Ashok Khosla e Eberhard von Koerber.\nLa sede \u00e8 stata spostata da Amburgo a Winterthur."}
{"id": "53433", "revid": "729019", "url": "https://it.wikipedia.org/wiki?curid=53433", "title": "Joe Rokocoko", "text": "Biografia.\nNato a Nadi, nelle Figi, Rokocoko crebbe ad Auckland, in Nuova Zelanda, fin dall'et\u00e0 di cinque anni; studente alla James Cook High School, vinse una borsa di studio al Saint Kentingern College di Manukau per le sue abilit\u00e0 rugbistiche.\nInizialmente selezionato per la Nuova Zelanda Under-16, milit\u00f2 anche nell'Under-19 e anche nella nazionale a sette prima di venire chiamato dal C.T. John Mitchell in prima squadra: all'epoca, era il 2003, Rokocoko aveva una stagione di Super 12 alle spalle, ma conclusasi con la vittoria del titolo nelle file dei Blues, la \"franchise\" di Auckland.\nIl debutto internazionale fu una sconfitta interna contro l' per 13-15 a Wellington e, nelle successive gare prima della , Rokocoko mise a segno 11 mete in sei gare contro avversari come , e , anche se nella successiva rassegna mondiale gli \"All Blacks\" si classificarono solo terzi dopo la sconfitta in semifinale proprio contro l'Australia.\nNel 2005 fece parte della squadra che realizz\u00f2 il suo primo Grande Slam nelle Isole britanniche dal 1978, e fu convocato nella successiva in Francia, dove tuttavia la usc\u00ec ai quarti di finale per mano della formazione di casa; l'anno successivo ripet\u00e9 lo Slam vincendo tutti i quattro incontri con , , e , e analoga performance ottenne due anni pi\u00f9 tardi nel corso del \"tour\" neozelandese del 2010; quest'ultimo fu la pi\u00f9 recente apparizione internazionale di Rokocoko, che a tutt'oggi vanta 46 mete in Nazionale, che ne fanno, al pari di Chris Cullen, il miglior marcatore per gli \"All Blacks\" dopo Doug Howlett (49).\nNonostante il suo prolungamento di contratto con la Federazione neozelandese al fine di poter essere disponibile per la , il C.T. Henry gi\u00e0 da maggio fece capire che il giocatore non rientrava nei suoi piani, e poche settimane pi\u00f9 tardi Rokocoko sigl\u00f2 un accordo biennale con la squadra francese del Bayonne, con opzione per un terzo, a partire dalla fine della competizione mondiale.\nRokocoko vanta, inoltre, diversi inviti nei Barbarians, il primo dei quali nel 2007 per un incontro con un XV del neocampione del mondo."}
{"id": "53435", "revid": "2225", "url": "https://it.wikipedia.org/wiki?curid=53435", "title": "Josevata Rokocoko", "text": ""}
{"id": "53437", "revid": "245802", "url": "https://it.wikipedia.org/wiki?curid=53437", "title": "Brigitta McBridge", "text": "Brigitta McBridge, personaggio della banda Disney ideato dal \"cartoonist\" veneziano Romano Scarpa, fa il suo esordio sul \"Topolino\" n. 243 del 24 luglio del 1960 nella storia \"Zio Paperone e l'ultimo Balab\u00f9\".\nSin dal suo esordio inizia subito con i suoi goffi tentativi di conquistare il cuore di Paperon de Paperoni, il ricco magnate paperopolese, arrivando in alcune occasioni anche vicina al matrimonio.\nIn molte storie gli autori italiani tendono a inserire elementi che portano a credere che Paperone provi qualcosa per lei.\nOrigini e sviluppo.\nBrigitta \u00e8 una papera dalla folta chioma bionda, vestita con un abito solitamente blu e con indosso una vistosa collana. Nella storia d\u2019esordio, si intuisce che corteggia Paperone almeno dal 1898. I suoi continui tentativi di conquistare il cuore di Paperone si alternano spesso alle alleanze con Filo Sganga, personaggio ideato sulle pagine di \"Zio Paperone e il ratto di Brigitta\" (\"Topolino\" n. 272, 12 febbraio del 1961, sempre di Romano Scarpa, seconda storia di Brigitta), col quale si imbarca spesso in imprese impossibili, finanziandogli affari strampalati pur di dimostrarsi all'altezza del suo \"Paperonuccio\"; peraltro, spesso gli affari del duo falliscono proprio perch\u00e9 Paperone fa subdolamente leva sul debole che Brigitta ha per lui, in modo da farle abbandonare i progetti di concorrenza economica, con sommo dispiacere di Filo.\nInizialmente il suo creatore Scarpa si diverte a rendere ambiguo il personaggio: non si capisce se Brigitta sia interessata pi\u00f9 a Paperone o alle sue sostanze, visto che risulta spesso avida, subdola e disposta a tutto. Questa caratterizzazione si perde per\u00f2 progressivamente nelle storie degli altri autori, che sono soliti rappresentare la papera come una \u201cinnamorata persa\u201d, ai limiti della follia. Ottima cuoca, romantica e intraprendente, ha anche aperto, varie volte, agenzie matrimoniali per cuori solitari (ad esempio \"Paperina e l'agenzia matrimoniale\"), e negli ultimi anni ha avuto una serie tutta sua chiamata \"Brigitta agenzia Asso di cuori\" dove aiuta a far nascere nuovi amori, e ha un software TTT, cio\u00e8 Trucchi, Tenerezze e Trappole che lei chiama \"Titty\". Prova spesso a \"prendere per la gola\" Paperone (che non rifiuta mai le sue torte, nonostante la cacci via in malo modo).\nIl suo rapporto con Paperone \u00e8 certamente complicato dalla presenza, nel cuore del ricco taccagno, di due grandi passioni: da una parte quella per il denaro, e quindi il desiderio di non separarsi dal proprio patrimonio (ogni sua moneta altro non \u00e8 che il ricordo di un'avventura vissuta), e dall'altra l'antico amore per Doretta Dorem\u00ec, l'unica papera che abbia mai fatto breccia nel suo cuore. In \"Arriva Paperetta Y\u00e8 Y\u00e8\" (1966) Scarpa fa incontrare le due papere e, per becco di Doretta, incoraggia Brigitta a non abbattersi mai e ad insistere nella corte per il vecchio papero. Tra un avvicinamento ed un allontanamento tra i due, poi, si frappongono, spesso come sostenitori di Brigitta, i nipoti di Paperone Paperino e Qui, Quo, Qua. Brigitta trova spesso conforto anche da Paperina e a volte da Nonna Papera e Miss Paperett. In alcune occasioni, per ripicca, ha anche stretto amicizia con Amelia o Rockerduck, acerrimi nemici di Paperone, salvo poi pentirsene.\nBrigitta arriver\u00e0 vicinissima a coronare il suo sogno di sposare Paperone nella storia \"Il matrimonio di Zio Paperone\" (1984) disegnata da Massimo De Vita, in cui il vecchio papero acconsente inizialmente alle nozze per impossessarsi legalmente di un terreno di Brigitta, per poi lasciarla sull'altare all'ultimo momento. Invece, nella storia \"Zio Paperone e la proposta dell'alter-ego\" (1995) di Rudy Salvagnini e Giorgio Cavazzano, Paperone raggiunge una dimensione parallela in cui \u00e8 sposato con Brigitta, che, proprio come egli ha sempre temuto, dilapida i suoi soldi tra costosi abiti e sontuose feste. Nel 2002, sulle pagine del \"Topolino\" n. 2448 fa il suo esordio, per i testi di Gaja Arrighini ed i disegni di Giorgio Cavazzano, la serie \"Premiata ditta Filo&amp;Brigitta\" con la storia \"L'affare in soffitta\": la serie racconta delle incredibili imprese ed attivit\u00e0 affaristiche che i due amici mettono, di volta in volta, in piedi, procurando sempre dei terribili grattacapi a Paperone.\nPersonaggio apprezzato dallo stesso Barks (che ne ha anche realizzato un piccolo schizzo in occasione del primo incontro tra l\"'Uomo dei Paperi\" ed il Maestro veneziano, avvenuto nei primi anni settanta in quel di Burbank), ha avuto un buon successo in tutta Europa, con storie pubblicate in Germania, Danimarca, Finlandia, Francia, tutte prevalentemente di produzione italiana. Anche gli Stati Uniti hanno pubblicato diverse storie con il personaggio, tra cui vale la pena ricordare: \"L'ultimo Balab\u00f9\" (su \"Uncle Scrooge\" 242), \"Zio Paperone in chicchi di riso e monete d'oro\", di Scarpa (realizzata dapprima per il solo mercato europeo all'interno del \"Disney Program\", quindi pubblicata sempre su \"Uncle Scrooge\") e infine \"Zio Paperone e il segreto degli Incas\", di Byron Erickson e Giorgio Cavazzano, pubblicata quasi contemporaneamente sia in Italia, sia negli USA (\"Topolino\" nn.2169/2170, 24 giugno 1997; \"Uncle Scrooge Adventures\" nn.53/54, dicembre 1997).\nAlter ego.\nNel 2013, sulle pagina del \"Topolino\" n. 2986 viene introdotta, per i testi di Roberto Gagnor e i disegni di Vitale Mangiatordi, una supereroina, alter ego di Brigitta, col nome di \"Brigittik, la romantica vendicatrice\" nella storia Paperinik, Paperinika e la romantica vendicatrice. Il personaggio fa la sua seconda comparsa sul n. 2997 nella storia \"Brigittik contro il temibile 2 di picche\" e la terza in \"Brigittik e il romantico finale contrastato\" in Topolino 3038.\nNell\u2019animazione.\nBrigitta ha fatto la sua prima e unica apparizione nei cartoni animati all\u2019interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\"."}
{"id": "53441", "revid": "2103", "url": "https://it.wikipedia.org/wiki?curid=53441", "title": "Brigitta Mc Bridge", "text": ""}
{"id": "53442", "revid": "1356", "url": "https://it.wikipedia.org/wiki?curid=53442", "title": "Monetazione italiana antica", "text": "Le monete prodotte in Italia, tradizionalmente sono divise seguendo \"grosso modo\" le Regiones in cui Augusto aveva diviso l'Italia. In ogni \"regio\" le zecche seguono in ordine alfabetico.\nPer tradizione i nomi delle comunit\u00e0 sono in genere in Latino.\nInoltre sono considerate anche i seguenti gruppi di monete:\nIn questa divisione tradizionale sono presenti sia polis greche che molte popolazioni non greche."}
{"id": "53443", "revid": "777251", "url": "https://it.wikipedia.org/wiki?curid=53443", "title": "Classificazione", "text": "Il termine classificazione viene utilizzato per varie attivit\u00e0 che si possono ricondurre alla gestione delle conoscenze.\nMolte classificazioni si incontrano nelle opere di riferimento come i trattati, i cataloghi, le collezioni, gli atlanti non necessariamente geografici e le opere enciclopediche come la stessa Wikipedia. In questi \"raccoglitori di conoscenze\" si possono individuare molti esempi significativi di classificazioni e queste constatazioni mostrano che le classificazioni svolgono ruoli di grande importanza nella organizzazione e nella gestione delle conoscenze.\nDescrizione.\nPu\u00f2 essere definita \"classificazione\" l'attivit\u00e0 consistente nel disporre le entit\u00e0 di un dato dominio di conoscenze (persone di un dato gruppo sociale, specie animali o vegetali, oggetti di un certo genere, concetti di un certo settore disciplinare, nozioni utilizzate per certi fini, ...) in opportuni contenitori di conoscenze tra i quali si stabiliscono dei .\nPer i \"contenitori\" vengono usati vari termini: classi, sezioni, categorie, specie, sottospecie, fasce, ... ; per i \"collegamenti\" e le relazioni si incontrano termini come superiorit\u00e0, maggiore o minore comprensione, dipendenza, dominanza, eccetera.\nLe attivit\u00e0 di classificazione hanno il fine di organizzare le entit\u00e0 del dominio in esame in modo che possano essere presentate ai fruitori (e da questi possano essere reperite ) servendosi di criteri riconducibili ad una certa razionalit\u00e0, in certi casi arrivando alla possibilit\u00e0 di avvalersi di regole precise e di procedure.\nLe classificazioni si applicano a moltissimi campi (forse a tutti i campi di conoscenza) e molte di esse raggiungono grande autorevolezza e influenzano molti comportamenti; esse sono adottate da provvedimenti legislativi, da procedure amministrative e da strumenti informatici per l'elaborazione delle conoscenze. Molte classificazioni sono sottoposte a procedimenti di standardizzazione, alcune diventano standard ufficiali, altre standard \"de facto\". La definizione di alcuni tipi di classificazione richiede grande impegno e talora emergono da (o naufragano a causa di) duri scontri fra gruppi di potere o posizioni ideologiche; spesso sono figlie di compromessi.\nLa collocazione delle entit\u00e0 nei diversi contenitori si basa (direttamente o indirettamente, ma in modo determinante) sull'individuazione di differenze di rilievo tra le entit\u00e0 stesse, cio\u00e8 su processi di distinzione.\nClassificazioni e digrafi.\nLa presentazione di ogni classificazione comporta l'identificazione dei contenitori e la precisazione dei collegamenti fra i contenitori;\nInoltre sarebbe necessario esplicitare i criteri che hanno portato a determinare contenitori e collegamenti; spesso per\u00f2 questi non vengono esplicitati, gli elementi della classificazione non vengono definiti con chiarezza e vengono introdotti soltanto in modo intuitivo, non molto razionalizzato, fidando nella tradizione e nelle abitudini di una comunit\u00e0; questo accade anche in molte classificazioni autorevoli.\nPer descrivere le classificazioni, pu\u00f2 essere utile servirsi delle nozioni e del linguaggio della teoria dei grafi, e pi\u00f9 precisamente dei digrafi e dei loro arricchimenti. Insieme ai digrafi sono utili le loro raffigurazioni: queste permettono di illustrare visivamente molti aspetti delle classificazioni pi\u00f9 complesse.\nIl linguaggio e i metodi della teoria dei grafi, inoltre, sono sostanzialmente inevitabili quando si definiscono strumenti informatici che supportino la definizione di certe classificazioni, la loro presentazione, i loro aggiornamenti e il loro impiego entro sistemi informativi complessi, ad es. nei sistemi di accesso ad una biblioteca digitale.\nTipologia.\nNei diversi settori disciplinari e nelle diverse professioni si incontrano classificazioni di generi molto vari.\nUn primo genere di classificazione consiste nel collocare le entit\u00e0 in una gerarchia lineare di classi collegate da una relazione esprimibile come \"meglio di\" ovvero \"valutazione superiore a\" (la cui opposta si esprime di conseguenza con \"peggio di\" o \"valutazione inferiore a\").\nGli esempi di queste classificazioni sono numerosi: votazioni scolastiche, assegnazioni di punteggi nei concorsi, valutazioni di prodotti di consumo in relazione a prestazioni e prezzi, punteggi o pallini assegnati negli annuari dei film, nelle riviste che parlano di dischi, nelle pubblicazioni sportive, ... .\nMolto usate sono le classificazioni ad albero o tassonomie, attivit\u00e0 che si basano sulla ripartizione dell'insieme di entit\u00e0 da esaminare in sottoinsiemi che raccolgono entit\u00e0 che presentano valori uguali o simili per qualche attributo considerato importante e significativo.\nIl tipo basilare \u00e8 costituito dalle classificazioni ad albero elementare dove si considera un solo attributo, si ripartiscono i suoi possibili valori e si ottiene un elenco con ripartizioni di un solo livello.\nA questo genere di classificazioni si possono ricondurre gli usuali elenchi di termini considerati in ordine alfabetico e ripartiti per lettere iniziali.\nLe ripartizioni del tipo precedente nel caso di classificazioni di domini estesi e complessi, risultano insufficienti e si sente la necessit\u00e0 di ripartire le loro parti in parti pi\u00f9 specifiche e ristrette.\nProcedendo in tal modo si ottengono classificazioni ad albero, cos\u00ec come innestando pi\u00f9 arborescenze elementari si ottengono arborescenze. Le classificazioni ad albero sono dette spesso tassonomie; per esse si usa anche il termine di dendrogrammi.\nEsempi di classificazioni tassonomiche sono:\nMolti schemi di classificazione organizzano mediante un albero gli argomenti di loro competenza, ma arricchiscono questa struttura con collegamenti non gerarchici. \nIn particolare v. MSC2000.\nAltre classificazioni considerano insufficienti le strutture ad albero e si servono di digrafi aciclici connessi.\nClassificazioni di questo genere si riconoscono anche in varie pagine della, ad es. .\nProcedimenti per la definizione di classificazioni.\nLe diverse svariate classificazioni vengono definite con diversi tipi di procedimenti.\nLa classificazione statistica, attivit\u00e0 che si serve di un algoritmo statistico che individua una rappresentazione di alcune caratteristiche di una entit\u00e0 da classificare (oggetto o nozione) e le associa una etichetta classificatoria. \nSi vedano anche apprendimento automatico (\"machine learning\") e apprendimento supervisionato (\"supervised learning\").\nEsempi di questi algoritmi sono:\nTalora si usa l'aggettivo \"statistica\" anche per classificazioni utilizzate per costruire indicazioni statistiche sulle entit\u00e0 assegnate ai diversi contenitori di una classificazione, soprattutto nel caso delle tassonomie, mentre nella definizione della classificazione non si sono utilizzati precisi metodi statistici."}
{"id": "53446", "revid": "1745361", "url": "https://it.wikipedia.org/wiki?curid=53446", "title": "Motore elettrico", "text": "Un motore elettrico \u00e8 una particolare macchina elettrica rotante, ma non esclusivamente, che trasforma l'energia elettrica in ingresso, applicata ai morsetti di alimentazione, in energia meccanica in uscita resa disponibile sull'asse del motore. Questa tipologia di macchina elettrica \u00e8 fondata, analogamente a quanto accade nel generatore elettrico, sulle forze elettromagnetiche che interagiscono tra un sistema di correnti e un campo magnetico.\nTipi di motori elettrici.\nLa divisione conosciuta \u00e8 tra motori in corrente continua (DC) e in corrente alternata (AC). Tuttavia non \u00e8 una classificazione estremamente precisa, poich\u00e9 esistono motori costruttivamente simili ai DC che possono essere alimentati anche in AC, chiamati motori ibridi. Diverse distinzioni si possono fare in base ad altri riferimenti: per esempio, la distinzione tra motori \"sincroni,\" nei quali la velocit\u00e0 di rotazione dell'asse \u00e8 rigidamente vincolata alla frequenza della tensione di alimentazione, ed \"asincroni,\" in cui la velocit\u00e0 di rotazione dell'asse \u00e8 sempre minore della velocit\u00e0 di rotazione del campo rotante che dipende dalla frequenza della tensione di alimentazione; pertanto una delle classificazioni in cui possono essere suddivisi i motori elettrici sono motore asincrono, motore sincrono, motore in corrente continua, motore in corrente alternata, motore monofase, motore trifase e motore passo-passo.\nFunzionamento.\nIl motore elettrico, cos\u00ec come l'alternatore \u00e8 composto da:\nQuesti componenti generano un campo magnetico, che pu\u00f2 essere generato tramite l'uso di magneti permanenti o tramite avvolgimenti elettrici in cave presenti in un nucleo di lamierini di ferro o ferrite (elettromagnete).\nMotore in corrente continua.\nQuesti motori sono alimentati con una rete o altra fonte che rilascia o genera una tensione continua, questi motori sono molto eterogenei, in quanto esistono molte configurazioni, che sono caratterizzate da funzionamenti non sovrapponibili.\nTradizionale.\nIl motore \u00e8 caratterizzato da uno statore (che avvolge il rotore) a campo magnetico stazionario (BLDCM), il quale \u00e8 caratterizzato dalla presenza di una o pi\u00f9 coppie polari (calamite, elettrocalamite, ecc.), mentre il rotore (che ruota immerso nello statore) \u00e8 del tipo avvolto, composto da fili di rame, il quale crea un campo elettromagnetico al passaggio di corrente.\nL'interazione tra questi due campi magnetici tra loro concentrici induce alla rotazione del rotore, in quanto il campo magnetico del rotore tende ad allinearsi a quello dello statore analogamente a quanto avviene per l'ago della bussola che si allinea col campo magnetico terrestre. Durante la rotazione il sistema costituito dalle spazzole e dal collettore commuta l'alimentazione elettrica degli avvolgimenti del rotore in modo che il campo magnetico dello statore e quello del rotore non raggiungano mai l'allineamento perfetto, in tal modo si ottiene la continuit\u00e0 della rotazione.\nQuesto motore \u00e8 alimentato a corrente continua e grazie al sistema delle spazzole assieme al collettore settoriale si garantisce una posizione costante del campo magnetico, in quanto il collettore essendo diviso in settori i quali sono connessi ognuno al corrispettivo avvolgimento del rotore, alimenta in modo selettivo i corrispettivi avvolgimenti. Durante la trasformazione, una modesta parte dell'energia viene dispersa per l'effetto Joule. Dato il principio di funzionamento, un motore elettrico fa sempre muovere l'albero motore di moto rotatorio; si pu\u00f2 ottenere un moto lineare alternato utilizzando un glifo oscillante, componente meccanico che converte appunto il moto rotatorio in rettilineo oscillante.\nTale motore pu\u00f2 essere usato in maniera reversibile anche come generatore elettrico, che assorbe energia meccanica. Questo senza subire alcun cambiamento nella sua struttura, permettendo cos\u00ec una sua versatilit\u00e0 molto ampia, che gli consente di passare da un funzionamento all'altro, velocemente e senza accorgimenti esterni rivolti al motore se non il cambio di configurazione.\nMotore passo-passo.\nI motori passo-passo, spesso chiamati anche passo, step o stepper, sono considerati la scelta ideale per tutte quelle applicazioni che richiedono precisione nello spostamento angolare e nella velocit\u00e0 di rotazione, quali la robotica, le montature dei telescopi e i servomeccanismi in generale. Tuttavia ultimamente, per le applicazioni high-end, vengono spesso sostituiti da motori brushless (senza spazzole, in cui la commutazione \u00e8 controllata elettronicamente) o da attuatori voice-coil.\nMotore senza spazzole.\nIl motore brushless (letteralmente \"senza spazzole\") \u00e8 un motore elettrico in corrente continua con il rotore a magneti permanenti e lo statore a campo magnetico rotante. Non ha quindi bisogno di contatti elettrici striscianti (spazzole) sull'albero motore per funzionare. La commutazione della corrente circolante negli avvolgimenti dello statore, e quindi la variazione dell'orientamento del campo magnetico da essi generato, avviene elettronicamente. Ci\u00f2 comporta una minore resistenza meccanica, elimina la possibilit\u00e0 che si formino scintille al crescere della velocit\u00e0 di rotazione, e riduce notevolmente la necessit\u00e0 di manutenzione periodica. I motori brushless si usano molto nel modellismo dinamico.\nMotore universale o motore CC ad eccitazione separata.\nSi tratta di una particolare forma di macchina a corrente continua, che grazie all'uso di statore e rotore avvolti, permette il suo uso anche con correnti alternate, rendendo di fatto la macchina universale, in quanto pu\u00f2 funzionare sia con correnti continue che alternate, senza subire alcuna modifica.\nQuesta macchina permette anche un grande e facile controllo delle sue caratteristiche operative di funzionamento, rendendola ideale per l'uso in trazione, infatti pur peccando di una resa massima pi\u00f9 contenuta rispetto ad altre macchine, permette una resa media maggiore, oltre che ad una flessibilit\u00e0 operativa maggiore, motivo per cui \u00e8 stata preferita questa motorizzazione a quelle asincrone, che invece sono caratterizzate da un controllo pi\u00f9 difficile da attuare e determinare.\nMotore in corrente alternata.\nQuesto tipo di motore funziona tramite l'alimentazione in corrente alternata e tra questi ricade anche il motore universale che \u00e8 un motore in corrente continua adattato tramite avvolgimento statorico alla linea alternata.\nMotore sincrono.\n\u00c8 un tipo di motore elettrico in corrente alternata in cui lo statore, generalmente trifase, genera un campo magnetico rotante del tipo permanente (PMSM, Permanent Magnet Syncronous Motor). La sua velocit\u00e0 \u00e8 costante indipendentemente dal carico. \u00c8 una macchina doppiamente eccitata perch\u00e9 il suo avvolgimento di campo \u00e8 eccitato da una sorgente CC separata. Nel rotore \u00e8 presente un campo magnetico (generato da un magnete permanente o un avvolgimento alimentato in continua) che \u00e8 attirato dal campo magnetico rotante dello statore, generando la coppia motrice.\nMotore asincrono.\nIl motore asincrono \u00e8 un tipo di motore elettrico in corrente alternata in cui la frequenza di rotazione non \u00e8 uguale o un sottomultiplo della frequenza di rete, ovvero non \u00e8 \"sincrono\" con essa, non \u00e8 in pratica \"agganciato\" alla frequenza di rete; per questo si distingue dai motori sincroni. Il motore asincrono \u00e8 detto anche motore ad induzione in virt\u00f9 del suo principio di funzionamento.\nMotore lineare.\nQualora il raggio del rotore fosse fatto tendere all'infinito, questo diventerebbe una retta (centro del raggio all'infinito) e la macchina assumerebbe una geometria lineare: praticamente lo statore e il rotore vengono come \"srotolati\" sul piano.\nQuesto motore \u00e8 chiamato motore sincrono lineare e trova applicazione sia nella trazione ad alta velocit\u00e0 (treno a levitazione magnetica, JR-Maglev) che nella movimentazione di carichi e di pezzi per applicazioni robotizzate e per la realizzazioni di attuatori lineari.\nServizio.\nI motori elettrici a seconda della loro progettazione e tipologia d'impiego possono essere utilizzati in determinati modi, cos\u00ec categorizzati:\nRendimento.\nDurante il corso degli anni sono stati definiti vari livelli minimi di efficienze per rientrare in determinate classi o livelli: il primo modello, che teneva in considerazione la variabilit\u00e0 del rendimento di un motore elettrico in base alla sua potenza nominale, venne ideato nel 1998 con un accordo tra il \"Comitato di settore Europeo dei Costruttori di Macchine Elettriche ed Elettronica di Potenza\" (CEMEP) e la \"Commissione Europea\", che definirono 3 classi a seconda della potenza del motore elettrico (2 o 4 poli) e del suo rendimento. Queste classi di efficienza sono:\nSuccessivamente anche altri continenti hanno sviluppato altri sistemi di valutazione del rendimento, questo ha portato la Commissione Elettrotecnica Internazionale (IEC) a varare uno standard definito con la IEC 60034-30:2008 con le nuove scale di efficienza:\nIn genere un motore asincrono ha un rendimento compreso tra 0,67 a 0,97 da piccoli a grandi motori, per esempio nel terzo millennio il rendimento massimo raggiungibile \u00e8 intorno a 0,95 per potenze di 45kw e di solo 0,85 per potenze di 4 kw\nIl rendimento dei motori \"brushless\" pu\u00f2 anche essere prossimo a 1 (tra 0,9 e 1) in determinate condizioni, generalmente a seconda delle condizioni operative, spazia tra lo 0,8 e lo 0,95, mentre l'inverter che controlla il motore ha un rendimento che generalmente spazia tra lo 0,8 e quasi 1, di conseguenza il rendimento combinato si attesta tra 0,77 e 0,93 a seconda della condizione operativa.\nI motori a induzione permettono una migliore gestione ai carichi parziali, mantenendo un rendimento pi\u00f9 costante nell'arco di utilizzo. Questo \u00e8 dovuto al fatto che in un motore a induzione l'intensit\u00e0 del campo magnetico nel rotore \u00e8 determinata dal campo magnetico nello statore e quindi, utilizzando un \"inverter\" evoluto, si pu\u00f2 ridurre l'intensit\u00e0 del campo magnetico nel rotore semplicemente diminuendo la tensione, abbassando cos\u00ec le perdite magnetiche e ottimizzando l'efficienza ai bassi carichi, a differenza di un motore \"brushless\" dove non \u00e8 possibile attuare una via per diminuire l'intensit\u00e0 del campo magnetico nel rotore (a magneti permanenti) in modo tale da contenere le perdite parassite e di isteresi.Ci\u00f2 significa che l'efficienza energetica per un'unit\u00e0 \"brushless DC\" sar\u00e0 in genere superiore di qualche punto percentuale rispetto a un'unit\u00e0 a induzione, ma il vantaggio diminuisce rapidamente al crescere delle dimensioni del motore, poich\u00e9 le perdite magnetiche aumentano proporzionalmente e l'efficienza a carico parziale diminuisce di pari passo.\nPilotaggio.\nI motori elettrici a seconda della loro struttura possono essere pilotati in diverso modo, pi\u00f9 o meno semplice e in modo pi\u00f9 o meno esteso.\nIn passato per la trazione sono stati utilizzati motori in corrente continua, pilotati tramite reostato.\nSuccessivamente sono stati usati motori in corrente continua ad eccitazione separata e quindi caratterizzati da rotore e statore avvolti (conosciuti anche come motore universale), questi motori pur essendo caratterizzati da un consumo pi\u00f9 alto rispetto al motore in corrente continua senza spazzole (rotore a magneti permanenti) permettono una maggiore e facile regolazione del motore, oltre ad un rendimento pi\u00f9 costante a tutti i regimi, consentendo la modifica delle correnti d'armatura (rotore) e di eccitazione (statore) tramite l'uso di inverter vettoriali.\nLe conoscenze derivate da queste applicazioni hanno permesso con i relativi aggiustamenti di poter pilotare poi i motori asincroni con la medesima efficacia, ma in questo caso si pilota le due componenti della corrente statorica, di cui una genera la parte di flusso statorico che interagisce con il flusso di rotore, mentre l'altra compensa l'azione smagnetizzante della corrente di rotore.\nPer far ci\u00f2 e quindi pilotare il motore asincrono \u00e8 necessario conoscere per ogni istante l'asse del flusso di rotore per determinare le due componenti della corrente statorica, possibile tramite un ingente potenza di calcolo in tempo reale, grazie all'uso dei computer ed un algoritmo che interpreta il funzionamento del motore tramite un modello matematico, che richiede la conoscenza di induttanze e resistenze, le quali variano in base a temperatura e della saturazione del circuito magnetico.\nPer il pilotaggio del motore brushless (in corrente continua senza spazzole) \u00e8 necessario l'inverter vettoriale che deve conoscere la corretta posizione del rotore rispetto allo statore (sensore di posizione assoluto), mentre il pilotaggio dei motori a induzione (ma anche per i motori universali) si ha tramite un sensore di velocit\u00e0 del motore."}
{"id": "53451", "revid": "1543377", "url": "https://it.wikipedia.org/wiki?curid=53451", "title": "Cerere (astronomia)", "text": "Cerere (dal latino \"Cer\u0113s\", Cerere, in origine chiamato \"Cerere Ferdinandea\", catalogato come 1 Ceres secondo la designazione asteroidale) \u00e8 l'asteroide pi\u00f9 massiccio della fascia principale del sistema solare; la sua scoperta, avvenuta il 1\u00ba gennaio 1801 a opera di Giuseppe Piazzi dall'osservatorio astronomico di Palermo, \u00e8 stata la prima per un asteroide e per mezzo secolo Cerere \u00e8 stato considerato l'ottavo pianeta. Dal 2006 Cerere \u00e8 l'unico asteroide del sistema solare interno considerato un pianeta nano, alla stregua di Plutone, Makemake, Haumea ed Eris, che per\u00f2 appartengono tutti al sistema solare esterno.\nIl suo diametro varia dai 900 ai 1000 km e la sua massa \u00e8 pari al 32% di quella dell'intera fascia principale. La fascia di Edgeworth-Kuiper contiene oggetti molto pi\u00f9 grandi di Cerere; oltre ai pianeti nani gi\u00e0 citati, si ricordano Quaoar, Orco e Sedna. Le osservazioni astronomiche hanno rivelato che ha forma sferica. La sua superficie \u00e8 probabilmente composta da un miscuglio di ghiaccio d'acqua e vari minerali, come carbonati e argille idrate. Cerere ha subito un processo di differenziazione, che ha condotto alla formazione di un nucleo roccioso e di un mantello di materiali ghiacciati, e potrebbe ospitare un oceano di acqua liquida sotto la superficie.\nDalla Terra appare come un oggetto stellare la cui magnitudine varia tra 6,7 e 9,3. La sua luminosit\u00e0 \u00e8 troppo debole perch\u00e9 possa essere visto a occhio nudo. Il 27 settembre 2007 la NASA ha lanciato la missione \"Dawn\" che ha visitato Vesta nel biennio 2011\u20132012; la sonda Dawn \u00e8 entrata in orbita attorno a Cerere il 6 marzo 2015..\nOsservazione.\nQuando Cerere \u00e8 all'opposizione in prossimit\u00e0 del proprio perielio, pu\u00f2 raggiungere una magnitudine apparente pari a +6,7. Un corpo celeste con una tale luminosit\u00e0 apparente \u00e8 troppo debole per essere visto a occhio nudo, ma in condizioni di visibilit\u00e0 particolari lo si pu\u00f2 individuare senza ricorrere a binocoli o telescopi. Cerere ha raggiunto la sua massima luminosit\u00e0 (pari a 6,73) il 18 dicembre 2012. Gli unici altri asteroidi della fascia principale che raggiungono una tale magnitudine sono Vesta e, durante rare opposizioni in prossimit\u00e0 del perielio, Pallade e Iris.\nDurante una congiunzione, Cerere raggiunge una magnitudine pari a +9,3, prossima al limite di visibilit\u00e0 di un binocolo 10\u00d750. Pu\u00f2 quindi essere individuata con un binocolo ogni volta che sia sopra l'orizzonte e durante una notte buia.\nStoria delle osservazioni.\nScoperta.\nCerere fu individuato il 1\u00ba gennaio 1801 dall'astronomo italiano Giuseppe Piazzi. Piazzi lo battezz\u00f2 \"Ceres Ferdinandea\" in onore della dea romana Cerere (protettrice del grano e della Sicilia) e di Ferdinando IV di Sicilia. L'aggettivazione \"Ferdinandea\" \u00e8 poi caduto in disuso, presso la comunit\u00e0 internazionale.\nPer qualche tempo Cerere fu anche chiamato \"Hera\", in Germania.\nIl corpo celeste fu scoperto quando, dall'Osservatorio Reale di Palermo, Piazzi stava cercando la stella catalogata da Nicolas-Louis de Lacaille come \"Lacaille 87,\" poich\u00e9 la sua posizione non corrispondeva a quella riportata nel catalogo zodiacale di Johann Tobias Mayer (alla fine si scopr\u00ec che Francis Wollaston, nella riedizione del catalogo Mayer, aveva commesso un errore).\nSicch\u00e9, il 1\u00ba gennaio 1801 Piazzi scopr\u00ec un oggetto brillante nella costellazione del Toro. La prima osservazione lo port\u00f2 a ipotizzare che si trattasse di una stella fissa, non riportata dal catalogo. Nei giorni seguenti, tuttavia, not\u00f2 che non si trovava pi\u00f9 nella posizione iniziale, e sospett\u00f2 che si trattasse di una stella diversa, ma le successive osservazioni lo convinsero che l'astro era dotato di moto proprio: si era mosso prima verso l'Ariete e successivamente aveva percorso un tratto in moto retrogrado, che lo aveva condotto in prossimit\u00e0 delle stelle 13 e 14 Tauri.\nPiazzi non pot\u00e9 seguire il moto di Cerere abbastanza a lungo (comp\u00ec solo ventiquattro osservazioni) prima che, l'11 febbraio, l'astro entrasse in congiunzione, e diventasse quindi invisibile da Terra; non fu possibile determinarne l'orbita, e Cerere and\u00f2 perduto.\nNonostante i buoni presupposti per la scoperta di un nuovo pianeta, Piazzi decise di essere prudente e in alcune lettere ad altri astronomi annunci\u00f2 semplicemente di aver individuato una cometa. In una lettera all'astronomo Barnaba Oriani di Milano, amico e conterraneo, Piazzi rivel\u00f2 i suoi sospetti:\nIn aprile, Piazzi invi\u00f2 le sue osservazioni complete a Oriani, Johann Elert Bode e J\u00e9r\u00f4me Lalande a Parigi. Successivamente furono riassunte nell'edizione del settembre 1801 del \"Monatliche Correspondenz\".\nCarl Friedrich Gauss, a ventiquattro anni, riusc\u00ec a fornire agli astronomi i mezzi per recuperare l'asteroide, sviluppando un nuovo metodo di determinazione dell'orbita di un corpo celeste con tre sole osservazioni. Il metodo era basato sull'utilizzo dei minimi quadrati, una metodologia che Gauss svilupp\u00f2 appositamente per l'astronomia, ma che per la sua efficacia si diffuse in molti altri ambiti. In poche settimane Gauss predisse la traiettoria di Cerere in base ai dati raccolti da Piazzi e comunic\u00f2 i suoi risultati a Franz Xaver von Zach, editore del \"Monatliche Correspondenz\". Il 31 dicembre 1801, Franz Xaver von Zach e Heinrich Wilhelm Olbers confermarono con certezza la riscoperta di Cerere.\nJohann Elert Bode pens\u00f2 che Cerere fosse il \"pianeta mancante\" previsto da Johann Daniel Titius, orbitante fra Marte e Giove a una distanza, secondo la legge di Titius-Bode, di 419 milioni di chilometri (2,8 AU) dal Sole. A Cerere fu assegnato un simbolo astronomico (una falce di cui esistono diverse varianti - , , ora ), e rimase elencato come pianeta in tavole e libri astronomici per circa mezzo secolo, finch\u00e9 non furono scoperti ulteriori pianetini. Cerere risult\u00f2 essere deludentemente piccolo: il suo disco non era distinguibile con gli strumenti dell'epoca, cos\u00ec William Herschel per descriverlo nel 1802 coni\u00f2 il termine \"asteroide\" (\"simile a stella\") .\nOsservazioni successive.\nStabilire le dimensioni di Cerere non fu semplice; William Herschel (1802) stim\u00f2 un diametro di 259\u00a0km, Schr\u00f6ter (1811) dieci volte tanto, 2.613\u00a0km. Le limitate capacit\u00e0 dei telescopi della prima met\u00e0 dell'Ottocento, inoltre, generavano aloni attorno a Cerere interpretati come una chioma da Herschel - sebbene diversa da quella cometaria - o come un'atmosfera da Schr\u00f6ter. Alcuni miglioramenti si ebbero nella seconda met\u00e0 del secolo con la diffusione del catalogo stellare \"Bonner Durchmusterung\" nel 1852 e l'introduzione sia della scala logaritmica della magnitudine, sviluppata da Norman Pogson nel 1854, sia della fotometria nel 1861. Tuttavia, mancando un valore condiviso per l'albedo di Cerere, le stime proposte per il suo diametro continuarono a presentare una notevole variabilit\u00e0.\nNel 1895 Edward Emerson Barnard stim\u00f2 il diametro di Cerere in 781\u00a0\u00b1\u00a087\u00a0km, valore rivisto nel 1901 in 706\u00a0\u00b1\u00a086\u00a0km, entrambi ottenuti utilizzando un micrometro filare. Questi valori furono assunti come corretti nei cinquant'anni seguenti. Nei nuovi lavori pubblicati negli anni sessanta e settanta, furono proposte nuove stime basate prevalentemente su misure fotometriche, comprese tra i 1020 e i 1220\u00a0km, con un'incertezza di circa 100\u00a0km. Furono inoltre proposte le prime misure della massa di Cerere, che tuttavia sovrastimavano il valore oggi accettato.\nEra per\u00f2 necessaria un'occultazione stellare per poter ottenere una misura diretta del diametro e l'occasione si present\u00f2 il 13 novembre 1984, quando Cerere occult\u00f2 la stella BD +8\u00b0471. L'evento, osservato in Messico, Florida e nei Caraibi, permise di stimarne i raggi equatoriale e polare, la densit\u00e0 media, l'albedo e sugger\u00ec che Cerere fosse uno sferoide oblato, in equilibrio idrostatico.\nMentre si \u00e8 rafforzata l'ipotesi che Cerere fosse un planetoide sopravvissuto al processo di formazione dei pianeti terrestri nel sistema solare interno, si sono effettuate osservazioni senza precedenti coi telescopi medi e grandi costruiti negli anni novanta e duemila. La scelta della NASA di inviarvi una missione esplorativa ha poi contribuito a rafforzare l'interesse. Cerere \u00e8 stato fotografato attraverso il Telescopio spaziale Hubble una prima volta il 25 giugno 1995, nell'ultravioletto con una risoluzione di 50\u00a0km; e successivamente nelle lunghezze d'onda del visibile nel 2003 e nel 2004, con una risoluzione di 30\u00a0km (la migliore al settembre del 2011).\nNel 2002 sono state riprese attraverso il telescopio Keck, che montava ottiche adattive, immagini nell'infrarosso con una risoluzione di 30\u00a0km. Nel 2011 le osservazioni sono state ripetute con il Very Large Telescope, con una risoluzione di 75\u00a0km. Anche l'Herschel Space Observatory dell'ESA \u00e8 stato utilizzato tra il 2011 e il 2013 per osservare Cerere nel lontano infrarosso, con la rilevazione di vapore acqueo e la localizzazione delle due zone di superficie in cui sarebbe prodotto.\nL'insieme dei dati raccolti ha portato l'Unione Astronomica Internazionale (UAI) nel 2006 a includere Cerere, unico fra gli asteroidi della fascia principale, nella classe dei pianeti nani.\nMissioni spaziali.\nI segnali radio provenienti da sonde in orbita attorno a Marte e sulla sua superficie tra il 1961 e il 2003 sono stati usati per determinare le variazioni indotte nell'orbita del pianeta dall'attrazione gravitazionale degli asteroidi maggiori; ci\u00f2 ha permesso di calcolare anche la massa di Cerere.\nNel 1979 fu sottoposta dall'Agenzia Spaziale Europea (ESA) una missione, indicata come \"Asterex\", che avrebbe dovuto esser lanciata nel 1987 e avrebbe compiuto cinque sorvoli ravvicinati di asteroidi di grandi dimensioni, tra cui Cerere. La sonda sarebbe stata propulsa da un motore a razzo bipropellente e dotata di pannelli fotovoltaici per la generazione di energia elettrica; stabilizzata a tre assi, sarebbe stata dotata di una fotocamera, uno spettrometro infrarosso e un altimetro radar. \"Asterex\" fu per\u00f2 respinta, soprattutto perch\u00e9 non avrebbe permesso una semplice ripartizione dei costi tra l'agenzia europea e la NASA. Rielaborata in una nuova proposta, \"Asteroidal Gravity Optical and Radar Analysis\" (AGORA), fu nuovamente sottoposta all'ESA, ma ancora respinta. Dall'esperienza accumulata nacque infine una terza proposta che avrebbe finalmente coinvolto entrambe le agenzie: la \"Multiple Asteroid Orbiter with Solar Electric Propulsion\" (MAOSEP), dotata di un propulsore elettrico e il cui piano di volo prevedeva anche che la sonda entrasse in orbita attorno a Vesta. La NASA tuttavia nel 1985 afferm\u00f2 di non avere interesse in una missione di esplorazione degli asteroidi e la proposta fu nuovamente respinta.\nNegli anni ottanta Francia, Germania, Italia, Russia e Stati Uniti avanzarono proposte di missioni anche nella fascia degli asteroidi, ma nessuna di esse fu approvata dagli organi preposti alla selezione.\nNel 2001 in via preliminare e nel 2004 in modo definitivo, la NASA ha infine approvato la missione \"Dawn\", la prima a raggiungere Cerere nell'aprile del 2015. Sviluppata dal Jet Propulsion Laboratory, \u00e8 stata lanciata il 27 settembre 2007; il suo primo obiettivo \u00e8 stato l'asteroide Vesta, raggiunto nel luglio del 2011 e attorno a cui \u00e8 rimasta in orbita fino a luglio 2012, quando ha ripreso un'orbita eliocentrica che l'ha portata a raggiungere Cerere il 6 marzo 2015. Facendo uso della propulsione elettrica, infatti, \u00e8 stato possibile sviluppare una missione che, pur nei bassi costi del Programma Discovery, \u00e8 entrata in orbita attorno a due grandi oggetti della fascia principale. La sonda \u00e8 dotata di una fotocamera e di due spettrometri, uno operante nell'infrarosso e nel visibile e l'altro nei raggi gamma. La sonda, come previsto, ha eseguito osservazioni di Cerere via via pi\u00f9 ravvicinate.\nNel mese di febbraio del 2017, la rivista scientifica \"Science\" ha pubblicato uno studio dell'Istituto nazionale di astrofisica che, grazie alle misurazioni effettuate dallo spettrometro italiano VIR (\"Visual and infrared spectrometer\") a bordo della sonda Dawn, \u00e8 riuscito a rivelare abbondanti tracce di idrocarburi alifatici. La regione di Cerere interessata da tale studio \u00e8 ubicata nelle adiacenze del Cratere Ernutet. Gli studiosi ipotizzano che le molecole alifatiche si siano formate grazie a processi idrotermali.\nParametri orbitali.\nCerere segue un'orbita compresa tra quelle di Marte e Giove, all'interno della fascia principale degli asteroidi. Completa una rivoluzione intorno al Sole in 4,6 anni. L'orbita presenta un'inclinazione di 10,6\u00b0 rispetto al piano dell'eclittica (valore piuttosto moderato se confrontato con i 7\u00b0 dell'orbita di Mercurio e i 17\u00b0 di quella di Plutone) e un'eccentricit\u00e0 di 0,08 (confrontabile con quella dell'orbita di Marte, pari a 0,09).\nIl diagramma mostra le orbite di Cerere (blu) e di alcuni pianeti (bianco/grigio). Le porzioni di ogni orbita al di sotto del piano dell'eclittica sono marcate con colori pi\u00f9 scuri, mentre la posizione del sole \u00e8 marcata da un \"pi\u00f9\" in rosso. L'immagine in alto a sinistra \u00e8 una vista polare della porzione del sistema solare all'interno dell'orbita di Giove e mostra la posizione di Cerere nello spazio tra le orbite di Marte e Giove. L'immagine in alto a destra \u00e8 un ingrandimento della precedente e permette un confronto tra le posizioni dell'afelio (Q) e del perielio (q) di Cerere e di Marte. \u00c8 interessante osservare che il perielio di Cerere (cos\u00ec come quello di diversi altri grandi asteroidi) \u00e8 sul lato opposto del Sole rispetto a quello di Marte. L'immagine in basso \u00e8 una vista in prospettiva che permette di confrontare l'inclinazione orbitale di Cerere con quella di Marte e Giove.\nPer lungo tempo si \u00e8 ritenuto Cerere il prototipo di un'omonima famiglia di asteroidi; tale raggruppamento \u00e8 oggi in disuso, poich\u00e9 Cerere, avendo per coincidenza parametri orbitali simili, mancava di correlazione fisica con gli altri membri della famiglia, che \u00e8 stata ridenominata famiglia Gefion, dal nome dell'asteroide dal numero di identificazione pi\u00f9 basso appartenente a essa, 1272 Gefion.\nCerere completa una rotazione attorno al proprio asse in 9 ore e 4 minuti.\nFormazione.\nCerere \u00e8 probabilmente un protopianeta (embrione planetario) formatosi 4,57\u00a0miliardi di anni fa nella fascia degli asteroidi e sopravvissuto, relativamente intatto, al processo di formazione del sistema solare, a differenza della maggior parte dei protopianeti del sistema interno che o si fusero tra loro per andare a costituire i pianeti terrestri, oppure furono espulsi dal sistema da Giove. Una teoria alternativa propone che Cerere si sia formato nella fascia di Kuiper e abbia successivamente raggiunto l'attuale posizione in seguito a un processo di migrazione. Un altro probabile protopianeta presente nella fascia principale, Vesta, \u00e8 meno della met\u00e0 delle dimensioni di Cerere e ha subito un grande impatto dopo la conclusione della fase di solidificazione che ha causato la perdita di circa l'1% della sua massa.\nL'evoluzione geologica di Cerere \u00e8 dipesa dalle sorgenti di calore disponibili durante la sua formazione e nel periodo subito seguente: l'attrito del processo di accrezione e il decadimento di vari radionuclidi (inclusi probabilmente elementi a vita breve come il 26Al). Si ritiene che il calore sia stato sufficiente a permettere la differenziazione di Cerere in un nucleo roccioso e un mantello ghiacciato subito dopo la sua formazione. Il processo potrebbe anche aver determinato un rinnovamento della superficie per effetto di fenomeni di criovulcanismo e per l'azione di fenomeni tettonici. A causa delle sue ridotte dimensioni, comunque, Cerere si sarebbe raffreddata rapidamente e ci\u00f2 avrebbe interrotto il manifestarsi di tali fenomeni. Il ghiaccio presente sulla superficie sarebbe gradualmente sublimato, lasciando vari minerali idrati come argille.\nCerere oggi appare essere un corpo inattivo, la cui superficie \u00e8 scolpita solo da crateri. La presenza di una significativa quantit\u00e0 di ghiaccio d'acqua nella sua composizione apre la possibilit\u00e0 che Cerere abbia o abbia avuto uno strato di acqua liquida al suo interno, per il quale \u00e8 spesso usato il termine \"oceano\". Se tale strato esistesse, si ritiene sarebbe collocato tra il nucleo roccioso e il mantello ghiacciato, in modo analogo a quanto \u00e8 stato teorizzato per Europa. La presenza di soluti (sali), ammoniaca, acido solforico o di altre sostanze antigelo nell'acqua favorirebbe l'esistenza di uno strato liquido.\nCaratteristiche chimico-fisiche.\nMassa e dimensioni.\nCerere \u00e8 l'oggetto pi\u00f9 grande della fascia principale degli asteroidi, compreso tra le orbite di Marte e di Giove. Il suo diametro \u00e8 di circa 950\u00a0km. La sua massa \u00e8 stata determinata misurandone l'azione esercitata su altri asteroidi e i risultati proposti da vari ricercatori differiscono solo leggermente. Al 2008, la media dei tre risultati pi\u00f9 precisi \u00e8 approssimativamente di . In tal modo, Cerere rappresenta quasi un terzo della massa () della fascia principale, pari a sua volta a circa il 4% della massa della Luna. La massa di Cerere \u00e8 sufficiente a conferigli una forma quasi sferica, in equilibrio idrostatico: si tratta, cio\u00e8, di uno sferoide stabile compresso gravitazionalmente, ovvero di un \"corpo planetario\". L'unico altro asteroide conosciuto di questo tipo \u00e8 Vesta. Altri grandi asteroidi, come Pallade e Igea, appaiono decisamente meno regolari.\nLa fascia di Edgeworth-Kuiper contiene a ogni modo oggetti molto pi\u00f9 grandi di Cerere; oltre che per gli altri quattro pianeti nani - Eris, Plutone, Makemake e Haumea, anche per altri sei oggetti transnettuniani - tra cui Quaoar, Orco e Sedna - \u00e8 stato stimato un diametro maggiore.\nPer via della sua massa, Cerere \u00e8 uno dei corpi minori che il Minor Planet Center considera tra i pertubatori delle orbite degli oggetti pi\u00f9 piccoli.\nComposizione.\nLe informazioni note sulla composizione di Cerere sono limitate, desunte prevalentemente dall'osservazione spettroscopica della sua superficie. Associato negli anni settanta e ottanta alle condriti carbonacee, Cerere \u00e8 oggi incluso tra gli asteroidi di tipo G, distinti dai pi\u00f9 comuni asteroidi di tipo C per alcune linee di assorbimento nell'ultravioletto.\nLo spettro di emissione di Cerere \u00e8 piuttosto piatto nel visibile e nel vicino infrarosso. Presenta tuttavia alcune linee di assorbimento che hanno permesso ad Andrew S. Rivkin e colleghi di individuare alcuni componenti della superficie. Una delle bande di assorbimento pi\u00f9 significative si colloca in prossimit\u00e0 dei e dovrebbe corrispondere a materiali idrati, come argille ricche di ferro (cronstedtite); mentre altre serie di bande, prossime a 3,3\u00a0\u00b5m e a 3,8-3,9\u00a0\u00b5m indicherebbero la presenza di carbonati come dolomite e siderite con un'abbondanza del 4-6%.. Una chiara identificazione di vapore acqueo \u00e8 giunta da osservazioni nel lontano infrarosso che hanno individuato linee di assorbimento in prossimit\u00e0 di 538\u00a0\u00b5m. Tutti questi dati potrebbero essere indicativi della presenza di una significativa quantit\u00e0 d'acqua all'interno dell'asteroide.\nLo spettro di Cerere rivela alcune sorprese anche nell'ultravioletto, mostrando un forte assorbimento in corrispondenza dei , associato a una riduzione dell'albedo di circa il 25% rispetto al valore misurato nel visibile. La specie chimica che ne \u00e8 responsabile tuttavia non \u00e8 ancora stata individuata.\nStruttura interna.\nOsservazioni condotte con i telescopi Keck nel 2002, supportate da modelli numerici, suggeriscono che l'interno di Cerere sia differenziato, con un nucleo roccioso ricoperto da un mantello ghiacciato. Il mantello, spesso un centinaio di chilometri (rappresentando tra il 23 e il 28% della massa di Cerere e il 50% del suo volume), potrebbe contenere un volume d'acqua pari a 200 milioni di chilometri cubici, molto pi\u00f9 della quantit\u00e0 complessiva di acqua dolce presente sulla Terra. Alcune caratteristiche della superficie rivelano la presenza di specie volatili all'interno di Cerere. Ci\u00f2 \u00e8 compatibile con passati periodi nella fase di formazione di Cerere in cui si sarebbe verificata una riduzione dell'energia emessa dal Sole rispetto al livello attuale, permettendo che componenti altrimenti volatili alla distanza di Cerere dal Sole fossero incorporati dal pianeta nano.\nIn alternativa, la forma e le dimensioni di Cerere potrebbero essere spiegate da un interno poroso e parzialmente differenziato, oppure anche totalmente non differenziato. Se lo strato di rocce sovrastasse uno strato di ghiaccio, sarebbe gravitazionalmente instabile e i depositi rocciosi potrebbero affondare nello strato sottostante, portando alla formazione di depositi salini sulla superficie, che finora non sono stati osservati. \u00c8 quindi possibile che Cerere non contenga un ampio strato di ghiaccio, ma sia invece un agglomerato di condriti con bassa densit\u00e0 e con una componente acquosa. Il decadimento degli isotopi radioattivi potrebbe non essere stato sufficiente a produrre il processo di differenziazione.\nSuperficie.\nLa superficie di Cerere \u00e8 relativamente calda. Rilevazioni eseguite il 5 maggio 1991 hanno permesso di quantificare la temperatura massima (con il Sole allo zenit) in 235\u00a0K; considerando anche la distanza dal Sole al momento dell'osservazione, le stime comunemente accettate indicano al perielio una temperatura massima di ~239\u00a0K.\nSolo alcune caratteristiche della superficie di Cerere sono state individuate con certezza. Immagini ad alta risoluzione raccolte nell'ultravioletto dal telescopio spaziale Hubble nel 1995 rivelarono una macchia scura sulla superficie che fu denominata, sebbene in modo non ufficiale, Piazzi, in onore dell'astronomo italiano. Si ritenne che si trattasse di un cratere da impatto. Successivamente, nuove immagini furono raccolte con una risoluzione maggiore nel vicino infrarosso con il telescopio Keck, che monta ottiche adattive. La sequenza copr\u00ec un'intera rotazione di Cerere e rivel\u00f2 l'alternarsi di macchie chiare e scure con la rotazione del pianeta. Due caratteristiche scure dalla forma circolare sono presumibilmente crateri; uno di essi dovrebbe corrispondere al \"cratere Piazzi\" precedentemente osservato, l'altro mostra una regione centrale pi\u00f9 chiara. Immagini ancora pi\u00f9 recenti, raccolte nel visibile dal Telescopio spaziale Hubble nel 2003 e 2004 mostrano 11 caratteristiche superficiali distinte, la cui natura \u00e8 tuttavia sconosciuta. Una di esse corrisponde a \"Piazzi\". Alle due formazioni scure maggiori sembrerebbe associata inoltre la produzione di vapore acqueo, che sublimerebbe dalla superficie con un tasso misurato in 1026 molecole al secondo, con un meccanismo simile a quello che sulle comete conduce alla formazione della chioma.\nLe osservazioni del 2011 hanno permesso inoltre di determinare i valori di ascensione retta 19\u00a0h 24\u00a0min (291\u00b0) e declinazione +59\u00b0 verso cui punta il polo nord di Cerere, verso la costellazione del Dragone. L'asse di rotazione \u00e8 conseguentemente inclinato di circa 3\u00b0.\nAtmosfera.\nCi sono indizi che suggeriscono la presenza di una tenue atmosfera e la formazione di brina su Cerere. Raggiunta la superficie dagli strati sottostanti, il ghiaccio d'acqua sublimerebbe quando esposto direttamente alla luce solare, fuggendo rapidamente nello spazio.\nNei primi anni novanta, osservazioni nell'ultravioletto condotte con l\"International Ultraviolet Explorer\" (IUE) rilevarono quantit\u00e0 significative di idrossile in prossimit\u00e0 del polo nord di Cerere, prodotto dalla fotodissociazione del vapore acqueo. Tuttavia, la scoperta non fu successivamente confermata da ulteriori osservazioni. Potrebbe essere possibile, in futuro, rilevare la sublimazione di ghiaccio in prossimit\u00e0 di recenti crateri d'impatto o da fratture della superficie.\nCerere nella cultura.\nL'impatto avuto dalla scoperta di Cerere nella comunit\u00e0 scientifica pu\u00f2 essere sottolineato dal fatto che, come gi\u00e0 era accaduto per Urano, in suo onore J\u00f6ns Jacob Berzelius denomin\u00f2 cerio l'elemento dal numero atomico 58 che scopr\u00ec nel 1803, indipendentemente con Martin Heinrich Klaproth. Anche William Hyde Wollaston nel 1802 aveva scoperto un secondo elemento, il palladio, che inizialmente volle battezzare \"ceresio\" (\"ceresium\") in onore del nuovo astro. Tuttavia, quando nel 1805 pubblic\u00f2 la sua scoperta, risult\u00f2 che il nome era gi\u00e0 stato utilizzato da Berzelius. Wollaston lo cambi\u00f2 cos\u00ec in palladio, in onore dell'asteroide Pallade.\nPer i primi cinquant'anni dalla sua scoperta, Cerere fu considerato un pianeta e, tra l'altro, l'astrologia fu rivista per tener conto anche dei suoi effetti. Herschel coni\u00f2 il termine \"asteroide\" per descriverlo, mentre Piazzi gli contrappose \"planetoide\". Tuttavia, quando il numero dei corpi orbitanti tra Marte e Giove cominci\u00f2 ad aumentare nella seconda met\u00e0 dell'Ottocento, gli asteroidi subirono una rapida riclassificazione. Durante questo processo, in alcune pubblicazioni furono mantenute delle distinzioni nel presentare Cerere, Pallade, Giunone e Vesta; abitudine per\u00f2 che era per lo pi\u00f9 cessata negli anni settanta dell'Ottocento, con alcune eccellenti eccezioni come l'Osservatorio di Greenwich che continu\u00f2 a elencarli tra i pianeti fino al termine del secolo.\nDa allora, gli asteroidi sono stati trattati in modo prevalentemente collettivo, raggruppati in base a caratteristiche orbitali (ad es. le famiglie) o spettrali (le classi), ma con poca attenzione al singolo oggetto. Una parziale inversione di tendenza \u00e8 stata prodotta in parte dalle possibilit\u00e0 offerte dall'esplorazione spaziale e dalle migliorate capacit\u00e0 osservative della fine del Novecento e l'inizio del Duemila, in parte dal rinnovato interesse per l'evoluzione del sistema solare e l'introduzione della nuova categoria dei pianeti nani.\nCerere nella fantascienza.\nCerere compare in numerose produzioni di genere fantascientifico.\nIl primo cenno letterario a Cerere \u00e8 presente nel romanzo \"Edison's Conquest of Mars\" (1897) di Garrett P. Serviss, in cui lo scienziato Thomas Edison guida una spedizione di rappresaglia terrestre contro i marziani protagonisti de \"La guerra dei mondi\", impegnati su un secondo fronte in una guerra con gli abitanti di Cerere. Comparir\u00e0 poi nella striscia a fumetti \"Mummies of Ceres\" della serie \"Buck Rogers\", pubblicata tra il 20 febbraio e il 14 aprile 1936 negli Stati Uniti. Isaac Asimov colloca su Cerere una base astronomica nei romanzi del ciclo di Lucky Starr (1952-1958) e nel racconto \"La morte della notte\" (\"The Dying Night\", 1956). Sono inoltre presenti dei cenni in \"Destinazione stelle\" (\"The Stars My Destination\", 1956) di Alfred Bester e in alcune opere di Robert A. Heinlein: \"Il pianeta rosso\" (\"Red Planet\", 1949), \"Una famiglia marziana\" (\"Podkayne of Mars\", 1963) e \"Il gatto che attraversa i muri\" (\"The Cat Who Walks Through Walls\", 1985).\nIn romanzi e racconti successivi Cerere \u00e8 descritta prevalentemente come la sede di una colonia o un luogo di rifugio per la razza umana: nel Ciclo dello Spazio conosciuto (1964-) di Larry Niven, \u00e8 la sede del Governo della fascia degli asteroidi; in \"Exiles to Glory\" (1974) di Jerry Pournelle, vi ha luogo un intrigo interplanetario; in \"The Venus Belt\" (1981) di L. Neil Smith, vi \u00e8 presente una grande citt\u00e0 sotterranea collegata a numerosi insediamenti e stazioni da una sorta di \"autostrada\"; in \"The Dune Encyclopedia\" (1984) di Willis E. McNelly, \u00e8 eletta a capitale dopo la distruzione della Terra in seguito all'impatto di un asteroide; in \"Fondazione Stileman\" (\"Buying Time\", 1989) di Joe Haldeman, \u00e8 sede di una civilt\u00e0 apolide; in \"The Stone Dogs\" (1989) di S. M. Stirling, nella serie \"Asteroid Wars\" (2001-2007) di Ben Bova e in \"The Unincorporated War\" (2010) di Dani ed Eytan Kollin vi \u00e8 presente una base umana; in \"The Killing Star\" (1995) di Charles R. Pellegrino e George Zebrowski, \u00e8 il luogo in cui si rifugiano i superstiti a un'invasione aliena della Terra. Infine, in \"The four thousand, the eight hundred\" (2016) di Greg Egan si immagina un conflitto tra Cerere e Vesta, combattuto per contrastanti ragioni etiche. Si distinguono rispetto a questo elenco \"Luna, maledetta Luna!\" (\"The Ceres Solution\", 1981) di Bob Shaw, in cui Cerere \u00e8 scagliata contro la Luna per cancellare gli \"effetti\" che il satellite avrebbe avuto nel reprimere lo sviluppo della razza umana, e \"The Doomsday Effect\" (1986) di Thomas Wren, in cui l'asteroide \u00e8 utilizzato per arrestare un buco nero che altrimenti divorerebbe la Terra.\nNella sua prima comparsa televisiva, Cerere \u00e8 un asteroide deserto adibito (nell'anno 2046), a colonia penale, (settimo episodio della prima stagione della serie TV \"Ai confini della realt\u00e0\" del 1959, intitolato \"Solitudine\"). Nella serie animata Exosquad (1993-1994), prodotta da Universal Animation Studios, Cerere \u00e8 sede di un impianto per la riproduzione dei Neo Megas. Nel film statunitense \"The American Astronaut\" (2001) il bar nel quale si tiene un concorso di ballo \u00e8 su Cerere. Sono ambientati su Cerere, sede di una colonia umana, diversi episodi della serie televisiva \"The Expanse\", trasmessa via cavo negli Stati Uniti da Syfy nel 2015 e 2016.\nCerere compare, infine, anche in alcuni videogiochi, sia come elemento di arricchimento della trama, sia come ambientazione in cui si sviluppa l'azione di gioco. Nell'universo di \"Warhammer 40.000\" (1987), il Trattato di Cerere segna il rinnovo dell'alleanza tra l'Adeptus Mechanicus e l'Imperium dell'Umanit\u00e0; in \"Star Control 2\", la Stazione di Cerere \u00e8 sede del primo contatto con i Chenjesu, con i quali gli umani combatteranno i comuni nemici Ur-Quan; Cerere \u00e8 sede di una colonia spaziale sia in \"Zone of the Enders\" (2001), sia nel videogioco di ruolo \"Transhuman Space\" (2002); mentre in \"Terminal Velocity\" (1995), il giocatore \u00e8 chiamato a distruggere un macchinario che altrimenti porterebbe l'asteroide a schiantarsi sulla Terra. Infine, in \"\" (1993) Cerere \u00e8 uno dei dieci pianeti del sistema solare, mentre in \"Destiny\" (2014) viene fortificato come avamposto militare e distrutto nel corso di una battaglia.\nCerere \u00e8 l'ambientazione di missioni di gioco, invece, in \"Countdown to Doomsday\" (1990), \"Super Metroid\" (1994, 2007) sviluppato per Super Nintendo e \"Descent 3\" (1999)."}
{"id": "53453", "revid": "1950057", "url": "https://it.wikipedia.org/wiki?curid=53453", "title": "Affinit\u00e0 elettronica", "text": "L'affinit\u00e0 elettronica (\"E\"ea) \u00e8 l'energia liberata o spesa da un atomo o da una molecola quando un elettrone viene aggiunto alla sua configurazione, quando questa si trova in stato neutro isolato in forma gassosa, per formare uno ione negativo.\nDefinizione.\nConsideriamo un atomo neutro isolato in fase gassosa (in condizioni di gas monoatomico). Ad esso pu\u00f2 essere legato un elettrone andando a formare uno ione gassoso con una carica \u22121.\nL\u2019unit\u00e0 di misura pi\u00f9 comoda e comune \u00e8 il kJ/mol.\nLa definizione si estende senza difficolt\u00e0 alle molecole.\nCon tale definizione la propriet\u00e0 ha un valore positivo tanto maggiore quanto pi\u00f9 il processo \u00e8 favorito, cio\u00e8 avviene spontaneamente. Questa \u00e8 certamente la scelta pi\u00f9 logica perch\u00e9 corrisponde semanticamente al nome.\nGli autori non sono concordi sul segno da dare alla propriet\u00e0 . Convenzione diffusa \u00e8 quella opposta alla definizione: il valore \u00e8 negativo quando il processo \u00e8 favorito energeticamente e viene quindi rilasciata energia, mentre il valore \u00e8 positivo quando \u00e8 necessaria energia per attuarlo. Nel resto della voce ci atterremo ad essa.\nLa maggior parte degli elementi ha affinit\u00e0 elettronica negativa. Questo significa che non necessitano di energia per acquistare un elettrone, al contrario, la rilasciano. Gli atomi pi\u00f9 propensi all'acquisto di elettroni hanno un'affinit\u00e0 pi\u00f9 negativa. \nNonostante l'affinit\u00e0 vari in maniera caotica nella tavola periodica, \u00e8 possibile individuare uno schema. In generale i non metalli hanno affinit\u00e0 pi\u00f9 negativa dei metalli. L'affinit\u00e0 elettronica generalmente diventa pi\u00f9 negativa verso l'alto all'interno di ogni gruppo, e verso destra in ogni periodo. I gas nobili sono un'eccezione, hanno affinit\u00e0 positive.\nComportamento dell'affinit\u00e0 elettronica:\nInoltre una propriet\u00e0 correlata all'affinit\u00e0 elettronica \u00e8 l'elettronegativit\u00e0, in quanto atomi pi\u00f9 elettronegativi avranno una tendenza maggiore ad acquisire elettroni. Questo spiega come mai il fluoro ha una affinit\u00e0 elettronica molto elevata. Va per\u00f2 osservata la differenza di affinit\u00e0 elettronica tra cloro e fluoro, in quanto, sebbene il fluoro sia pi\u00f9 elettronegativo del cloro, quest'ultimo presenta un valore di affinit\u00e0 elettronica pi\u00f9 negativa. Questo \u00e8 spiegato dal maggior raggio atomico del cloro, per cui gli elettroni che raggiungono gli orbitali esterni risentono in maniera minore della forza repulsiva esercitata dagli elettroni di valenza. \nCome si \u00e8 detto l'affinit\u00e0 elettronica non \u00e8 limitata agli elementi, ma si applica anche alle molecole. Ad esempio quelle del benzene e dell'antracene sono positive, quella del naftalene prossima a zero."}
{"id": "53454", "revid": "78124", "url": "https://it.wikipedia.org/wiki?curid=53454", "title": "1 Cerere", "text": ""}
{"id": "53462", "revid": "964", "url": "https://it.wikipedia.org/wiki?curid=53462", "title": "Legge delle proporzioni multiple", "text": "La legge delle proporzioni multiple (legge ponderale) \u00e8 una legge chimica ricavata sperimentalmente dal chimico, fisico e meteorologo inglese John Dalton.\nEssa enuncia: \"quando due elementi si combinano in modi diversi per formare diversi composti, posta fissa la quantit\u00e0 di uno dei due elementi, la quantit\u00e0 dell'altro elemento necessaria a reagire per formare un diverso composto risulter\u00e0 essere un multiplo o sottomultiplo di se stessa, in rapporti esprimibili con numeri piccoli ed interi.\"\nAd esempio, 7 g di azoto (N) si combinano con l'ossigeno (O) nei seguenti modi:\nTale esempio esprime come i grammi di ossigeno necessari a reagire con 7 g di azoto per formare composti diversi siano un multiplo di 4 (4*2=8,4*3=12 e via dicendo).\nQuesta legge empirica \u00e8 stata una delle principali motivazioni per la ripresa in epoca moderna delle antiche teorie atomiche. Infatti essa \u00e8 spiegata con naturalezza da un modello che prevede che gli elementi siano costituiti da atomi indivisibili e uguali in massa, secondo il modello atomico di Dalton, e che le altre sostanze siano costituite da particelle tutte uguali (le molecole) formate dall'aggregazione di un numero piccolo e fisso di atomi di ciascuno degli elementi che le compongono.\nI composti non stechiometrici non rispettano le comuni regole di valenza e nemmeno la legge delle proporzioni multiple."}
{"id": "53466", "revid": "1982", "url": "https://it.wikipedia.org/wiki?curid=53466", "title": "Velocit\u00e0 orbitale", "text": "La velocit\u00e0 orbitale di un corpo, generalmente un pianeta, un satellite naturale, un satellite artificiale o una stella parte di un sistema multiplo, \u00e8 la velocit\u00e0 con cui esso orbita attorno al baricentro del sistema, in genere attorno ad un corpo con massa maggiore. Il termine pu\u00f2 riferirsi sia alla \"velocit\u00e0 orbitale media\" (misurata su un'intera orbita), sia alla \"velocit\u00e0 orbitale istantanea\" in un certo punto dell'orbita.\nDefinizione.\nSecondo le ipotesi standard, la velocit\u00e0 orbitale (formula_1) in ogni punto dell'orbita \u00e8:\ndove:\nEssa pu\u00f2 essere quindi calcolata a partire dalla distanza dal corpo centrale in quel punto e dall'energia orbitale specifica, che \u00e8 indipendente dalla distanza: l'energia cinetica \u00e8 l'energia totale meno l'energia potenziale.\nNel caso di orbita ellittica si ha:\ndove formula_7 \u00e8 il semiasse maggiore.&lt;br&gt;\nNel caso di traiettoria parabolica:\nNel caso di traiettoria iperbolica\nLa velocit\u00e0 non dipende esplicitamente dall'eccentricit\u00e0, ma \u00e8 determinata dalla lunghezza del semiasse maggiore (formula_7).\nTraiettorie radiali.\nNel caso di moto radiale:\nSulla velocit\u00e0 orbitale trasversale.\nLa velocit\u00e0 orbitale trasversale \u00e8 inversamente proporzionale alla distanza del corpo centrale a causa della legge della conservazione del momento angolare, o in maniera equivalente secondo la seconda legge di Keplero. Questa dichiara che mentre il corpo si muove attorno alla sua orbita durante uno stabilito intervallo di tempo, la linea che congiunge il baricentro e il corpo che ruota spazza un'area piana costante, indipendentemente da quale parte dell'orbita il corpo percorre in quel periodo di tempo. \nQuesto significa che il corpo si muove pi\u00f9 velocemente vicino al suo periasse che quando \u00e8 vicino all'apoasse, poich\u00e9 a causa della minore distanza ha bisogno di un maggiore arco di orbita per coprire la stessa area. Questa legge viene comunemente riassunta in \"aree uguali in tempi uguali\".\nVelocit\u00e0 orbitale media.\nLa velocit\u00e0 orbitale media pu\u00f2 essere ricavata o dall'osservazione del periodo orbitale e il semiasse maggiore della sua orbita, o dal conoscere le masse dei due corpi e il semiasse maggiore.\nove formula_13 \u00e8 la velocit\u00e0 orbitale, \"r\" \u00e8 la lunghezza del semiasse maggiore, \"T\" \u00e8 il periodo orbitale, \"m\" \u00e8 la massa dell'altro corpo, e \"G\" la costante gravitazionale. \nSe non si ha a disposizione la massa del corpo, ma si ha l'accelerazione di gravit\u00e0 \"g\" sulla superficie, \u00e8 possibile ricordare che formula_14e quindi:\nformula_15\nSi noti che questa approssimazione \u00e8 valida solo quando il corpo orbitante ha una massa considerabilmente minore del corpo centrale.\nPi\u00f9 precisamente: \nove formula_17 \u00e8 ora la massa del corpo in considerazione, formula_18 \u00e8 la massa dell'altro corpo, e \"r\" \u00e8 specificamente la distanza fra i due corpi (definita come la somma delle distanze di entrambi dal baricentri). Questa \u00e8 per\u00f2 ancora una versione semplificata; non permette lo studio di orbite ellittiche, ma per lo meno si possono esaminare corpi di masse simili."}
{"id": "53468", "revid": "54253", "url": "https://it.wikipedia.org/wiki?curid=53468", "title": "Iridologia", "text": "L'iridologia \u00e8 una pratica basata sull'osservazione dell'iride dell'occhio che, da coloro che la propongono, viene considerata una forma di analisi sullo stato di salute di un individuo. Si tratta di una pratica da considerare pseudoscientifica, non esistendo alcun fondamento alle sue teorie o alcun riscontro scientifico e fattuale che la convalidi. Diversi studi ne hanno provato l'inefficacia.\nSecondo chi propugna l'iridologia, guardando l'iride di una persona, si potrebbe determinare l'esistenza di un problema non solo relativo all'iride stessa, bens\u00ec anche ad altri organi del corpo, fino a spingersi alle capacit\u00e0 mentali e psicologiche della persona. Gli iridologi, con la loro pratica, sostengono di poter determinare quale organo sia malato, anche in assenza di sintomi, ma non quale sia la presunta malattia.\nStoria.\nL'iridologia \u00e8 nata in Ungheria nel tardo XIX secolo, ma gi\u00e0 in passato si trovano tracce di studi sull'iride. Il primo testo che descrive le caratteristiche riflesse sull'iride \u00e8 la \"Chiromantica Medica\" del fisico Meyens. Nelle medicine antiche vi sono i primi rudimenti di iridologia: nella cultura egizia l'occhio \u00e8 per l'uomo ci\u00f2 che il sole \u00e8 nel sistema solare, da qui il culto per l'occhio di Horus. Nei papiri medici dell'antico Egitto (1500 a.C.) compaiono riferimenti all'analisi dell'occhio in relazione con le malattie. Nella tradizione medica cinese l'osservazione dell'occhio e dell'iride era utilizzata in senso diagnostico, legando le varie zone dell'iride e della sclera agli elementi costitutivi dell'uomo secondo agopuntura. In alcuni documenti mesopotamici risalenti al 669 a.C. si fa cenno alla presunta relazione esistente tra la variazione del colore dell'occhio con le malattie epatiche o con la vicinanza della morte. \nL'iridologia moderna nasce con la pubblicazione della prima topografia iridea nel 1886 sulla rivista \"Homeop\u00e4tische Monatsbl\u00e4tter\" del Dottor Ignatz von Peczely; il primo testo pubblicato dallo stesso autore nel 1880, \"Scoperte nel regno della natura e arte di guarigione\"; secondo una tradizione del 1837, von Peczely all'et\u00e0 di dieci anni cattur\u00f2 un gufo nel giardino della sua casa in Ungheria, nel tentativo di fuggire dalla mano del suo predatore il gufo si ruppe una zampa e von Peczely not\u00f2 immediatamente che gli si era formata una macchia nell'iride nel punto della posizione che nel grafico dell'iride corrisponde alla gamba; questo segno colp\u00ec molto il giovane Peczely il quale a distanza di tempo not\u00f2 un fenomeno simile in un'iride umana, in seguito ai suoi studi di medicina divenne noto come \"il medico che poteva formulare una diagnosi osservando gli occhi\". \nNello stesso periodo un altro ricercatore, il Reverendo svedese Nils Liljequist pubblica le prime osservazioni sulla variazione del colore delle iridi a seguito dell'assunzione di chinino e di iodio, nell'opera \"On Oegendiagnosen\" descrive in dettaglio le osservazioni del colore dell'iride dopo l'assunzione protratta di sostanze chimiche; il suo interesse per l'iride inizi\u00f2 nel 1864 quando not\u00f2 alcune alterazioni di colore nelle sue stesse iridi.\nUna cosa interessante \u00e8 che i due ricercatori disegnarono una mappa iridologica simile pur non essendo a conoscenza l'uno del lavoro dell'altro. Altre scoperte si devono al pastore Felke, che studi\u00f2 i tipi costituzionali e il loro legame con la terapia omeopatica. All'inizio del secolo scorso l'iridologia si diffonde in Europa e negli Stati Uniti.\nDescrizione.\nLa parola iride deriva dal greco e significa arcobaleno per la sua colorazione o aureola perch\u00e9 \u00e8 considerata come un'aureola che circonda la pupilla, \u00e8 la sua pigmentazione che conferisce all'occhio il colore che lo caratterizza.\nSecondo l'iridologia, l'iride sarebbe una speciale carta topografica che riprodurrebbe, nel suo piccolo, tutta la mappa del corpo umano, la sua anatomia, le sue funzioni: un minuscolo archivio in cui sarebbero trascritti la salute dei nostri organi e il benessere dell'anima. L'iridologia \u00e8, secondo alcuni, un metodo di analisi, essa sarebbe la valutazione dell'integrit\u00e0 dei tessuti, chiamati collettivamente costituzione perch\u00e9 comprende punti di forza e di debolezza intrinseca; tale analisi, secondo i seguaci dell'iridologia, pu\u00f2 forse riconoscere forze e debolezze della costituzione individuale risalendo anche per quattro generazioni. L'affermazione non \u00e8 supportata da nessuna prova scientifica. L'iridologo in base alla macchie e alle sfumature cromatiche dell'iride o alla forma della corona riuscirebbe ad individuare il tipo di costituzione del paziente (linfatica, ematogena, disbiotica, etc...) ed i possibili segni evoluti delle sue patologie, scoprendo alcune volte, secondo alcuni, le cause di quei disturbi che sfuggono ad una sicura definizione. \nL'iridologia si baserebbe, secondo alcuni, sull'osservazione di un organo, unico non ricoperto da membrane opache, nel pieno svolgimento delle sue funzioni biologiche.\nNon esistono comunque prove scientifiche a favore di questa teoria, che risulta quindi essere una forma di pseudoscienza.\nLo stress pu\u00f2 determinare quindi l'insorgenza di malattie organiche. In una valutazione energetica con l'esame dell'iride, si osserverebbe, secondo questa teoria, la lucentezza dell'iride, la sua velocit\u00e0 di contrazione, le presenza o meno di tessuto appartenente ad altre strutture oftalmiche.\nIridologia costituzionale.\nI tre pilastri dell'iridologia sono:\nSecondo la teoria dell'iridologia, le iridi si distinguono in tre gruppi principali: linfatiche,\nematogene, miste, originando tre tipi di costituzioni principali distinte poi in successivi sottogruppi. Tale metodo di studio sarebbe risultato tuttavia ultimamente troppo rigido e insufficiente a descrivere ogni tipologia di iride; uno dei sistemi pi\u00f9 recenti \u00e8 quello adottato da H.P.Willy Hauser - direttore della scuola di iridologia del \"Felke Institute\" e continuatore dell'opera di Josef Deck - che prevede uno studio per segni iridologici senza uno schema rigido; secondo tale metodo si definiscono: costituzioni, disposizioni e diatesi.\nSclerologia.\nLa sclerologia \u00e8 quella branca dell'iridologia che si interessa dello studio della parte bianca del bulbo oculare (sclera) attraverso l'analisi dei capillari, della loro forma e della loro localizzazione. Sostenitori della sclerolgia hanno proposto una mappa dettagliata delle aree della sclera che corrispondono ai vari organi. Secondo loro si possono leggere i vari organi sulla sclera a seconda della presenza o assenza di capillari in quella zona oppure attraverso variazioni della forma del capillare, del vaso sclerale.\nLa mappa dell'iride di Bernard Jensen.\nNella mappa di Jensen si sono individuate 166 cosiddette aree, 80 nell'iride destra e 86 in quella sinistra. Per identificare meglio le specifiche zone si considera la mappa che corrisponde ad un'iride come il quadrante di un orologio, ad esempio l'area corrispondente al cervello occupa la posizione tra le 11 e le 13, i polmoni e la cassa toracica sono alle 3 nell'iride sinistra, le gambe alle 6. Le aree si configurano sia in senso circolare che radiale, cio\u00e8 vi sono cerchi concentrici divisi in spicchi, lo schema della mappa \u00e8 asimmetrico, complessivamente il grafico corrisponde alle zone anatomiche in cui si trovano gli organi e le diverse parti del corpo, ad esempio il cervello alla sommit\u00e0, il piede in basso, i polmoni orizzontalmente fuori dalla circonferenza dell'iride, l'area delle viscere \u00e8 pi\u00f9 all'interno, la pelle \u00e8 verso l'esterno. Vi \u00e8 un'ulteriore suddivisione empirica in sette zone come aiuto per la localizzazione dei segni iridologici.\nLacuna.\nUna lacuna in iridologia \u00e8 un termine che indica un tessuto irideo aperto; \nle fibre dell'iride si allontanano una dall'altra determinando una forma a mandorla pi\u00f9 o meno larga, in tal modo si pu\u00f2 vedere il tessuto sottostante di colore pi\u00f9 scuro.\nEsistono varie forme di lacune con diverso significato a seconda della loro forma e grandezza:\nLa cosiddetta \u00abLegge di Hering\u00bb.\nIl medico ottocentesco Ewald Hering, anti-empiricista propugnatore della teoria discreditata dell'Innatismo ed antagonista dello scienziato Hermann von Helmholtz, asseriva che..."}
{"id": "53469", "revid": "413500", "url": "https://it.wikipedia.org/wiki?curid=53469", "title": "Piramide delle et\u00e0", "text": "La piramide delle et\u00e0 (o della popolazione) \u00e8 una rappresentazione grafica usata nella statistica demografica per descrivere la distribuzione per et\u00e0 di una popolazione vivente.\nSolitamente si tratta di due istogrammi disposti simmetricamente attorno all'asse verticale che rappresenta le et\u00e0 (o, pi\u00f9 comunemente, le classi di et\u00e0 ad intervalli di 5 anni).\nIn ascissa \u00e8 indicato l'ammontare della popolazione per ciascuna classe di et\u00e0 (in unit\u00e0 o in percentuale sul totale) e viene riprodotta una volta nel senso ordinario (crescente verso destra) e una volta nel senso opposto (crescente verso sinistra), in modo da distinguere i due sessi.\nDalla forma di una piramide delle et\u00e0 si pu\u00f2 dedurre la storia demografica di quasi un secolo (circa 80-90 anni) di una popolazione e l'andamento demografico a cui sta tendendo:\nConfrontando fra loro le singole classi, si potranno osservare improvvisi cali o aumenti dovuti a eventi particolari: cali delle nascite per guerre o altri eventi, immigrazioni o emigrazioni in et\u00e0 lavorativa, squilibri tra uomini e donne nelle stesse fasce di et\u00e0.\nTalvolta il grafico pu\u00f2 essere ulteriormente articolato aggiungendo altre informazioni (stato civile, titolo di studio, condizione lavorativa ecc.).\nNel 1879 lo statistico italiano Luigi Perozzo disegn\u00f2 uno stereogramma che rappresentava, in base ai dati dei censimenti svedesi, una serie storica di (mezze) piramidi delle et\u00e0 usando una rappresentazione grafica di tre dimensioni (et\u00e0, numerosit\u00e0, data di riferimento)."}
{"id": "53470", "revid": "767487", "url": "https://it.wikipedia.org/wiki?curid=53470", "title": "Mandrake il mago", "text": "Mandrake il mago (\"Mandrake the Magician\") \u00e8 un personaggio dei fumetti ideato da Lee Falk (autore anche del successivo Uomo mascherato) e disegnato da Phil Davis, che fece il suo esordio sui quotidiani statunitensi dell'11 giugno del 1934. Fra i personaggi a fumetti pi\u00f9 famosi di sempre in tutto il mondo e particolarmente in Italia, dove nacque anche il modo di dire \"non sono mica Mandrake\" per indicare l'impossibilit\u00e0 a fare qualcosa. Il periodo di maggior successo del personaggio \u00e8 soprattutto negli anni \u201940 e \u201950 e dal 1939 gli venne dedicata una serie di film. Per mano di altri autori Mandrake ha continuato a essere pubblicato nel mondo diventando un personaggio di culto conosciuto anche dalle generazioni successive. Le strisce originali sono ricercate dai collezionisti e possono raggiungere quotazioni importanti.\nGenesi del personaggio.\nNegli Stati Uniti d'America negli anni trenta erano popolari gli spettacoli di illusionismo e Falk, allora giovane pubblicitario, pens\u00f2 di realizzare un fumetto incentrato sulla figura di un mago di nome Mandrake che in inglese significa mandragola, pianta alla quale erano attribuiti poteri magici durante l'antichit\u00e0. Per la caratterizzazione grafica Falk si ispir\u00f2 oltre che a s\u00e9 stesso anche a un vero illusionista di nome Cardini vestendolo con frac, cilindro e mantello, tipico abito dei prestigiatori. Come spalla gli affianc\u00f2 un assistente africano dal curioso nome tedesco, Lothar. L'aspetto e lo stile caratteristici di Mandrake ricalca quello di molti degli illusionisti che si esibivano sia in Europa che nel nuovo continente sin dall'Ottocento con un impeccabile frac con mantellina e cappello a cilindro.\nPresentato come \"Mandrake, l'uomo del mistero\", il personaggio inizialmente \u00e8 un mago vero e proprio che incute paura ed \u00e8 protagonista di storie dell'orrore nonostante utilizzi i suoi poteri per ricercare il bene. Alla fine degli anni trenta il personaggio sar\u00e0 caratterizzato per\u00f2 come un brillante illusionista.\nDisegnato con le fattezze di Falk stesso, \u00e8 ispirato a un mago realmente esistente, tale Leon Mandrake, che si accord\u00f2 con Falk affinch\u00e9 questi non rivelasse mai la sua fonte di ispirazione, per consentire all'amico mago di sfruttare la popolarit\u00e0 del personaggio. Aveva sempre i capelli lucidi e impomatati, un paio di baffi e un bastone da passeggio con un grosso pomo che poteva divenire strumento dagli effetti magici.\nStoria editoriale.\nFalk, dopo aver ideato il personaggio, ne realizz\u00f2 inizialmente da solo delle strisce di prova che vennero accettate per la pubblicazione sui quotidiani americani a partire dall'11 giugno 1934. Il successo arriv\u00f2 presto trovando subito il favore dei lettori forse stanchi degli ormai consueti e banali personaggi d\u2019avventura. Dal 15 giugno le strisce vennero disegnate da Phil Davis che le realizz\u00f2 per pi\u00f9 di trent'anni e poi, dal 1964, da Fred Fredericks. Falk mor\u00ec nel 1999 e Fredericks resta l'unico autore delle strisce.\nIn Italia apparve per la prima volta il 20 gennaio 1935, all'interno del n. 15 settimanale a fumetti \"L'Avventuroso\" (che gi\u00e0 aveva pubblicato altri personaggi d'origine statunitense quali \"Flash Gordon\", \"Secret Agent X-9\" e \"Jim della giungla\"), con una storia intitolata \"Mandrake, l'uomo del mistero\" e successivamente apparve su diverse testate. Gli venne anche dedicata una rivista cui ha collaborato alle copertine, tra gli altri, Guido Buzzelli. Durante gli anni trenta il nome venne cambiato in \u201cMandrache\u201d in quanto la politica del governo fascista non tollerava nomi stranieri.\nBiografia del personaggio.\nNegli esordi il personaggio \u00e8 una sorta di stregone in possesso di poteri tali da compiere veri e propri miracoli ma sempre utilizzati a fin di bene. L'avversario ricorrente \u00e8 il Cobra, con il volto sempre coperto da un cappuccio e dotato anch'egli degli stessi poteri di Mandrake ma rivolti verso il male. I due si conoscono da molto tempo ma non si sa molto altro del vincolo che li lega. Successivamente si scopre che il Cobra si chiama in realt\u00e0 Luciphor e che aveva imparato le arti magiche insieme a Mandrake nel Tibet dal maestro Theron che poi si scoprir\u00e0 essere il padre di Mandrake e che Luciphor/Cobra \u00e8 il suo fratellastro. Successivamente le storie divennero pi\u00f9 ironiche e si scopre che i poteri di Mandrake non sono miracoli ma solo l'effetto delle tecniche di ipnosi che aveva apprese in Tibet che gli permettevano di far credere che si verificassero le cose pi\u00f9 incredibili.\nComprimari.\nLothar: gigantesco servo di colore proveniente dalla Nubia vestito con una pelle di leopardo, pantaloncini bianchi e un fez rosso; nel tempo si evolver\u00e0 diventando amico e assistente del protagonista. Dopo il trasferimento negli anni sessanta presso la residenza di Xanadu, Lothar cambia vestiario abbandonando la pelle di leopardo per una camicia bianca.\nNarda: principessa vestita da odalisca originaria dell'immaginario regno di Cockaigne (cuccagna) dell'Europa centrale. L'incontro con Mandrake fu drammatico perch\u00e9 lei arriv\u00f2 a tentare di ucciderlo, ma dopo poco si innamora del personaggio diventandone l'eterna fidanzata.\nTrama.\nSempre accompagnato da Lothar, gigantesco africano originario della Nubia e suo fido assistente dal caratteristico fez leopardato, Mandrake si presenta come un abile mago, praticamente invincibile (\u00e8 addirittura in grado di resuscitare i morti). Sul finire degli anni trenta, per\u00f2, Falk porr\u00e0 un limite ai poteri di Mandrake, trasformandolo da mago a semplice illusionista ed ipnotizzatore. Il personaggio \u00e8 protagonista per oltre cinquant'anni di storie nelle quali grazie alla sua intelligenza risolve intricate indagini spesso in soccorso di giovani fanciulle in pericolo e contro spaventosi personaggi come il gorilla Klage, l'uomo lupo, il trasformista Saki e il misterioso Cobra, suo acerrimo nemico. La seducente Narda, principessa di un regno dell'Europa centrale, dopo aver cercato di ucciderlo, diviene la sua eterna fidanzata. Con lei Mandrake va a vivere nel castello di Xanadu in attesa che qualcuno gli affidi un nuovo incarico. Lothar, col tempo diventa un collaboratore e non pi\u00f9 un servitore, continua a vivere con loro. Nel corso degli anni il personaggio ha vissuto avventure immerse in contesti realistici scontrandosi con spie, ricattatori e terroristi e, per esempio, riuscendo a sconfiggere un gruppo di spie naziste infiltrate negli Stati Uniti durante la seconda guerra mondiale e un complotto per sabotare i piani americani per la conquista dello spazio nel dopoguerra. Con l'ingresso degli americani in guerra, Mandrake veste la divisa dei Marines per impegnarsi negli anni quaranta a combattere i giapponesi su un'isola del Pacifico; negli anni cinquanta torna illusionista continuando a esibirsi nei teatri e a combattere il crimine; negli anni sessanta poi trova una residenza fissa in una villa fortificata e tecnologicamente avanzata presso Xanadu, antica citt\u00e0 della Mongolia, insieme a Lothar che nel frattempo \u00e8 diventato amico e sodale, e all'eterna fidanzata Narda.\nAltri media.\nNumerosi progetti cinematografici incentrati sul personaggio per opera di registi come Alain Resnais, Federico Fellini e Duccio Tessari non si concretizzano. Pi\u00f9 volte sono stati fatti dei nomi per il suo ruolo, come ad esempio Kirk Douglas, David Niven, Basil Rathbone (che sarebbe stato la migliore scelta per Lee Falk), Alain Delon (e con lui Cassius Clay nel ruolo di Lothar). Il cineasta americano Michael Almereyda fu ingaggiato dalla Embassy Pictures per riscrivere una sceneggiatura per \"Mandrake the Magician\" ma alla fine il progetto fu scartato.\nRadio.\nAlla radio come programma da 15 minuti, \"Mandrake the Magician\" and\u00f2 in onda sul Mutual Broadcasting System dall'11 novembre 1940 al 6 febbraio 1942. Originariamente trasmessa tre giorni alla settimana, la serie fu allungata a cinque giorni alla settimana nel 1941. A pronunciare l'incantesimo \"i\"nvovo legem magicarum\"\" era Raymond Edward Johnson, che era il protagonista nella parte di Mandrake. Juano Hernandez impersonava Lothar e Francesca Lenni aveva il ruolo della Principessa Narda. La serie era diretta da Carlo D'Angelo.\nTeatro.\nIl musical \"Mandrake the Magician and the Enchantress\" fu prodotto durante la fine degli anni 1970 al Lenox Arts Festival nel Massachusetts con musica di George Quincy, sceneggiatura di Lee Falk, e parole di Thayer Burch.\nMandrake \u00e8 anche un personaggio della commedia \"King Kong Palace\", scritto dal commediografo cileno Marco Antonio de la Parra. Nella commedia, Mandrake \u00e8 ora un artista che si esibisce in feste di compleanno e tenta di sedurre Jane, l'ambiziosa moglie di Tarzan, al fine di soddisfare la sua brama di potere.\nImpatto culturale.\nNel film di Steno \"Febbre da cavallo\" il protagonista Bruno Fioretti, interpretato da Gigi Proietti, \u00e8 soprannominato Mandrake; vi \u00e8 stato anche un sequel, Febbre da cavallo - La mandrakata, diretto da Carlo Vanzina.\nControversie.\nUna societ\u00e0 di software chiamata MandrakeSoft fu fondata in Francia nel 1998. Il loro principale prodotto era una distribuzione Linux/GNU chiamata \"Mandrake Linux\". Nel febbraio 2004, la MandrakeSoft perse una causa giudiziaria contro la Hearst Corporation, proprietaria della King Features Syndicate. La Hearst sostenne che la MandrakeSoft stava violando il marchio registrato del personaggio della King Features. La parola Mandrake per\u00f2 non indica in modo esclusivo il personaggio della King Features, e la MandrakeSoft fece appello contro la decisione. Tuttavia, anche lo strumento di Linux \"Lothar\" che fu sviluppato in un progetto sponsorizzato dalla MandrakeSoft ha un nome ispirato alla striscia a fumetti, dove Lothar \u00e8 appunto l'eterno amico di Mandrake il mago. Anche l'uso di un cappello a cilindro da mago e di una bacchetta magica nelle immagini e nei loghi dimostravano che la MandrakeSoft voleva associare il nome con un mago e non con parole omonime come (ad esempio) la radice di mandragola (in inglese \"mandrake root\"). Di conseguenza e a causa dell'acquisizione della societ\u00e0 Linux chiamata Conectiva, la MandrakeSoft e il suo prodotto hanno cambiato nome rispettivamente in Mandriva e Mandriva Linux."}
{"id": "53473", "revid": "1516566", "url": "https://it.wikipedia.org/wiki?curid=53473", "title": "Granarolo dell'Emilia", "text": "Granarolo dell'Emilia (\"Granar\u00f4l\" in dialetto bolognese) \u00e8 un comune italiano di abitanti della citt\u00e0 metropolitana di Bologna in Emilia-Romagna.\n\u00c8 sede amministrativa dell'Unione Terre di pianura.\nStoria.\nLe tracce pi\u00f9 antiche di popolamento del comune risalgono al periodo villanoviano, come \u00e8 stato testimoniato dalle sepolture rinvenute nelle frazioni di Viadagola e Quarto Inferiore (VI secolo a.C.). Ritrovamenti etruschi, celtici e romani, nel territorio comunale o nelle immediate vicinanze dimostrano la frequentazione della zona per tutta l'antichit\u00e0, probabilmente come via di passaggio per il ferrarese. I segni indelebili della centuriazione romana sono tutt'oggi la pi\u00f9 palese testimonianza della natura agricola del territorio, spesso impiegato come un vero e proprio \"granaio\" per la citt\u00e0 di Bologna anche durante il periodo medievale e moderno.\nIl comune di Granarolo dell'Emilia nacque poco prima dell'Unit\u00e0 d'Italia col nome di \"comune di Viadagola\": la sede comunale era presso la settecentesca villa Boncompagni Dal Ferro, sita in via Viadagola. Il primo sindaco del Comune di Viadagola fu Lodovico Gherardi, rimasto in carica dal 23 marzo 1860 al 1863, anno in cui gli succedette Francesco Nannetti che govern\u00f2 fino al 1865.\nDal 1\u00ba novembre 1860 il Comune, che fino a quel momento era stato un municipio senza una sede fissa, trov\u00f2 la sua sistemazione presso abitazioni private nella poco distante Granarolo.\nL'attuale sede del Comune risale per\u00f2 al 1871, quando acquistato uno stabile, per far fronte alle esigenze dell'amministrazione. Questa scelta port\u00f2 nel 1875 a chiedere il cambiamento della denominazione: in seguito all'autorizzazione Regia dell'11 ottobre 1875, a partire dal 1876 il Comune assunse la nuova denominazione di \"Granarolo dell'Emilia\".\nGranarolo era la frazione emergente per popolazione e per aggregati di case, in quanto il baricentro della vita produttiva si stava spostando sulla via San Donato, grazie soprattutto alla funzionalit\u00e0 della tranvia Bologna-Malalbergo, dismessa nel secondo dopoguerra.\nMonumenti e luoghi d'interesse.\nArchitetture religiose.\nOgni frazione del comune possiede una chiesa parrocchiale: gli attuali edifici, cinque in tutto, sono databili tra il XVII ed il XIX secolo. Essi sono:\nOltre alle chiese, il territorio \u00e8 caratterizzato per i tipici oratori di campagna. I pi\u00f9 importanti sono nel capoluogo, a Lovoleto e a Viadagola.\nArchitetture civili.\nOltre alla residenza di campagna del grande esploratore ravennate Pellegrino Matteucci (1850-1881) a Granarolo, sul territorio vi sono numerose ville settecentesche di notevole interesse architettonico, tra cui:\nEdifici scolastici.\nA Granarolo in via Roma \u00e8 presente il complesso scolastico che comprende le scuole elementari \"Anna Frank\" e le scuole medie \"Pellegrino Matteucci\".\nPrecedentemente alla costruzione di questi edifici (costruiti espropriando un suolo un tempo di propriet\u00e0 parrocchiale), gli edifici scolastici erano cinque dislocati rispettivamente nelle cinque frazioni. Tutti gli ex edifici scolastici sono in utilizzo e sede di attivit\u00e0, fatta eccezione per l'ex-scuola elementare della frazione di Granarolo capoluogo che \u00e8, ad ora, inutilizzata (nonostante siano stati fatti progetti per trasformarlo in un centro di formazione post-diploma).\nImpianti sportivi.\nIn via Roma a Granarolo \u00e8 presente il palazzetto dello sport (sede di diverse attivit\u00e0 sportive come pallacanestro, pattinaggio artistico, pallavolo e jujitsu). A Viadagola, sempre sulla via Roma, si trovano il circolo tennis e l'impianto comunale comprendente i campi sede della societ\u00e0 sportiva Granamica e la piscina comunale.\nEconomia.\nIl comune ha subito i maggiori cambiamenti in particolare negli ultimi decenni, con l'intenso sviluppo economico del suo territorio: oggigiorno il comune ospita, soprattutto a Cadriano e Quarto Inferiore e in misura minore a Granarolo stessa, un rilevante numero di piccole e medie aziende artigianali e industriali, che occupano oltre seimila addetti nei settori metalmeccanico, abbigliamento come Elisabetta Franchi, giocattoli, trattamento delle acque e prodotti per l'agricoltura.\nQueste aziende sono all'avanguardia per l'utilizzo di nuove tecnologie e intrattengono rapporti commerciali sul mercato nazionale, europeo ed extraeuropeo e fanno di Granarolo dell'Emilia uno dei comuni pi\u00f9 sviluppati della citt\u00e0 metropolitana di Bologna. Dal 2014 vi si \u00e8 trasferita anche l'azienda Gruppo E. Gaspari: tipografia proveniente da Morciano di Romagna in provincia di Rimini.\nVi svolgono le loro attivit\u00e0 oltre aziende, artigianali e medio-industriali. Le maestranze che lavorano presso tali aziende superano le unit\u00e0 e quindi, durante i giorni lavorativi, la domanda di servizi \u00e8 determinata da un numero di persone superiore a quello della popolazione residente, pur considerando le persone che si spostano fuori dal territorio comunale.\nPer quanto concerne l'agricoltura, va evidenziato il fatto che il territorio \u00e8 attraversato da numerosi fossati di bonifica che lo rendono tutto irriguo e che le numerose coltivazioni producano in notevole quantit\u00e0 e qualit\u00e0 (in particolare primizie orticole).\nPer quanto riguarda l'artigianato, il comune \u00e8 rinomato soprattutto per la lavorazione del ferro battuto.\nDato il notevole giro d'affari che si sviluppa quotidianamente, sul territorio comunale operano ben nove istituti bancari. La potenzialit\u00e0 economica \u00e8 costantemente in ascesa e risente solo marginalmente della congiuntura negativa a livello nazionale o mondiale.\nInfrastrutture e trasporti.\nIl servizio di trasporto pubblico di Granarolo dell'Emilia \u00e8 assicurato dalle autocorse suburbane e interurbane svolte dalla societ\u00e0 TPER.\nFra il 1891 e il 1957 Granarolo ospit\u00f2 una stazione della citata tranvia Bologna-Malalbergo, intensamente utilizzata sia per il traffico pendolare fra la campagna e gli opifici bolognesi che per il trasporto delle barbabietole da zucchero, allora fra i principali prodotti agricoli della zona.\nOggi il comune \u00e8 servito principalmente dagli autobus delle linee Tper 88 e 93, dall'autobus 353, dalle linee scolastiche 231 e 444 e dal Prontobus 437 (su prenotazione telefonica).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "53477", "revid": "768068", "url": "https://it.wikipedia.org/wiki?curid=53477", "title": "Nebkara", "text": "Biografia.\nDi questo sovrano non conosciamo il nome Horo e le uniche iscrizioni contemporanee che ci sono pervenute sono alcuni frammenti di iscrizioni ritrovati nei pressi della piramide di Meidum, frammenti ove il nome del sovrano \u00e8 riportato in scrittura ieratica.\nAnche l'associazione con il Neferkara della lista di Abydos e con il Souphis di quella manetoniana \u00e8 da ritenere una congettura non del tutto provata.\nAlcuni studiosi associano a Nebkara la mastaba 17 di Meidum che tra l'altro conserva il pi\u00f9 antico esempio di sarcofago in pietra da noi conosciuto."}
{"id": "53480", "revid": "48479", "url": "https://it.wikipedia.org/wiki?curid=53480", "title": "Valdesismo", "text": ""}
{"id": "53481", "revid": "1305772", "url": "https://it.wikipedia.org/wiki?curid=53481", "title": "Elio (disambigua)", "text": ""}
{"id": "53482", "revid": "919135", "url": "https://it.wikipedia.org/wiki?curid=53482", "title": "Numero esagonale", "text": "Un numero esagonale \u00e8 un numero poligonale che rappresenta un esagono. Il numero esagonale per \"n\" pu\u00f2 essere calcolato con la formula\noppure con la formula derivata da quella per i numeri pentagonali:\nI primi 30 numeri esagonali sono:\n1, 6, 15, 28, 45, 66, 91, 120, 153, 190,\n231, 276, 325, 378, 435, 496, 561, 630, 703, 780, 861, 946, 1035, 1128, 1225, 1326, 1431, 1540, 1653, 1770\nOgni numero esagonale \u00e8 anche un numero triangolare, ma non tutti i numeri triangolari sono anche esagonali poich\u00e9 vale la seguente relazione:\ne sono esagonali solo i numeri triangolari con indice dispari.\nCome nel caso dei numeri triangolari, la radice digitale in base dieci di un numero esagonale pu\u00f2 essere solo 1, 3, 6 o 9.\nOgni intero positivo pu\u00f2 essere rappresentato come somma di al pi\u00f9 sei numeri esagonali; tuttavia, soltanto due (11 e 26) richiedono sei numeri, e solo 13 richiedono cinque o pi\u00f9 numeri. Adrien-Marie Legendre ha dimostrato nel 1830 che ogni intero maggiore di 1791 pu\u00f2 essere espresso come somma di non pi\u00f9 di quattro numeri esagonali; in seguito, \u00e8 stato dimostrato che ogni intero sufficientemente grande \u00e8 somma di al pi\u00f9 tre numeri esagonali.\nI numeri esagonali non devono essere confusi con i numeri esagonali centrati."}
{"id": "53486", "revid": "287204", "url": "https://it.wikipedia.org/wiki?curid=53486", "title": "Bassiano (disambigua)", "text": ""}
{"id": "53487", "revid": "226458", "url": "https://it.wikipedia.org/wiki?curid=53487", "title": "Basiliano (nome)", "text": "Origine e diffusione.\nDeriva dal latino \"Basilianus\", una forma aggettivata del nome Basilio; significa pertanto \"relativo a Basilio\", \"della famiglia di Basilio\", un significato analogo a quello del nome Basilide.\nOnomastico.\nL'onomastico viene festeggiato il 18 dicembre in ricordo di san Basiliano, martire a Laodicea di Siria."}
{"id": "53489", "revid": "486946", "url": "https://it.wikipedia.org/wiki?curid=53489", "title": "Al\u00ec", "text": ""}
{"id": "53490", "revid": "110157", "url": "https://it.wikipedia.org/wiki?curid=53490", "title": "Quintilio", "text": ". \nOrigine e diffusione.\nContinua il \"cognomen\" romano \"Quintilius\", a sua volta basato sul nome \"Quintus\"; si tratta, per la precisione, di un patronimico, avente il significato di \"relativo a Quinto\", \"della famiglia di Quinto\" (origine analoga a quella dei nomi Quintino e Quinziano). Con lo stesso processo, da Quintilio \u00e8 derivato il nome Quintiliano.\nPu\u00f2 anche essere ricondotto a \"Quintilus\", un altro nome romano facente riferimento al mese di luglio (anticamente il quinto dell'anno, e quindi chiamato \"Quintile\").\n\u00c8 diffuso per la maggior parte in Toscana.\nOnomastico.\nL'onomastico si pu\u00f2 festeggiare l'8 marzo in onore di san Quintilio (o Quintile), martite a Nicomedia."}
{"id": "53492", "revid": "4507", "url": "https://it.wikipedia.org/wiki?curid=53492", "title": "Bellino", "text": ""}
{"id": "53493", "revid": "47767", "url": "https://it.wikipedia.org/wiki?curid=53493", "title": "Quintino", "text": "Origine e diffusione.\nAnalogamente a Quintilio e Quinziano, si tratta di un derivato del nome Quinto, per la precisione di un patronimico col significato di \"relativo a Quinto\", \"della famiglia di Quinto\". Ad oggi, pu\u00f2 anche costituire un semplice diminutivo di Quinto.\nAnticamente assai diffuso in Francia - nella forma \"Quentin\" - per via del culto di san Quintino di Amiens, venne portato in Inghilterra dai Normanni, dove diede vita anche a dei cognomi (specialmente per quanto riguarda la variante \"Quinton\").\nOnomastico.\nL'onomastico si pu\u00f2 festeggiare il 4 ottobre, in memoria di san Quintino (o Quinzio), ucciso presso Tours per aver rifiutato le \"avances\" della moglie di Clotario I, oppure il 31 ottobre in memoria di un altro san Quintino, predicatore ad Amiens e martire ad Augusta Viromanduorum (oggi San Quintino) sotto Massimiano."}
{"id": "53495", "revid": "287204", "url": "https://it.wikipedia.org/wiki?curid=53495", "title": "Bianco (disambigua)", "text": ""}
{"id": "53496", "revid": "47767", "url": "https://it.wikipedia.org/wiki?curid=53496", "title": "Barbara (disambigua)", "text": ""}
{"id": "53498", "revid": "834", "url": "https://it.wikipedia.org/wiki?curid=53498", "title": "Joseph-Louis de Lagrange", "text": ""}
{"id": "53508", "revid": "682976", "url": "https://it.wikipedia.org/wiki?curid=53508", "title": "Abante", "text": ""}
{"id": "53509", "revid": "125429414", "url": "https://it.wikipedia.org/wiki?curid=53509", "title": "Macchina di Anticitera", "text": "La macchina di Anticitera, nota anche come meccanismo di Antikythera, \u00e8 un congegno meccanico datato tra il 150 e il 100 a.C., ed \u00e8 ritenuto il pi\u00f9 antico calcolatore meccanico conosciuto. Si trattava originariamente di un sofisticato planetario, mosso da ruote dentate, che serviva per calcolare il sorgere del sole, le fasi lunari, i movimenti dei cinque pianeti allora conosciuti, gli equinozi, i mesi, i giorni della settimana e - secondo uno studio pubblicato su \"Nature\" - le date dei giochi olimpici. Fu rinvenuta nel relitto di Anticitera, tra i resti di un naufragio avvenuto nel secondo quarto del I secolo a.C. nei pressi dell'isola greca di Cerigotto (\"Antikythira\" in lingua locale). \n\u00c8 conservata presso il Museo archeologico nazionale di Atene.\nScoperta e prime analisi.\nIl meccanismo fu ritrovato nel 1900 grazie alla segnalazione di un gruppo di pescatori di spugne che, persa la rotta a causa di una tempesta, erano stati costretti a rifugiarsi sull'isoletta rocciosa di Cerigotto. Al largo dell'isola, alla profondit\u00e0 di circa 43 metri, scoprirono il relitto di una nave mercantile romana, naufragata nel secondo quarto del I secolo a.C. e adibita al trasporto di oggetti di prestigio, tra cui statue in bronzo e marmo.\nIl 17 maggio 1902 l'archeologo Valerios Stais, esaminando i reperti recuperati dal relitto, not\u00f2 che un blocco di pietra presentava un ingranaggio inglobato all'interno. Con un pi\u00f9 approfondito esame si scopr\u00ec che quella che era sembrata inizialmente una pietra era in realt\u00e0 un meccanismo fortemente incrostato e corroso, di cui erano sopravvissute tre parti principali e decine di frammenti minori.\nSi trattava di un'intera serie di ruote dentate, ricoperte di iscrizioni, facenti parte di un elaborato meccanismo a orologeria.\nLa macchina originaria era delle dimensioni di circa 30 cm per 15 cm, dello spessore di un libro, costruita in rame e originariamente montata in una cornice in legno. Era ricoperta da oltre 2.000 caratteri di scrittura, dei quali circa il 95% \u00e8 stato decifrato (il testo completo dell'iscrizione non \u00e8 ancora stato pubblicato).\nIl meccanismo \u00e8 conservato nella collezione di bronzi del Museo archeologico nazionale di Atene, assieme alla sua ricostruzione.\nAlcuni studiosi sostennero che il meccanismo fosse troppo complesso per appartenere al relitto e alcuni esperti ribatterono che i resti del meccanismo potevano essere fatti risalire a un planetario o a un astrolabio. Le polemiche si susseguirono per lungo tempo, ma la questione rimase irrisolta. Solo nel 1951 i dubbi sul misterioso meccanismo cominciarono a essere risolti. Quell'anno infatti il professor Derek de Solla Price cominci\u00f2 a studiare il congegno, esaminando minuziosamente ogni ruota e ogni pezzo e riuscendo, dopo circa vent'anni di ricerca, a scoprirne il funzionamento originario.\nNel giugno 2016, un team di scienziati, servendosi di scansioni ad alta risoluzione con raggi X, \u00e8 riuscito a leggere le lettere di un'iscrizione incisa al suo interno, trovando indicazioni sull'uso specifico, ossia un calendario di eventi astronomici, eclissi e delle date dei giochi olimpici.\nUtilizzo e funzionamento.\nIl meccanismo risult\u00f2 essere un antichissimo calcolatore per il calendario solare e lunare, le cui ruote dentate potevano riprodurre un rapporto vicino a quello necessario per ricostruire il moto della Luna in rapporto al Sole (la Luna compie 254 rivoluzioni siderali ogni 19 anni solari).\nL'estrema complessit\u00e0 del congegno era inoltre dovuta al fatto che tale rapporto era riprodotto con l'utilizzo di una ventina di ruote dentate e di un differenziale, un meccanismo che permetteva di ottenere una rotazione a velocit\u00e0 pari alla somma o alla differenza di due rotazioni date. Il suo scopo era quello di mostrare, oltre ai mesi lunari siderali, anche le lunazioni, ottenute dalla sottrazione del moto solare al moto lunare siderale.\nSulla base della sua ricerca, Price concluse che, contrariamente a quanto si era fino ad allora creduto, nella Grecia del II secolo a.C. esisteva effettivamente una tradizione di altissima tecnologia.\nContesto storico.\nIl meccanismo di Anticitera, nonostante non trovi eguali fino alla realizzazione dei primi calendari meccanici successivi al 1050, rimane comunque perfettamente integrato nelle conoscenze del periodo tardo ellenistico: vi sono rappresentati solo i cinque pianeti visibili a occhio nudo e il materiale usato \u00e8 un metallo facilmente lavorabile.\nAd Alessandria d'Egitto infatti, durante l'ellenismo, operarono molti studiosi che si dedicarono anche ad aspetti tecnologici realizzando meccanismi e automi come la macchina a vapore di Erone. Inoltre Cicerone cita la presenza a Siracusa di una macchina circolare costruita da Archimede e ascrivibile quindi alla fine del III secolo a.C., con la quale si rappresentavano i movimenti del Sole, dei pianeti e della Luna, nonch\u00e9 delle sue fasi e delle eclissi. In un altro passo Cicerone fa riferimento a un meccanismo, costruito dal suo amico Posidonio di Rodi, che riproduce in modo esatto il moto diurno e notturno del sole, della luna e dei cinque pianeti. L'unicit\u00e0 del meccanismo di Anticitera risiede nel fatto che \u00e8 l'unico congegno progettato in quel periodo arrivato sino ai giorni nostri.\nIl meccanismo di Anticitera \u00e8 a volte citato tra i casi di OOPArt (\"Out of place artifacts\"), i cosiddetti \"manufatti fuori dal tempo\", dai sostenitori dell'archeologia misteriosa, i quali non vi riconoscono un artefatto scientifico ellenistico.\nSul numero 498 di febbraio 2010 della rivista \"Le Scienze\", un articolo a firma di Tony Freeth afferma che \u00e8 stato ricostruito il metodo con cui il meccanismo prediceva le eclissi e le fasi lunari e avanza l'ipotesi che la sua costruzione sia avvenuta nella citt\u00e0 colonia greca di Siracusa."}
{"id": "53510", "revid": "1574358", "url": "https://it.wikipedia.org/wiki?curid=53510", "title": "Partito Socialista Unitario (1922)", "text": "Il Partito Socialista Unitario (PSU) fu un partito politico italiano di orientamento socialista riformista e democratico fondato nel 1922.\nNel 1925 assunse il nome di Partito Socialista dei Lavoratori Italiani (PSLI), venendo ridenominato Partito Socialista Unitario dei Lavoratori Italiani (PSULI) nel 1927.\nStoria.\nEspulsione della componente riformista del Partito Socialista Italiano (3 ottobre 1922).\nLa sera del 3 ottobre 1922, pochi giorni prima della Marcia su Roma di Mussolini (27-31 ottobre 1922), il XIX Congresso del Partito Socialista Italiano espulse i riformisti di Filippo Turati dal partito, con l'accusa di aver violato il divieto di collaborazione con i partiti borghesi, in quanto Turati si era presentato alle consultazioni del re per la costituzione del nuovo governo, che videro il fallimento di un nuovo ministero Giolitti e il nuovo incarico al sen. Luigi Facta.\nLa mozione massimalista di Giacinto Menotti Serrati e Fabrizio Maffi prevalse di stretta misura, per 32.106 voti contro 29.119. \nRassegnato, Turati cos\u00ec espresse il rammarico degli esponenti della mozione riformista: \u00abNoi ci separiamo da voi: o, forse pi\u00f9 esattamente (non vi sembri una sottigliezza), voi vi separate da noi. Comunque ci separiamo. Accettiamo l'esito della votazione.\u00bb Termin\u00f2 con queste parole: \u00abAccomiatiamoci al grido augurale di \"Viva il socialismo!\", auspicando che questo grido possa un giorno - se sapremo esser saggi - riunirci ancora una volta in un'opera comune di dovere, di sacrificio, di vittoria!\u00bb\nFondazione.\nIl 4 ottobre 1922 Turati diede quindi vita insieme a Giacomo Matteotti, Giuseppe Emanuele Modigliani e Claudio Treves al Partito Socialista Unitario, di cui Matteotti fu nominato Segretario. Treves assunse la direzione del quotidiano \"La Giustizia\", la cui sede venne trasferita da Reggio Emilia a Milano e divenne l'organo ufficiale del nuovo partito. Nelle file del PSU confluirono inoltre i due terzi del gruppo parlamentare socialista.\nSecondo il sito web della Fondazione \"Sandro Pertini\" alla fondazione del nuovo partito avrebbe contribuito anche il futuro Presidente della Repubblica, che si sarebbe iscritto al PSI gi\u00e0 nel 1918, al termine della guerra. Al contrario, dai documenti risulta che Pertini venne eletto consigliere comunale di Stella (il suo paese natale) il 24 ottobre 1920, facendo egli parte di una lista composta da esponenti dell'Unione Liberale Ligure, dell'Associazione Liberale Democratica, del Partito dei Combattenti e del Partito Popolare Italiano. Come testimoniato ancora da quei documenti, egli rimase in carica fino alla primavera del 1922, epoca in cui rassegn\u00f2 le dimissioni.. Inoltre, il sito web del CESP - Centro Espositivo \"Sandro Pertini\" di Firenze riporta il testo della lettera, evidentemente retrodatata al mese di giugno 1924 (non \u00e8 indicato il giorno), che Pertini invi\u00f2 da Firenze all'avv. Diana Crispi, Segretario della Sezione Unitaria di Savona, con la quale, sull'onda dell'emozione e dello sdegno per il ritrovamento del cadavere di Giacomo Matteotti (16 agosto 1924), chiedeva l'iscrizione al PSU (partito che quindi non contribu\u00ec a fondare).\nAnaloga richiesta, per i medesimi motivi, fu fatta dal liberal-socialista Carlo Rosselli.\nElezioni politiche del 1924.\nNelle successive elezioni politiche del 1924, svoltesi con il nuovo sistema maggioritario della cosiddetta \"Legge Acerbo\" (dal nome del parlamentare fascista che la propose), che garantiva alla lista pi\u00f9 votata che avesse conseguito almeno il 25% dei voti un enorme premio di maggioranza pari al 65%, il PSU si present\u00f2 autonomamente, risultando pi\u00f9 votato, con circa 423.000 voti (5,9%) e 24 deputati alla Camera, rispetto alle liste dei socialisti massimalisti di Serrati (4,9%) e dei comunisti (3,8%).\nFu l'unica volta, nella storia del socialismo italiano, che una componente riformista super\u00f2 in voti, percentuale e seggi, la componente massimalista.\nAssassinio di Giacomo Matteotti.\nNelle elezioni del 1924 i fascisti ottennero la maggioranza assoluta nell'Italia del sud, mentre nelle citt\u00e0 del Nord i partiti antifascisti ottennero numerosi successi. Avendo comunque ottenuto il 66% dei voti totali, il listone proposto da Mussolini si aggiudic\u00f2 374 deputati, la maggioranza assoluta, indipendentemente dalla Legge Acerbo. Tuttavia, il risultato di dette elezioni fu in gran parte influenzato da una serie di violenze, illegalit\u00e0 ed abusi commessi dalle milizie fasciste contro esponenti e militanti degli altri partiti.\nIl 30 maggio 1924, durante la prima seduta della nuova legislatura alla Camera dei deputati, Giacomo Matteotti prese la parola e, citando fatti ed episodi circostanziati di violenza in danno delle opposizioni, contest\u00f2 con forza la validit\u00e0 delle elezioni, delle quali chiese l'annullamento. Tale incisiva denuncia fu fatale per il segretario del PSU che, il 10 giugno successivo, venne rapito e ucciso da una banda di squadristi fascisti.\nDiffusasi la notizia del rapimento del parlamentare socialista, il 13 giugno Mussolini parl\u00f2 alla Camera dei deputati affermando di non essere coinvolto nella scomparsa di Matteotti, ma anzi di esserne addolorato; al termine il Presidente della Camera Alfredo Rocco aggiorn\u00f2 i lavori parlamentari \"sine die\", annullando di fatto la possibilit\u00e0 di risposta da parte dell'opposizione all'interno del Parlamento.\nSecessione dell'Aventino.\nA seguito di ci\u00f2, il 26 giugno 1924 i parlamentari dell'opposizione si riunirono in una sala di Montecitorio, oggi nota come \"sala dell'Aventino\" (dal nome del colle Aventino su cui secondo la storia romana antica si ritiravano i plebei nei periodi di acuto conflitto con i patrizi), decidendo comunemente di abbandonare i lavori parlamentari finch\u00e9 il governo non avesse chiarito la propria posizione a proposito della scomparsa di Giacomo Matteotti.\nIntanto, Turati cerc\u00f2, assieme ai rappresentanti delle altre forze democratiche di opposizione, di ottenere dal re la destituzione di Mussolini da Capo del governo, magari con il ritorno all'Esecutivo dell'anziano Giolitti.\nStante l'appoggio del monarca al leader fascista, partecip\u00f2, come gli altri parlamentari di opposizione, alla prosecuzione della secessione dell'Aventino, attestandosi nella testimonianza dell'opposizione alla violenza fascista ed all'illegalit\u00e0 del governo.\nIl 16 agosto dello stesso anno il cadavere di Matteotti fu ritrovato nel bosco della Quartarella, aggravando la gi\u00e0 complessa crisi del governo.\nIl 3 gennaio 1925, Mussolini si assunse, in maniera retorica, la responsabilit\u00e0 politica, morale e storica delle violenze fasciste e, successivamente, il 9 novembre 1926, fu revocato il mandato parlamentare ai deputati \"aventiniani\" e furono sciolti tutti i partiti dell'opposizione, instaurando - anche formalmente - la dittatura fascista.\nScioglimento d'imperio.\nIl PSU di Turati fu, forse, il partito pi\u00f9 perseguitato dal regime fascista. Oltre all'uccisione del suo segretario Matteotti, fu il primo a essere sciolto d'imperio, il 14 novembre 1925, a causa del fallito attentato a Mussolini da parte del suo iscritto Tito Zaniboni, avvenuto il 4 novembre precedente.\nPietro Nenni propose alla Direzione del PSI di fare di nuovo posto nel partito ai riformisti, di richiamare all'\"Avanti!\" Claudio Treves, ricomponendo cos\u00ec l\u2019unit\u00e0 fra tutti i socialisti, per far fronte comune contro il fascismo. La Direzione, con l\u2019eccezione di Giuseppe Romita, respinse la proposta di Nenni e questi, il 17 dicembre 1925, lasci\u00f2 l\u2019esecutivo del PSI e la direzione dell'\"Avanti!\", fondando poi, il 27 marzo 1926, insieme a Carlo Rosselli, il settimanale \"Il Quarto Stato\".\nIl PSI dal 1925 si divise fra \"massimalisti autonomisti\" e \"fusionisti\", cio\u00e8 fautori dell'unit\u00e0 con i riformisti. Sulla questione della riunione con i \"turatiani\" avrebbe dovuto pronunciarsi un congresso convocato per il 14 novembre 1926, che non pot\u00e9 aver luogo, a seguito della soppressione in Italia di tutti i partiti di opposizione, compreso il Partito Socialista Italiano (R.D. n. 1848/26).\nA seguito della bocciatura della proposta di Nenni da parte della maggioranza del PSI, gi\u00e0 il 26 novembre 1925 si costitu\u00ec un triunvirato, composto da Claudio Treves, Giuseppe Saragat e Carlo Rosselli che, il 29 novembre successivo, ricostitu\u00ec clandestinamente il PSU col nome di \"Partito Socialista dei Lavoratori Italiani\" (PSLI), riprendendo l'antica denoninazione del Partito socialista sancita dal congresso di Reggio Emilia del 1893.\nPeraltro, quasi un anno dopo, nella notte tra il 19 e il 20 novembre 1926, Treves e Saragat furono costretti a espatriare clandestinamente in Svizzera (Treves proseguir\u00e0 per Parigi e Saragat per Vienna), grazie all'organizzazione di Rosselli e Parri, che, per questo e per aver programmato la fuga dall'Italia di Turati e Pertini, verranno arrestati e prima reclusi in carcere, poi inviati al confino (il 27 luglio 1929 Carlo Rosselli sar\u00e0 protagonista, con Francesco Fausto Nitti ed Emilio Lussu, di una rocambolesca evasione, via mare, dal confino di Lipari).\nIn esilio.\nIl 12 dicembre 1926, l'anziano Filippo Turati, pur essendo privato del passaporto, riusc\u00ec a fuggire in Corsica insieme a Sandro Pertini, con un motoscafo guidato da Italo Oxilia.\nIn Francia, i due furono presto raggiunti da Claudio Treves e, nel 1929 anche da Saragat e da Carlo Rosselli, evaso clamorosamente dal confino di Lipari, anch'egli con il motoscafo di Oxilia.\nNel 1927, il partito assunse la denominazione di \"Partito Socialista Unitario dei Lavoratori Italiani\" (PSULI).\nNell'agosto 1929, a Parigi, Carlo Rosselli fond\u00f2 Giustizia e Libert\u00e0, un movimento rivoluzionario ed insurrezionale con lo scopo di riunire tutte le formazioni non legate al bolscevismo che intendevano combattere e porre fine al regime fascista, cavalcando la pregiudiziale repubblicana.\nRiunificazione nel PSI.\nInfine, il 19 luglio 1930, il PSULI si riunific\u00f2 con il PSI di Pietro Nenni, in occasione del XXI Congresso socialista, tenutosi in esilio a Parigi.\nFilippo Turati mor\u00ec a Parigi il 29 marzo 1932.\nCarlo Rosselli, insieme al fratello Nello, fu ucciso a Bagnoles-de-l'Orne, il 9 giugno 1937, da sicari di una formazione della destra francese filofascista, dopo che Giustizia e Libert\u00e0 si era ormai trasformata in una formazione politica dotata di autonomia rispetto agli altri partiti in esilio.\nPolitici e iscritti.\nGiuseppe Saragat continu\u00f2 a militare nel Partito Socialista Italiano (che, nell'agosto 1943 assunse la denominazione di Partito Socialista Italiano di Unit\u00e0 Proletaria - PSIUP) sino al XXV Congresso del PSI del 10 gennaio 1947, quando, a Palazzo Barberini, in Roma, guid\u00f2 la scissione della corrente socialdemocratica, dando nuovamente vita al Partito Socialista dei Lavoratori Italiani (PSLI).."}
{"id": "53511", "revid": "124914667", "url": "https://it.wikipedia.org/wiki?curid=53511", "title": "Stati e amministrazioni postali", "text": "Questa voce elenca tutti gli Stati e le amministrazioni postali che hanno emesso francobolli a partire da un dato momento dopo il 1840, anno dell'invenzione del francobollo. Le amministrazioni elencate comprendono sia gli Stati sovrani attualmente esistenti o esistiti in passato, che altre entit\u00e0 come organizzazioni internazionali, occupazioni militari, colonie, ecc.\nAccanto ad ogni amministrazione sono indicati l'anno della prima emissione postale e l'anno dell'ultima nel caso di amministrazioni scomparse, oppure la dicitura \"presente\" se l'amministrazione \u00e8 ancora attiva.\nLa classificazione dei paesi europei in Europa occidentale e Europa orientale segue quella tradizionale di alcuni dei pi\u00f9 importanti cataloghi filatelici del mondo, come l'Yvert et Tellier e il Michel: l'Europa occidentale comprende i paesi della vecchia Comunit\u00e0 europea, i paesi scandinavi, la Svizzera, la Spagna e la Jugoslavia; l'Europa orientale comprende invece i paesi che facevano parte del Patto di Varsavia e l'Albania."}
{"id": "53518", "revid": "125392372", "url": "https://it.wikipedia.org/wiki?curid=53518", "title": "Francobollo", "text": "Il francobollo (l'etimologia della parola \"francobollo\" deriva da \"franco\", cio\u00e8 libero da spese o tasse, e \"bollo\", ad indicare la sua autenticit\u00e0 e autorit\u00e0) \u00e8 un documento, stampato da una parte e gommato sul retro, che serve per l'affrancatura dei servizi di corrispondenza postale. Adoperato nel servizio postale autorizzato dallo Stato emittente, rappresenta la prova del pagamento anticipato per prestazioni quali la spedizione di una lettera o di un pacco ad un destinatario. Quando un francobollo non \u00e8 pi\u00f9 adatto al suo compito, ad esempio per variazione delle tariffe postali, l'amministrazione emittente pu\u00f2 determinarne la cessazione del suo uso ponendolo \"fuori corso\". Data la natura dei valori emessi da uno Stato la contraffazione dei francobolli \u00e8 un reato.\nIdeato dall'inglese Rowland Hill, tradizionalmente \u00e8 in carta, di forma quadrangolare, da incollare all'oggetto di una spedizione postale. In rari casi sono stati prodotti francobolli di altre forme, rotondi (Nuova Zelanda), triangolari, pentagonali o di forma non geometrica come nel caso dei francobolli a forma di frutta di Sierra Leone e Tonga. Raramente sono stati anche prodotti francobolli non di carta, come i francobolli della Svizzera fatti parzialmente di pizzo o della DDR composti da fibre sintetiche. Sono stati inoltre emessi francobolli su lamine metalliche. La Repubblica Italiana il 2 luglio 2007 per commemorare il patrimonio artistico rappresentato dalla Basilica di San Vincenzo in Galliano di Cant\u00f9 ha emesso un francobollo in legno impiallacciato di betulla.\nStoria del francobollo.\nI precursori del francobollo.\nNel corso dei secoli il francobollo \u00e8 stato preceduto da numerosi precursori. Gi\u00e0 nel 1608 la Repubblica di Venezia aveva adottato un sistema di tassazione detta \"Tagli delli Soldi Quattro per Lettera\" che consisteva nell'emissione di un vero e proprio foglio di carta con sopra stampigliato il Leone di San Marco fra le lettere \"A\" e \"Q\". Questo foglio doveva essere usato per accompagnare una lettera o come supporto per scriverla (nel qual caso veniva poi ripiegato su s\u00e9 stesso) e la tassa riscossa andava versata direttamente al \"daziere\".\nNel 1653, il gestore della posta cittadina di Parigi, Jean-Jacques Renouard de Villayer, aveva creato il \"billet de port pay\u00e9\", una striscia di carta simile a un francobollo che, in assenza di una superficie adesiva, doveva essere fissato alla missiva per mezzo di un fermaglio o di un filo. Tutti gli esemplari di questi \"billets\" sono andati perduti.\nAltri francobolli \"ante litteram\" sono documentati in Gran Bretagna: il sistema di prezzo unitario per la posta locale escogitato dai mercanti William Dockwra e Robert Murray, adottato dalla \"Penny Post\" londinese a partire dal 1680, riscosse un tale successo che il duca di York vide minacciato il proprio monopolio postale. Fu cos\u00ec che, in seguito alle proteste del duca, la \"Penny Post\" fu obbligata a cessare l'iniziativa dopo appena due anni, venendo inglobata nel \"General Post Office\". Alcuni esemplari dei francobolli triangolari di quel periodo sono conservati negli archivi, mentre quattro esemplari risultano in possesso di collezionisti.\nNel 1750 in Cina venne escogitato un sistema di pagamento anticipato della tassa sulla corrispondenza consistente in buste di differente colore e tre tipi di iscrizioni: per l'estero, per l'interno ed in franchigia. Tali buste erano poi usate per contenere le lettere.\nAll'inizio del XIX secolo apparvero in alcune citt\u00e0 i precursori delle cartoline e delle buste preaffrancate. Nel Regno di Sardegna, per esempio, fece la sua apparizione nel 1818 la \"carta postale bollata\", un foglio di carta da corrispondenza con la tassa di porto prepagata, ribattezzato \"cavallino\" in quanto raffigurante un messaggero a cavallo; nel 1821 vennero adottate in Gran Bretagna le cartoline preaffrancate di risposta allegate ai giornali. Come primi valori postali preaffrancati valgono tuttavia le \"letter sheets\" emesse a Sydney nel 1838.\nLa genesi del francobollo.\nLa nascita del francobollo vero e proprio \u00e8 legata alla riforma delle Poste della Gran Bretagna voluta da Rowland Hill nel 1837. L'intuizione di Sir Rowland Hill fu quella del servizio postale prepagato, in cui la riscossione della tariffa postale non avvenisse al momento del ricevimento, bens\u00ec all'atto della spedizione a spese del mittente. Hill comprese anche che l'introduzione di tariffe basse e uniformi, in base al peso piuttosto che alla distanza, avrebbe favorito l'aumento del traffico postale ricompensando ampiamente i minori introiti derivanti dalla riduzione stessa. Nel 1837 fece quindi pubblicare a sue spese il libretto \"Post Office Reform: its Importance and Practicability\", con cui rese noto al parlamento inglese il suo pensiero riformatore.\nIl progetto si scontr\u00f2 per\u00f2 con l'ostilit\u00e0 preconcetta del \"Post Office\", che non accett\u00f2 l'intrusione di un estraneo quale era considerato Rowland Hill. Tuttavia, anche grazie alle pressioni della classe mercantile e creditizia, il parlamento britannico approv\u00f2 la riforma e rese necessaria la realizzazione dei francobolli. Sir Rowland Hill sugger\u00ec come questi ultimi dovessero essere dei pezzi di carta di dimensioni sufficienti ad accogliere una stampa e dotati sul retro di una soluzione glutinosa idonea all'incollaggio degli stessi, come prova dell'avvenuto pagamento della tariffa postale.\nNel settembre del 1839 venne bandito un concorso pubblico, che invitava la popolazione a proporre delle idee sulla forma che il neonato francobollo avrebbe dovuto assumere. Giunsero in commissione 2700 proposte che si disputavano un premio di 600 sterline. Tutti i bozzetti furono esposti in una sala di Buckingham Palace e sottoposti all'attenzione dei responsabili delle poste inglesi. Nessuna ebbe per\u00f2 il favore del riformatore: Hill decise quindi che si sarebbe occupato personalmente dell'ideazione del francobollo assieme al suo staff. Come soggetto fu scelto il profilo della Regina Vittoria, tratto da una medaglia coniata alcuni anni prima, mentre per evitare contraffazioni la testa fu stampata su un fondo cesellato costituito da losanghe molto fitte. Il 10 gennaio 1840 venne introdotta la tariffa uniforme, ed il 6 maggio 1840 entr\u00f2 in vigore il primo francobollo del mondo, che pass\u00f2 poi alla storia come \"Penny Black\". A quel tempo il francobollo veniva stampato in righe di 12 esemplari, ognuno dei quali valeva uno scellino. Di conseguenza a ogni riga corrispondeva il valore di 12 pence e, con 20 righe per foglio, il valore dello stesso equivaleva a una sterlina (240 pence). Otto anni dopo, nel 1848, l'ingegnere Henry Archer invent\u00f2 la perforazione meccanica del francobollo, completando cos\u00ec la genesi del francobollo dentellato cos\u00ec come \u00e8 noto oggi.\nUn successo planetario.\nLa grande praticit\u00e0 del mezzo, coniugata con la riforma postale di Hill, garant\u00ec in breve tempo al francobollo un successo su scala mondiale. Nel giro di pochi anni altre amministrazioni postali seguirono l'esempio inglese e cos\u00ec, nel marzo 1843, la Svizzera del cantone di Zurigo fu il secondo stato al mondo ad emettere francobolli. Dopo la Svizzera fu sorprendentemente il Brasile ad adeguarsi alla novit\u00e0, con l'emissione della serie detta \"occhi di bue\" il 1\u00ba agosto dello stesso anno. Seguirono i cantoni svizzeri di Ginevra (ottobre 1843) e Basilea (luglio 1845). Quest'ultima emissione diede alla Svizzera il primato nel campo dei francobolli colorati e tematici con la famosa \"Colomba di Basilea\". Nel 1847 fu poi il turno degli Stati Uniti d'America, che iniziarono l'emissione di francobolli con un valore da 5 centesimi e l'effigie di Benjamin Franklin. Dal 1849 in poi tutti gli stati europei adottarono uno dopo l'altro il francobollo. Nel trentennio dal 1870 al 1899 si ebbero 204 prime emissioni con oltre 800 francobolli. Nel 1900 avevano adottato la riforma postale 357 territori emettendo circa 1500 esemplari che davano inizio alle storie filateliche dei vari paesi. Attualmente non esiste paese al mondo che non abbia emesso almeno una volta un francobollo.\nI primi francobolli italiani.\nIl francobollo fece la sua prima comparsa in Italia il 1\u00ba giugno del 1850, quando il Regno Lombardo-Veneto emise la sua prima serie, denominata \"Aquila Bicipite\", che comprendeva cinque valori diversi. Nel giro di pochi mesi quasi tutti gli altri stati italiani preunitari si dotarono di francobolli: il 1\u00ba gennaio 1851 il Regno di Sardegna diede alle stampe la sua prima serie \ncon il 5 centesimi nero, il 20 centesimi (con otto tonalit\u00e0 di azzurro) e il 40 centesimi rosso recanti l'effigie di Vittorio Emanuele II, mentre il 1\u00ba aprile successivo fu la volta del Granducato di Toscana con una serie di sei valori in crazie che raffiguravano il marzocco, stemma del granducato. Gli altri stati preunitari seguirono a ruota: il 1\u00ba gennaio 1852 lo Stato Pontificio e nel giugno dello stesso anno il Ducato di Modena e il Ducato di Parma.\nL'ultimo degli antichi stati italiani ad utilizzare il francobollo fu il Regno delle Due Sicilie, che lo adott\u00f2 il 1\u00ba gennaio 1858 per il continente e l'anno successivo lo estese alla Sicilia, con una serie di 7 valori in grana (in tonalit\u00e0 rosate per il continente, policromi per la Sicilia). Di questi, il \u00bd grana rosa (detto \"Trinacria\") divenne una grande rarit\u00e0 dopo che il governo garibaldino, appena insediatosi a Napoli, ne riprese la lastra di stampa per trasformare il valore in \u00bd tornese ed usando l'azzurro al posto del rosa. Tale francobollo, rimasto in circolazione per un solo mese, \u00e8 tra i pi\u00f9 rari della storia postale italiana.\nIn seguito all'unit\u00e0 d'Italia, vennero estesi ai nuovi possedimenti sabaudi i francobolli del Regno di Sardegna, per cui il primo francobollo sardo (il 5 centesimi nero del gennaio 1851) \u00e8 considerato anche il primo francobollo veramente \"italiano\". Nel 1861, sotto il governo del Cavour, il conte Giovanni Barbavara di Gravellona, gi\u00e0 direttore generale delle Poste Sarde, fu nominato direttore generale delle poste italiane, che iniziarono cos\u00ec la loro attivit\u00e0. La prima emissione post-unitaria avvenne per\u00f2 soltanto il 24 febbraio 1862, quando venne posto in circolazione il 10 centesimi bistro con l'effigie di Vittorio Emanuele II, analogo a quello sardo del 1855 ma dotato di dentellatura. Solo nell'aprile del 1863 fu emesso il primo francobollo approntato per le poste italiane e sul quale apparve per la prima volta la dicitura \u201cfrancobollo italiano\u201d: il valore da 15 c. disegnato dal tipografo ed incisore del Regno di Sardegna Francesco Matraire. Infine, il 1\u00ba dicembre 1863 vide la luce la prima serie espressamente studiata per coprire le tariffe postali del Regno d'Italia, che fu curiosamente stampata in Inghilterra dalla tipografia De La Rue.\nLa nascita della filatelia.\nCon la rapida diffusione dell'utilizzo dei francobolli nacque in breve tempo anche il fenomeno del loro collezionismo, la filatelia. Fu il collezionista francese Georges Herpin a coniare nel 1864 il termine \"filatelista\", neologismo di etimologia greca che significa \"amante dell'assenza di tassa\": un concetto forse un po' arido per descrivere la passione di molti filatelici, ma che si impose rapidamente in moltissime lingue del mondo.\nInizialmente i francobolli venivano recuperati dalla corrispondenza e utilizzati a scopo anche decorativo, finch\u00e9 fecero la loro comparsa i primi albi per collezionisti (il primo nel 1860), e il francobollo divenne un bene con un valore collezionistico separato da quello nominale. Risale al 1861 il primo catalogo di francobolli ad opera del francese Alfred Potiquet, che si era basato sul lavoro svolto qualche mese prima dal connazionale Oscar Berger Levrault. Il 15 dicembre 1862 usc\u00ec la prima copia del \"Monthly Advertiser\", la prima rivista specializzata in campo filatelico ad avere un futuro duraturo, ma preceduta dall'effimero \"British Monthly Intelligence\". Dato che ai primordi della storia postale le emissioni di francobolli erano di rara frequenza e limitate a poche nazioni, i primi filatelici si dedicarono alle raccolte generali di francobolli provenienti da tutto il mondo - una cosa oggi impensabile vista l'enorme quantit\u00e0 di francobolli che vengono emessi annualmente.\nAi primi ausili pratici per filatelisti si affiancarono le prime riunioni di collezionisti: gi\u00e0 nel 1856 ebbero luogo negli Stati Uniti le prime riunioni di filatelisti, mentre al 1866, sempre negli USA, risale la fondazione della \"Excelsior Stamp Association\", la prima associazione filatelica del mondo. Il 18 marzo 1872 ad opera di J. W. Scott venne compilato il primo catalogo d'asta filatelica.\nGli errori nella storia.\nNel 1847 le autorit\u00e0 di Mauritius, allora possedimento britannico, volendosi dotare dei loro primi francobolli, si aggiudicarono il primato del primo clamoroso errore di stampa, emettendo una serie del tutto simile al \"Penny Black\" ma su fondo arancio/rosso (1 penny) o indaco (2 pence) e con l'erronea dicitura di \"\"Post Office\" anzich\u00e9 \"Post Paid\"\", ossia di \"Ufficio Postale\" al posto di \"Porto Pagato\". Questi sono oggi tra i pi\u00f9 rari francobolli del mondo, in quanto furono subito ritirati: ne rimangono rispettivamente 14 (dei quali 2 nuovi) per lo \"One Penny\" e 12 esemplari (di cui 6 nuovi) per il \"Two Pence\".\nIl 1\u00ba luglio del 1855 la Svezia, nell'emettere il suo primo francobollo del valore di 3 skilling, commise la prima non conformit\u00e0 tra decreto di emissione (che lo aveva previsto verde) e stampa effettiva (che fu in giallo), regalando cos\u00ec alla storia uno dei pi\u00f9 rari francobolli al mondo, il Treskilling giallo, di cui attualmente si conosce un solo esemplare.\nL'errore pi\u00f9 celebre in Italia riguarda il 205 lire rosa lilla (detto per questo Gronchi rosa), emesso per l'occasione della visita in Per\u00f9 del presidente della Repubblica Giovanni Gronchi, che riporta i confini del Per\u00f9 in modo errato e che per questo venne ritirato dal commercio pochissimi giorni dopo la messa in vendita, venendo sostituito dal comune \"Gronchi grigio\". Il \"Gronchi rosa\" \u00e8 il francobollo di certo pi\u00f9 noto di tutte le emissioni della Repubblica Italiana, ma non il pi\u00f9 quotato; spesso di esso sono stati prodotti vari esemplari falsificati venduti a collezionisti.\nI primi falsi.\nConseguenza inevitabile della diffusione dei valori bollati furono anche i primi casi di falsificazione verificatisi poco dopo l'introduzione del primo francobollo. Oltre alla falsificazione, vennero escogitate varie contraffazioni di francobolli veri, ad esempio vennero effettuate modifiche cromatiche o manipolazioni delle cifre ad imitazione di francobolli con valori pi\u00f9 alti. Altra forma di falsificazione fu il reimpiego di francobolli usati resi come nuovi in seguito al lavaggio chimico dell'annullo.\nInizialmente la falsificazione aveva lo scopo di frodare la posta: i falsi avevano un costo inferiore ai francobolli veri. I francobolli falsi o contraffatti che eludono i controlli delle autorit\u00e0 postali riuscendo a compiere un intero ciclo di riutilizzo vengono chiamati \"Falsi per posta\". Con lo sviluppo della filatelia iniziarono le falsificazioni allo scopo di frodare i collezionisti.\nPer ovviare a questi inconvenienti le autorit\u00e0 postali introdussero presto sistemi anti-contraffazione. Se fin dalla prima emissione inglese - su indicazione di Rowland Hill - i francobolli erano dotati di filigrana, in seguito vennero ad aggiungersi ulteriori tecniche quali l'utilizzo di carta colorata, di carta bianca con fili di seta colorata (ad es. in Baviera, W\u00fcrttemberg e Svizzera) e di strisce laccate (volte a impedire la rimozione del timbro postale).\nDescrizione.\nLa forma.\nLa maggior parte dei francobolli ha una forma rettangolare o quadrata. Il \"penny black\" era di forma rettangolare disposta con la base rappresentata da uno dei lati pi\u00f9 stretti e tale forma fu replicata dagli altri paesi alle loro prime emissioni. Nel 1843 il Brasile, con l'emissione dei suoi \"Occhi di bue\", fu il primo paese ad utilizzare la forma rettangolare con la base formata dal lato pi\u00f9 lungo.\nIl primo francobollo circolare fu emesso in Italia dal Granducato di Toscana il 1\u00ba ottobre del 1854. Era composto da un bollo straordinario in doppio cerchio stampato su carta giallastra sottilissima contenente fili colorati anti-contraffazione.\nAnche il primo francobollo realmente quadrato fu emesso in Italia nel Ducato di Modena il 18 febbraio 1859. Si trattava di un valore per giornali e riportava nella vignetta l'aquila estense coronata dentro un cerchio e circondata dalla scritta \"tassa gazzette cent. 10\".\nIl primo francobollo triangolare fu emesso nel 1853 dal Capo di Buona Speranza. Esistono poi francobolli a forma di frutta, di cuore, di rombo, di stemma araldico. Altra forma singolare quella di un francobollo della Sierra Leone a forma di aquila d'oro stampata a rilievo su fondo nero, con una colla autoadesiva e protetta da un foglietto di carta asportabile. Non vi \u00e8 una regola prefissata in quanto sono le varie politiche di marketing filatelico dei paesi emittenti a deciderne, di volta in volta, la forma geometrica.\nLa vignetta.\nLa vignetta \u00e8 la parte illustrata del francobollo. Normalmente contiene le indicazioni dello Stato emittente ed il valore nominale di affrancatura. Solo la Gran Bretagna non indica esplicitamente lo stato emittente, sostituito dal profilo del sovrano regnante. Questa \u00e8 una prerogativa esclusiva del Regno Unito alla quale non rinuncia dal lontano 1840, in quanto nazione \"ideatrice\" del francobollo.\nSolitamente la vignetta rispetta la forma del francobollo ad eccezione di alcuni casi in cui non vi \u00e8 questa consuetudine. La vignetta pu\u00f2 essere istituzionale quando \u00e8 formata dai simboli delle istituzioni dello Stato emittente come, ad esempio, avveniva durante il Regno d'Italia quando si imprimeva l'effigie del sovrano; pu\u00f2 essere commemorativa se intende ricordare la ricorrenza di un avvenimento o un personaggio storico oppure pu\u00f2 essere propagandistica come nel caso dei francobolli recanti messaggi politici o di solidariet\u00e0.\nIl valore nominale (detto anche: \u201cvalore facciale\u201d) attribuisce al francobollo un valore nella moneta in corso presso lo stato emittente; per tale motivo i francobolli hanno un limitato uso come \"moneta di scambio\". In alcune specifiche emissioni oltre al valore nominale vi \u00e8 indicato un sovrapprezzo destinato alla beneficenza. In Italia nel 1910 l'emissione della serie detta \"Garibaldi\" fece coincidere l'inizio delle emissioni commemorative (ovvero la cui vignetta commemora un evento o un personaggio storico), con l'uso del sovrapprezzo che era a favore del Comitato Nazionale dei Festeggiamenti per il cinquantenario dell'unificazione del Paese. Nel 2006 la Repubblica Italiana ha emesso un valore da Euro 0,60 con sovrapprezzo di Euro 0,30 a favore dell'Associazione Pro Lotta ai Tumori del Seno. Il 17 novembre 2005 la Repubblica di San Marino, ha emesso un francobollo che non indica il valore nominale, sostituito da un breve testo che chiarifica l'uso. Nel 1953 il Vietnam del Nord ha emesso una serie di francobolli che non esprimeva il valore nominale in moneta corrente ma in chili di riso. La vignetta indica un contadino intento alla coltivazione del cereale con quattro misure differenti da 6 etti a 5 chili.\nLa carta.\nNella storia della stampa dei francobolli sono stati usati tutti i tipi di carta e spesso per l'emissione di uno stesso francobollo sono stati usati tipi di carta differente. In alcuni francobolli sono impastati nella carta fili di seta o altra stoffa che ne consente l'identificazione dalle contraffazioni invece della filigrana. Negli ultimi decenni viene utilizzata la carta fluorescente che consente il riconoscimento automatico ed il conseguente annullo da parte delle obliteratrici predisposte a questo uso. La carta non \u00e8 per\u00f2 essenziale nella fabbricazione di un francobollo in quanto esistono valori su pergamena, su lamine metalliche, su stoffa, su legno, ecc. Ad esempio \u00e8 noto il francobollo di stoffa e merletto emesso dalla Repubblica Italiana nel 2004 per celebrare l'Arte del Merletto.\nIl sistema di stampa.\nEsistono varie tecniche di stampa per la creazione di un francobollo \"ordinario\", inteso come stampato su carta e gommato sul retro:\nOltre alla calcografia, appare la rotocalcografia che \u00e8 un'evoluzione della precedente con macchine rotative perfezionata gi\u00e0 nel 1846 e brevettata nel 1847, come nella stampa di giornali e riviste. Un'introduzione recente \u00e8 la flexografia, mentre la litografia \u00e8 stata affiancata in tempi moderni dalla fotolitografia. Tutte queste tecniche hanno avuto la loro attuazione tramite le varie stamperie private o nazionali. Tra le private, un posto di rilievo tocca alla inglese Thomas de la Rue, gi\u00e0 citata nelle sezioni precedenti, e le svizzere M\u00fcller e Courvoisier, mentre tra quelle di stato vi sono da lungo tempo l'Istituto Poligrafico e Zecca dello Stato, presente con nome diverso gi\u00e0 dal Regno d'Italia, e l'austriaca \"\u00d6sterreichische Staatsdruckerei\".\nLe due tipografie di stato menzionate svolgono anche la loro attivit\u00e0 per altri paesi emittenti, a riprova dell'alto tasso tecnico raggiunto nel tempo, e a volte anche le vignette vengono disegnate da artisti interni alle tipografie; il Poligrafico serve anche la Citt\u00e0 del Vaticano e in passato ha servito paesi che gravitavano attorno all'Italia, come la Somalia dopo la fine dell'amministrazione fiduciaria.\nLa filigrana.\nLa filigrana \u00e8 un dislivello nello spessore della carta del francobollo, che ne determina un disegno leggibile controluce. Non tutti i francobolli hanno la filigrana. Spesso esistono francobolli della stessa emissione ma con filigrane diverse. Negli ultimi anni la filigrana \u00e8 quasi caduta in disuso. In origine era uno degli elementi, che serviva a garantire la sicurezza anticontraffazione nei francobolli. Il maggior numero di variet\u00e0 di filigrane si ha nei francobolli della Gran Bretagna e delle relative colonie, che fino all'inizio del Novecento usarono filigrane differenti da quelle stabilite dal governo di Londra.\nL'Ungheria \u00e8 il paese che ha pi\u00f9 spesso mutato filigrana passando dalle semplici lettere \"Kr\" delle prime emissioni alla corona di Santo Stefano e poi alle croci ondulate sormontate dalla corona. Nei francobolli di Finlandia, Norvegia, Paesi Bassi e Polonia \u00e8 sempre presente il corno di posta. In Islanda, Danimarca e Romania si usa la corona reale mentre nei paesi musulmani \u00e8 spesso presente la mezza luna.\nIn Italia fu introdotta nel 1863 dalle Regie Poste, per opera dell'ingegner Perazzi, che aveva ideato la filigrana \"corona\" da usare in contemporanea con la stampa di un fondo di sicurezza. Una delle variet\u00e0, che pi\u00f9 affascinano i collezionisti, \u00e8 quella della \"filigrana lettere\". Essa \u00e8 riscontrabile gi\u00e0 in alcuni francobolli del periodo Regno, normalmente con filigrana \"corona\", e nel periodo di luogotenenza, sia con filigrana \"corona\" che \"ruota alata\". Nel 1945 la Repubblica Italiana introdusse la filigrana \"ruota alata\" e nel 1955 venne introdotta la filigrana \"tappeto di stelle\", che arriv\u00f2 fino al tipo IV, che fu denominato \"Unit\u00e0\" perch\u00e9 impiegato per la prima volta per la serie celebrativa del \"Centenario dell'Unit\u00e0 d'Italia\". La fornitura della carta fu affidata alla Cartiera Miliani di Fabriano, che era cos\u00ec impegnata alla fabbricazione delle bobine utilizzando il sistema \"in tondo\". Con tale sistema la pasta cellulosa, idonea alla fabbricazione della carta, \u00e8 fatta passare su un tamburo costituito da un reticolo di rame, che, ad essiccamento avvenuto, lascia impresso il dislivello voluto e forma appunto la filigrana. La Repubblica di San Marino utilizz\u00f2 le stesse filigrane dell'Italia fino al 1961, quando decise di adottare un proprio simbolo: la filigrana \"tre penne\". Lo strumento utilizzato per esaminare la filigrana si chiama filigranoscopio.\nLa gomma.\nLa gomma \u00e8 posta sulla faccia retrostante la vignetta, e viene inumidita per attaccare il francobollo all'oggetto da inoltrare per posta. Non tutti i francobolli possiedono la gomma. Naturalmente non la possiedono pi\u00f9 i francobolli timbrati che sono stati staccati dalla busta dopo apposito bagno in acqua e poi quelli che sono stati emessi fin dall'inizio senza. In filatelia, si distinguono i francobolli nuovi con gomma integra da quelli con traccia di linguella. La linguella \u00e8 una piccola striscia di carta gommata di pergamino che viene applicata dal collezionista al verso del francobollo per farlo aderire su una pagina dell'album. Questa \u00e8 una pratica oggi desueta in quanto la presenza di una traccia di linguella sul francobollo induce un deprezzamento di oltre la met\u00e0 del valore.\nPer questo motivo talvolta, per fare scomparire la traccia della linguella dal retro del francobollo, alcune persone prive di scrupoli, eseguono la rigommatura del francobollo per venderlo ad un prezzo maggiorato. Questa tecnica consiste nell'apporre un nuovo strato di gomma sul retro del francobollo. Il metodo pi\u00f9 semplice per accorgersi della rigommatura \u00e8 passare con delicatezza un dito lungo i dentelli: in genere questi sono pi\u00f9 duri e rigidi rispetto ai dentelli di un francobollo non rigommato. Altra tecnica pi\u00f9 sicura \u00e8 quella di osservare al buio con una lampada di Wood il verso del francobollo. In casi dubbi \u00e8 meglio far periziare l'esemplare da un perito filatelico legalmente riconosciuto.\nEsistono vari tipi di gomma: lucida, liscia, opaca e codronata. Le gomme lucide sono quelle che col tempo vanno pi\u00f9 soggette allo screpolamento. La gomma \u00e8 spesso di origine animale e quindi soggetta alla formazione di microorganismi come le muffe, capaci di rovinare il francobollo. Molte amministrazioni postali hanno da tempo compiuto studi tesi alla sostituzione delle gomme di origine naturale con moderni collanti sintetici idonei a risolvere il problema della conservazione. Una delle prime misure adottate \u00e8 stata quella di mescolare alla gomma arabica una percentuale di glicerina.\nNel 1962 la Francia si fece promotrice di un curioso esperimento emettendo un francobollo dedicato alla spiaggia di Le Touquet-Paris che possedeva una gomma aromatizzata alla menta.\nLa dentellatura.\nLa dentellatura viene eseguita sui lati del francobollo da una macchina detta perforatore. Questa perforazione della carta consente un'agevole separazione degli esemplari stampati sullo stesso foglio. Il \"passo\" della dentellatura si misura con un apposito strumento detto odontometro. Esistono vari tipi di perforazioni a seconda del perforatore che \u00e8 stato utilizzato.\nI valori indicati nelle scale dell'odontometro rappresentano un rapporto matematico di 20/n dove \"20\" sono i millimetri presi in considerazione sul francobollo ed \"n\" indica l'esatta distanza fra i centri di due perforazioni.\nTipologie del francobollo in base all'uso.\nFrancobollo ordinario e francobollo commemorativo.\nI valori postali si dividono in due grandi categorie: i francobolli ordinari e quelli commemorativi. Entrambe le tipologie possono essere usate per affrancare la normale posta ordinaria, ovvero le lettere e le cartoline che circolano quotidianamente in grandi quantit\u00e0. Ogni emissione ha un suo corso di validit\u00e0, analogamente a quanto avviene per la carta moneta, al termine del quale le amministrazioni non riconoscono pi\u00f9 il francobollo come valido per l'affrancatura; ci\u00f2 nondimeno, i pezzi nuovi o usati che sono in circolazione sono liberamente oggetto di contrattazione e scambio sul mercato collezionistico. Talvolta un cambio di ordinamento politico all'interno di un paese mette fuori corso tutte le emissioni dell'ordinamento precedente. Nei periodi di transizione vengono utilizzati francobolli nominalmente fuori corso, da soli o insieme a francobolli emessi dal nuovo governo, dando origine alle cosiddette \"affrancature miste\". Questo tipo di affrancature sono molto apprezzate sul mercato collezionistico ed a dispetto della loro irregolarit\u00e0 formale raggiungono elevate quotazioni.\nI primi francobolli commemorativi italiani furono emessi nel 1910 per commemorare il 50\u00ba anniversario del risorgimento in Sicilia e del plebiscito in Italia meridionale. La serie completa \u00e8 di quattro valori.\nI francobolli commemorativi sono anche una considerevole fonte di reddito per le amministrazioni postali emittenti; la politica di emissione di un paese concorre a determinare il valore dei francobolli emessi. Per esempio, paesi di piccole dimensioni come Citt\u00e0 del Vaticano, Liechtenstein e San Marino godono del favore dei collezionisti per l'accorta politica adottata nel tempo relativamente a tirature delle singole emissioni e numero di emissioni all'anno, oltre a una grande cura delle vignette, della carta e del procedimento di stampa. Le emissioni di altri paesi, per quanto gradevoli dal punto di vista cromatico e dei soggetti, non hanno praticamente valore sul mercato collezionistico.\nI francobolli commemorativi sono anche soggetto di manifestazioni politiche, per cui sono state effettuate anche emissioni su soggetti controversi, come il commemorativo argentino sulla guerra delle Falkland con scritto \"Las Malvinas son Argentinas\". Al luglio del 2010 risale la polemica sull'emissione prevista dagli Stati Uniti per commemorare Madre Teresa di Calcutta: un gruppo di atei, riunitisi in una fondazione, ha presentato ricorso contro l'emissione delle poste statunitensi. Secondo il regolamento adottato dalle Poste Americane, le commemorazioni non possono essere rivolte verso soggetti religiosi legati a una specifica fede. Il portavoce delle poste ha poi specificato che la commemorazione \u00e8 rivolta alle opere svolte dalla religiosa e non sulla base della sua religione.\nFrancobolli per la posta aerea.\nGenesi ed usi.\nVengono utilizzati per affrancare la corrispondenza inoltrata a mezzo aeroplano. La storia della Posta Aerea inizia nel 1870/71 con i famosi \"Ballons Mont\u00e9s\" ovvero con le lettere uscite dalle mura di Parigi mediante mongolfiere, durante l'assedio prussiano.\nIl primo trasporto di posta compiuto con successo fu ad opera del pilota francese Henry Pequet il 18 febbraio del 1911. Il volo colleg\u00f2 le due citt\u00e0 indiane di Allahabad e Naini per una distanza di 10\u00a0km e 13 minuti e 10 di volo. Con l'aeroplano furono trasportate 6000 aerogrammi tra lettere e cartoline. Tutte le lettere portavano il timbro con la dicitura \"First Aerial Post U.P. Exhibition Allahabad 1911\".\"\nIl primo trasporto di posta avvenuto con successo in Europa fu compiuto il 14 settembre 1911 da Londra a Windsor e faceva parte delle celebrazioni per l'incoronazione di Giorgio V. Nei giorni in cui il servizio era in funzione e fino al 26 settembre, da diversi piloti, furono trasportatati 125.000 aerogrammi. Le cartoline erano state appositamente approntate con l'immagine di un aereo in fase di decollo da Windsor ed i timbri portavano la scritta \"FIRST UNITED KINGDOM AERIAL POST\".\nIl primo vero e proprio francobollo di Posta Aerea \u00e8 stato emesso dall'Italia nel 1917 per affrancare la corrispondenza inoltrata tramite un nuovo servizio che si proponeva di riuscire a consegnarla in tempi pi\u00f9 celeri previsti dalla normale procedura. Il francobollo usato in quell'occasione, designata \"Esperimento di Posta Aerea / Torino-Roma-Roma-Torino\", fu ottenuto sovrastampando il valore da 25 centesimi espresso gi\u00e0 in distribuzione. Il volo doveva aver luogo inizialmente il 20 maggio, ma a causa delle avverse condizioni atmosferiche fu spostato al 22 maggio. L'aereo utilizzato fu un biplano Pomilio PC, un aereo da ricognizione biposto armato destinato ad equipaggiare il Servizio Aeronautico del Regio Esercito nelle ultime fasi della Prima guerra mondiale. Equipaggiato con un motore Fiat da 260 cavalli riusciva a raggiungere una velocit\u00e0 pari a 184 km orari. Pilotato dal tenente Mario de Bernardi aveva in consegna circa 200\u00a0kg di corrispondenza prevalentemente composta di messaggi diretti al Presidente del Consiglio, al Sindaco di Roma ed al Papa Benedetto XV. All'atterraggio il carico postale fu poi consegnato agli incaricati addetti allo smistamento di Roma Centro. Il volo di ritorno fu compiuto il successivo 26 maggio 1917 con un carico di alcune centinaia di quotidiani affrancati.\nGeneralmente, dal momento che la posta su lunga distanza \u00e8 normalmente recapitata per via aerea, questo tipo di francobolli non vengono pi\u00f9 emessi. La distinzione aveva un senso quando esisteva la modalit\u00e0 alternativa di spedizione via mare o via terra, molto pi\u00f9 lunga ma pi\u00f9 economica. Fanno per\u00f2 eccezione quei paesi che possiedono territori distaccati dalla nazione, come ad esempio la Francia, che continua ad emettere francobolli di posta aerea in ragione dei suoi possedimenti \"d'Outre-Mer\". La Repubblica Italiana ha emesso l'ultimo francobollo espressamente concepito per la posta aerea nel 1973. Il valore era da 150 Lire e faceva parte della serie commemorativa del \"cinquantenario dell'aeronautica militare\" emessa il 28 marzo.\nFrancobolli per il recapito \"espresso\".\nSono francobolli con un valore nominale pari alla soprattassa da aggiungere alla tariffa ordinaria affinch\u00e9 una lettera sia inoltrata con maggior celerit\u00e0. Il primo francobollo che indicasse una maggiore celerit\u00e0 di recapito, fu emesso nel 1855 in Australia, dallo Stato di Victoria. Era un esemplare del valore di 6 pence con l'effigie della Regina e la dicitura \"Too Late\". Successivamente, nel 1885 furono gli U.S.A. ad emettere il loro primo francobollo per il recapito espresso con il 10 cents azzurro che raffigurava un postino in corsa.\nL'Italia ha emesso francobolli speciali per questo servizio dal 1903 al 1976 e gli ultimi francobolli per espresso furono dichiarati fuori corso il 13 maggio del 1992. Il servizio espresso delle Poste Italiane fu istituito con la legge 12 marzo 1890, ma il primo francobollo speciale fu emesso solo il 1\u00ba giugno 1903 con valore di 25 centesimi e riportava la dicitura \"ESPRESSO\" e l'effigie del Re Vittorio Emanuele III. Nel 1946 la Repubblica Italiana emise i francobolli per espresso in contemporanea con l'emissione di posta ordinaria detta \"Democratica\". La serie comprendeva 7 valori, dal 5 Lire al 60 Lire. La vignetta del 5 Lire raffigurava un piede con un calzare alato ideato da Paolo Paschetto.\nCon la diffusione delle macchine affrancatrici e la velocizzazione e meccanizzazione dei servizi postali, le varie amministrazioni hanno smesso di produrre francobolli dedicati specificatamente a questo tipo di servizio, che vengono quindi sostituiti da etichette autoadesive con l'importo relativo al tipo di servizio e peso della lettera.\nFrancobolli per raccomandata.\nServono per affrancare la corrispondenza gravata dal servizio di raccomandata che obbliga l'amministrazione postale a risarcire il mittente di una tassa fissa in caso di smarrimento della spedizione. Il primo stato ad emettere francobolli per raccomandata fu il Regno di Spagna nel 1\u00ba gennaio 1850, quando fece stampare una serie di cinque valori di cui tre con l'apposita dicitura \"certificado\". Di seguito, nel 1856, il Nuovo Galles del Sud emise un valore blu e rosso con la scritta \"Registered\" per significare \"raccomandata\".\nFu poi la volta della Colombia che dal 1879 emise il valore con la dicitura \"Certificada\" contornante l'effigie di Sim\u00f3n Bol\u00edvar e fino al 1925 prosegu\u00ec ad emettere francobolli per raccomandate raggiungendo il record di 39 vignette differenti.\nFrancobolli per la posta pneumatica.\nSono stati emessi come sovrattassa per il servizio di posta pneumatica, che era effettuabile solo in alcune grandi citt\u00e0. Il sistema consisteva in una rete di tubazioni nel quale l'aria compressa sospingeva alcune capsule contenenti la corrispondenza. La posta pneumatica venne ideata dall'ingegnere danese Medhurst; la prima applicazione pratica fu effettuata a Londra nel 1853 per la trasmissione di telegrammi ai membri dello \"Stock Exchange\". Il primo paese al mondo ad emettere apposita carta valori per la posta pneumatica fu l'Austria nel 1875 con i suoi \"\"Pneumatischer Brief\", seguita dalla Francia nel 1880 con l'emissione di speciali foglietti detti \"Carte pneumatique ferme\"\" ma in entrambi i casi si trattava di interi postali.\nL'Italia fu l'unico paese al mondo ad emettere appositi francobolli per la posta pneumatica. In Italia la posta pneumatica venne istituita nel 1907 con la legge 111 del 24 marzo ed uno stanziamento di un milione di lire per dodici chilometri di tubi pneumatici a Roma, nove a Milano e diciassette a Napoli. Oltre agli uffici postali era consentito l'allaccio anche a banche e grandi ditte. Inizialmente il servizio venne utilizzato solo per l'inoltro di telegrammi ed espressi e fu aperto al pubblico nel 1912. Nel 1913 venne approntato il primo francobollo di posta pneumatica con un valore nominale di 10 c. e l'effigie di Re Vittorio Emanuele III incisa da Alberto Repettati. Nel 1933 i francobolli pneumatici furono sostituiti con due valori, uno ad effigie di Dante Alighieri ed uno con il ritratto di Galileo Galilei. Il 1\u00ba febbraio 1946 la Repubblica Italiana aumenta la tariffa ma sostanzialmente i francobolli rimangono quelli studiati per il Regno d'Italia. Bisogna aspettare il 25 marzo 1947 per una nuova emissione repubblicana con due tagli: da 3 e 5 Lire. L'immagine era quella della Minerva su bozzetto di Renato Garassi.\nIl servizio di posta pneumatica cess\u00f2 definitivamente in Italia nel 1981 e il 13 maggio 1992 tutti i francobolli di posta pneumatica vennero posti fuori corso. Per quanto riguarda gli altri paesi, gradatamente i servizi sono stati disattivati, in favore di altri mezzi pi\u00f9 veloci di trasmissione, come la posta elettronica, o comunque pi\u00f9 pratici.\nFrancobolli per i pacchi postali.\nVengono utilizzati per il pagamento della speciale tassa stabilita per la spedizione dei pacchi postali. La prima serie di francobolli appositi fu emessa in Italia nel 1884 per dare seguito al decreto che li aveva previsti gi\u00e0 nel 1862. Tre anni dopo, per comodit\u00e0 del pubblico e del servizio, furono emesse speciali cartoline che riproducevano gli stessi francobolli con identico soggetto. Nel 1914 venne emesso un nuovo tipo di francobolli per pacchi che aveva la caratteristica di essere diviso in due sezioni. Quella di sinistra doveva essere apposta sul bollettino e quella di destra sulla ricevuta. Dopo la proclamazione della Repubblica continuarono ad essere emessi sostituendo per\u00f2 la simbologia sabauda con un corno postale sulla parte di sinistra ed una stella su quella di destra. Nel 1954 fu emesso il valore da Lire 1\u00a0000 raffigurante un \"cavallino\" del Regno di Sardegna noto come: Cavallino ruota; questo \u00e8 il pi\u00f9 raro francobollo della Repubblica Italiana. Nel 1972 furono emessi gli ultimi due francobolli per i pacchi postali.\nLa Francia emise i suoi primi francobolli per pacchi nel 1892 prevedendo tre tariffe: 10 centesimi rosso per i valori dichiarati, 25 c. bruno e giallo per il trasporto fino alla stazione e 25 centesimi verde per la spedizione per espresso. La Gran Bretagna, per motivi di praticit\u00e0, fino agli anni settanta utilizzava gli stessi valori anche come marche da bollo, contraddistinguendoli con la dicitura \"Postage &amp; revenue\". Anche nei pacchi, con la diffusione di servizi specifici di trasporto e macchine affrancatrici automatiche, \u00e8 molto diffuso l'utilizzo di etichette autoadesive stampate al momento dell'immissione del pacco stesso nel sistema di trasmissione (tipicamente allo sportello postale). Gli Stati Uniti legiferarono riguardo al servizio di recapito pacchi attraverso la US Mail nel 1912, ed il servizio stesso inizi\u00f2 nel 1912\nAlcuni paesi non hanno mai emesso o non emettono da lungo tempo francobolli specifici per pacchi postali, utilizzando allo scopo quelli per l'affrancatura ordinaria.\nFrancobolli per il trasporto dei pacchi in concessione.\nUna tipologia leggermente differente dai francobolli per i Pacchi Postali \u00e8 quella del trasporto pacchi in concessione da parte di spedizionieri privati, che fu un servizio tipicamente italiano. Essi hanno un aspetto simile a quello dei pacchi postali, con due sezioni separate. La normativa ha origine nel 1923, integrata nel 1939, ma i primi francobolli risalgono al 1\u00ba luglio 1953, con l'emissione di quattro francobolli da L. 40, 50, 75 e 110. L'ultima emissione risale al 1984 con un francobollo da L. 3\u00a0000.\nFrancobolli con propaganda pubblicitaria.\nQuesti francobolli presentano un'appendice con un'inserzione pubblicitaria autorizzata dall'amministrazione emittente.\nTra il 1877 ed il 1891 fu la Nuova Zelanda a emettere una prima serie con a tergo annunci pubblicitari ma l'iniziativa fu affossata in seguito alle polemiche suscitate.\nIn Francia apparvero nel 1923 e la pubblicit\u00e0 era apposta su apposite bandelle dentellate che potevano essere staccate dal resto del francobollo. L'iniziativa non incontr\u00f2 il favore dell'opinione pubblica che non ammetteva come un organo rappresentativo della nazione potesse associarsi alla vendita di spazi pubblicitari e dopo qualche emissione il progetto fu abbandonato. Attualmente, esistono per\u00f2 riflessioni in merito sull'uso di fatto dei commemorativi come pubblicit\u00e0 nascosta.\nIn Italia i francobolli pubblicitari furono autorizzati dal ministero delle Poste nel 1924 dopo l'emanazione del Regio Decreto num. 356 del 08/02/1923, il quale stabiliva che le appendici pubblicitarie avrebbero dovuto essere separabili dai francobolli mediante perforazione. Questo punto non fu messo in atto. Gli inserzionisti avrebbero dovuto pagare ogni 5 lire per 1000 esemplari ed era obbligatorio impegnarsi per un quantitativo minimo di 100\u00a0000 esemplari. I primi francobolli uscirono nel novembre del 1924. La concessione fu abrogata il 7 luglio 1925 e dopo quella data i francobolli restarono in corso fino ad esaurimento. Questo tipo di francobollo era riservato solo alla corrispondenza diretta all'interno del territorio nazionale.\nNel 1939 anche Cuba si dot\u00f2 di francobolli pubblicitari con l'intento di propagandare il tabacco dell'Avana e nel 1940 El Salvador fece lo stesso per il caff\u00e8 apponendo la scritta \"El caf\u00e8 de El Salvador es el mejor del mundo\" su alcuni valori.\nFrancobolli di propaganda.\nNel corso della prima guerra mondiale si scoprirono le potenzialit\u00e0 dei francobolli come mezzi di propaganda. Inizialmente - con vere e proprie operazioni di spionaggio - si ricorse alla falsificazione di francobolli esteri e alla loro diffusione in territorio nemico a scopo propagandistico, mentre con l'avvento dei totalitarismi i francobolli vennero impiegati soprattutto sul fronte interno per rafforzare il consenso delle varie dittature. Nacquero cos\u00ec le serie dell'Italia fascista (famose quelle del decennale della Marcia su Roma e quella commemorativa dell'Impero), seguite a ruota dalla Germania nazista (effigie del \"F\u00fchrer\") e dalle altre dittature sul suolo europeo.\nDurante la seconda guerra mondiale la propaganda sui francobolli divenne propaganda di guerra, e si moltiplicarono le emissioni \"a tema\" contenenti l'elogio della guerra o la condanna del nemico (serie \"Due popoli, una guerra\" del Regno d'Italia e francobolli della RSI, della serie detta \"\"Monumenti distrutti\", con la dicitura \"hostium rabies diruit\"\"). Con la guerra fredda, i francobolli propagandistici ricomparvero ad esaltazione dei regimi pi\u00f9 disparati, in particolare degli Stati del Patto di Varsavia, per poi estendersi a tutti i casi di culto della personalit\u00e0 (Ceau\u0219escu e Kim Il Sung). In termini pi\u00f9 moderati, il francobollo ha comunque rivestito fin dalla sua origine un certo ruolo celebrativo, in quanto per tutto il XIX secolo la raffigurazione di regnanti o allegorie di nazioni costitu\u00ec il motivo assolutamente dominante.\nRistampa e nuova stampa.\nNell'ambito filatelico, si distingue fra ristampa e nuova stampa di un francobollo, chiamata anche post-stampa. La ristampa viene ottenuta con la stessa matrice e processo di stampa tramite il quale \u00e8 stato prodotto il francobollo originale.\nQuando il francobollo non \u00e8 pi\u00f9 in vendita negli uffici postali, si trova fuori commercio, ed eventualmente sono andati distrutti i mezzi di stampa della prima serie, allora si ricorre ad una nuova stampa o dopostampa (pi\u00f9 raramente detta post-stampa) con una matrice e/o un processo di produzione alternativi.\nAd esempio, il francobollo 10 kopek prodotto per la prima volta in Finlandia nel 1856, sei anni pi\u00f9 tardi fu ristampato con lo stesso processo (la tipografia) medesima matrice di acciaio.\nInvece, nel 1892 il direttore delle poste e dei telegrafi della Russia ordin\u00f2 la nuova stampa del francobollo, e poich\u00e9 la matrice originale non era pi\u00f9 disponibile fu prodotto mediante litografia. Se non fosse stato successivamente autorizzato all'immissione in commercio, sarebbe considerato un falso. Tale autorizzazione delle post-stampe solitamente avviene mediante una sopra-stampa.\nFrancobolli con soprastampa.\nAncora oggi molte amministrazioni postali (ma ci\u00f2 avveniva soprattutto in passato) riutilizzano i francobolli gi\u00e0 emessi con una \"soprastampa\" (detta anche sovrastampa). Sulla vignetta del francobollo viene applicato abitualmente con un procedimento di stampa tipografico, un nuovo valore o altre diciture per i motivi pi\u00f9 diversi, di cui i principali sono:\nIl primo francobollo italiano sovrastampato \u00e8 stato il 15 centesimi azzurro emesso nel dicembre del 1863 con l'effigie di Vittorio Emanuele II, nel quale con una barra curvata in colore bruno scuro (e per questo denominato \"ferro di cavallo\") venne ricoperto il precedente valore nominale. Questo aumento tariffario da 15 a 20 centesimi si rese necessario per sostenere le ingenti spese derivate dalla III Guerra d'Indipendenza. L'espediente fu trovato dall'Ing. Costantino Perazzi che in questo modo riutilizz\u00f2 ben 100 milioni di esemplari giacenti nel magazzino dell'Officina Carte Valori di Torino. Visto che questa era una soprastampa che aumentava il valore nominale del francobollo (mentre la regola generale stabiliva di soprastampare un valore inferiore per evitare le inevitabili falsificazioni) proprio per evitare falsificazioni, il direttore generale delle Regie Poste, conte Barbavara di Gravellona, inser\u00ec alcuni segni segreti.\nUna delle soprastampe pi\u00f9 curiose dei tempi moderni \u00e8 invece quella effettuata nel 1961 dall'isola di Sant'Elena per aiutare gli abitanti dell'isola di Tristan da Cunha, immigrati temporaneamente a seguito di un'eruzione vulcanica. Allo scopo vennero sovrastampate con sovrapprezzo 1736 serie complete, ma quando l'amministrazione postale della Gran Bretagna si accorse che il sistema monetario delle due isole era differente alcune serie, precisamente 434, erano gi\u00e0 state distribuite. Infatti, mentre a St. Helena era in uso la Sterlina, a Tristan da Cunha circolava il Rand sudafricano; ma il problema principale era che solo il \"Colonial Office\" di Londra poteva autorizzare l'emissione, e non il governatore, e quindi l'emissione stessa venne ritirata dopo poco. Nel 2005 una serie di 4 valori di questi rari sovrastampati venne battuta in asta pubblica per circa 6\u00a0000 Euro.\nUn'altra sovrastampa curiosa \u00e8 quella dei cinque segnatasse per vaglia postali della Repubblica di San Marino ottenuti sovrastampando quelli del regno d'Italia. \u00c8 l'unico caso in tutta la storia postale che i francobolli di uno stato sovrano diventano francobolli di un altro mediante sovrastampa in tempo di pace e non in seguito a vicende belliche.\nFrancobolli con variet\u00e0.\nQuando i francobolli presentano vari tipi di errori, si parla di variet\u00e0. La presenza di una variet\u00e0 pu\u00f2 produrre un aumento spesso considerevole del valore filatelico di un francobollo.\nLe variet\u00e0, in base alla tipologia di errore, sono divise in due generi: variet\u00e0 propriamente dette e francobolli naturali.\nFrancobolli con Codice a Barre.\nIl 10 ottobre 2008, in corrispondenza di un solo francobollo appartenente al foglio di 50 esemplari, compare un'insolita appendice con codice a barre. Obiettivi primari di Poste Italiane sono velocizzare e poter monitorare trasferimenti e giacenze di materiale filatelico dalle filiali agli uffici periferici (e viceversa) attraverso l'ausilio di un pratico lettore ottico di codici a barre, gi\u00e0 distribuito in tutti gli uffici postali del territorio. L'abbinata francobollo-appendice ha ben presto prima incuriosito e poi letteralmente entusiasmato i filatelisti dell'area italiana a tal punto che in soli pochi mesi dalla prima emissione tutte le principali riviste e i portali web di settore hanno iniziato ad affrontare l'argomento. Tale successo nasce principalmente per alcuni aspetti fondamentali. Innanzitutto la tiratura: se infatti la disponibilit\u00e0 di una singola emissione, ad esempio del francobollo \"Giornata della Filatelia\" del 10/10/2008, \u00e8 di ben tre milioni e cinquecentomila pezzi, il singolo francobollo con codice a barre (chiamato comunemente \"il Barre\"), trovandosi una sola appendice per foglio da 50 francobolli, risulta disponibile in soli settantamila esemplari. Inoltre \u00e8 stato proprio il valore di questa tiratura (70.000 Barre) a far parlare molto di s\u00e9.\nFrancobolli personalizzati.\nDa qualche tempo, diverse amministrazioni postali, tra le quali Austria, Nuova Zelanda e Stati Uniti, hanno reso possibile la creazione di francobolli personalizzabili, sia tramite una stampa che attraverso il disegno diretto sul francobollo, dentellato e con valore e nome dell'amministrazione postale emittente.\nLe poste tedesche, Deutsche Post, hanno creato un nuovo servizio di affrancatura online, denominato \"Internetmarke\". Questo consente agli utenti di stampare, usando il proprio computer e la propria stampante, dei francobolli personalizzati corredati da immagini a colori accedendo al sito dell'azienda postale.\nDiverso \u00e8 invece l'obiettivo degli artistamp, dall'inglese \"artist + stamp\" cio\u00e8 \"francobollo d'artista\", composizioni grafiche che ricordano, imitano, reinterpretano o deridono \u2013 in effigie \u2013 le affrancature emesse dai Servizi postali delle nazioni, ma non sono in alcun modo dei francobolli. Queste vignette possono anche essere create in pura forma digitale, o su materiali poveri, ed accompagnano i francobolli autentici nelle affrancature necessarie a far viaggiare la composizione.\nProcedure di emissione.\nGeneralmente l'emissione di un francobollo avviene ad opera di un ente autorizzato dallo stato emittente. Dopo aver stabilito la quantit\u00e0 di francobolli occorrenti, attraverso la consultazione di alcuni esperti o tramite proposta popolare viene deciso il soggetto da rappresentare nella vignetta.\nNella attuale Repubblica Italiana l'emissione dei francobolli \u00e8 di esclusiva competenza del Dipartimento delle Comunicazioni del Ministero dello Sviluppo Economico. Tuttavia i francobolli celebrativi e commemorativi sono autorizzati con Decreto del Presidente della Repubblica su proposta del Ministro dello Sviluppo economico. Per i francobolli non celebrativi o commemorativi \u00e8 sufficiente un decreto interministeriale tra Ministero dello Sviluppo economico e Ministero dell'Economia e delle Finanze. L'organo preposto alla decisione delle rappresentazioni delle vignette \u00e8 chiamato \"consulta filatelica\".\nIn quasi tutto il mondo le vignette sono scelte da una commissione che esamina i bozzetti pervenutigli attraverso un concorso pubblico. Stabilito il bozzetto idoneo all'emissione viene dato mandato all'ente preposto di procedere alla relativa stampa.\nPrima dell'istituzione della Repubblica, l'Italia ebbe un ordinamento monarchico le cui emissioni sono note come \"emissioni del regno d'Italia\". Sul territorio italiano vi sono poi altri tre enti non appartenenti alla Repubblica, che emettono le loro serie di francobolli, destinati soprattutto al collezionismo e quindi particolarmente curati graficamente, ma tuttavia validi come affrancatura e riconosciuti dall'U.P.U. Unione Postale Universale:\nPer tale motivo quando si intende riferirsi a tutti gli enti emittenti presenti e passati ma comunque inerenti al territorio italiano si usa la locuzione \"area italiana\".\nFrancobolli e cultura.\nIl francobollo si presta ottimamente nel suggerire la conoscenza di ogni tipo di argomento; storia, geografia, biografie di personaggi famosi e pi\u00f9 in generale nell'approfondire ogni settore dello scibile umano. Per tale motivo il francobollo ha trovato spesso un uso didattico sia nella scuola che nello studio personale. Molto attivo in questo ramo fu il pedagogista Michele Giampietro, che ha lasciato anche una ricca bibliografia. In particolare, la filatelia \u00e8 molto consigliata nei \"bambini nella fascia di et\u00e0 tra i 6 e i 14 anni\" come motore fondamentale della conoscenza che viene presentata semplicemente come un gioco interessante."}
{"id": "53520", "revid": "675073", "url": "https://it.wikipedia.org/wiki?curid=53520", "title": "Aurelio Peccei", "text": "Manager della FIAT, partecip\u00f2 alla resistenza, fu imprenditore in Italia e all'estero. Nel 1968 riun\u00ec a Roma alcuni studiosi e insieme costituirono il Club di Roma. Da FIAT pass\u00f2 nel 1964 alla Olivetti, dove venne eletto Amministratore Delegato.\nBiografia.\nStudi e il periodo della Resistenza.\nAurelio Peccei trascorse a Torino la sua giovinezza e si laure\u00f2 in economia all'universit\u00e0 torinese nel 1930. Successivamente, grazie ad una borsa di studio, si trasfer\u00ec alla Sorbona di Parigi, dove fu premiato con un viaggio gratuito in Unione Sovietica. La conoscenza di molte lingue straniere gli permise di entrare in Fiat, nonostante fosse sospetto di anti-fascismo.\nDurante la Seconda guerra mondiale Peccei fu coinvolto nel movimento anti-fascista e nella resistenza, dove fu membro delle \"Brigate Giustizia e Libert\u00e0\". La sua lotta dur\u00f2 fino al 1944, quando fu arrestato, incarcerato per un anno, torturato e giunse ad un passo dall'esecuzione.\nIl Dopoguerra e l'attivit\u00e0 imprenditoriale.\nDopo la fine della guerra Peccei fu coinvolto in prima persona nel processo di ricostruzione dell'Italia del dopoguerra e si occup\u00f2 di svariati affari, sia di tipo pubblico che di tipo privato, tra cui la fondazione della prima compagnia aerea italiana, l'Alitalia.\nNel 1949 accett\u00f2 di trasferirsi in America Latina per conto della Fiat, la quale intratteneva gi\u00e0 relazioni commerciali con il Sud America che si erano interrotte, tuttavia, durante la guerra. Si stabil\u00ec in Argentina dove visse con la sua famiglia una decina di anni. Capendo le grandi potenzialit\u00e0 del luogo dove si trovava riusc\u00ec ad aprire una filiale argentina della FIAT, la Fiat-Concord che diresse per 20 anni, che si occupava di produrre automobili e trattori. La filiale presto divenne una delle prime linee di produzione di grande successo in America Latina.\nNel 1958 il potere economico della Fiat era in piena crescita, il che gli permise di fondare la Italconsult, una joint-venture tra i pi\u00f9 famosi marchi italiani, non solo nel campo automobilistico, quali la Innocenti, la Montecatini e la stessa Fiat. La Italconsult si pose l'obiettivo di fornire consulenza economica e ingegneristica a 50 paesi in via di sviluppo. Sotto di lui la societ\u00e0 lavor\u00f2 principalmente come un'organizzazione non-profit . Infatti, egli stesso le diede il compito di aiutare lo sviluppo delle popolazioni del terzo mondo: la sensibilit\u00e0 di Peccei verso le popolazioni meno fortunate si spiega con il fatto che avendo egli trascorso molti anni in Sud America, si era reso conto prima di altri delle situazioni estremamente disagiate in cui vivevano le popolazioni locali.\nIl periodo Olivetti.\nNel 1964 gli fu chiesto di diventare amministratore delegato della Olivetti, che gi\u00e0 allora iniziava ad affrontare le prime difficolt\u00e0 a causa dei profondi cambiamenti in atto nella produzione delle macchine da ufficio. Sotto la direzione di Peccei la situazione dell'azienda conobbe dei miglioramenti .\nQuando entr\u00f2 in azienda era gi\u00e0 stata decretata dai nuovi azionisti la vendita della Divisione Elettronica: decisione che, tuttavia, egli avrebbe comunque appoggiato. Mantenne la carica fino al 1967.\nAttivit\u00e0 nello sviluppo economico del Terzo mondo.\nPeccei, non soddisfatto dei risultati ottenuti con Italconsult e con la presidenza dell'Olivetti, concentr\u00f2 i suoi sforzi anche su altre organizzazioni, ad esempio la ADELA, un consorzio internazionale di banchieri di supporto allo sviluppo economico dell'America del Sud. Peccei ebbe l'onore di tenerne il discorso di apertura dei lavori, in spagnolo, nel 1965. Dopo quest'incontro, venne costituito un club famoso in tutto il mondo, chiamato Club di Roma.\nPartecip\u00f2 anche alla fondazione dell'IIASA (The International Institute for Applied Systems Analysis) con sede a Vienna centro di ricerca per problemi globali come sovrappopolazione, cambiamenti climatici, fame.\nCollegamenti esterni.\n "}
{"id": "53522", "revid": "47767", "url": "https://it.wikipedia.org/wiki?curid=53522", "title": "Quinto (nome)", "text": "Origine e diffusione.\nDeriva dal latino \"Quintus\", che vuol dire letteralmente \"quinto\", e tradizionalmente veniva dato al quinto figlio nato: questo nome faceva quindi della stessa gamma di nomi di Primo, Secondo, Terzo, Quarto, Sesto, Settimo, Ottavio, Nono e Decimo. Oltre a questo uso, viene anche imposto per onorare svariati personaggi della storia romana.\nDal nome Quinto sono derivati, in forma di patronimici, diversi altri nomi, come Quintino (usato anche come semplice diminutivo), Quintilio e Quinziano. \nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "53524", "revid": "125674783", "url": "https://it.wikipedia.org/wiki?curid=53524", "title": "Le avventure di Peter Pan", "text": "Le avventure di Peter Pan (\"Peter Pan\") \u00e8 un film del 1953 diretto da Hamilton Luske, Clyde Geronimi, Wilfred Jackson e Jack Kinney. \u00c8 un film d'animazione prodotto da Walt Disney e basato sull'opera teatrale \"Peter e Wendy\" di J. M. Barrie. \u00c8 il 14\u00ba Classico Disney e venne originariamente distribuito nei cinema americani il 5 febbraio 1953 dalla RKO Radio Pictures. \"Le avventure di Peter Pan\" \u00e8 l'ultimo Classico Disney distribuito attraverso la RKO prima che Walt Disney fondasse la sua compagnia di distribuzione, la Buena Vista Distribution, sempre nel 1953. \u00c8 anche l'ultimo film Disney in cui tutti i Nine Old Men hanno lavorato insieme come direttori dell'animazione.\nIl film venne inserito nel Festival di Cannes 1953. Un sequel intitolato \"Ritorno all'Isola che non c'\u00e8\" venne distribuito nel 2002, e una serie di prequel/spin-off direct-to-video che si concentrano sulla fata Trilli inizi\u00f2 nel 2008.\nTrama.\nQuella di Peter Pan \u00e8 \"una storia senza tempo, di ieri come di domani\", ma ha inizio nella Londra di inizio Novecento, precisamente nel ricco quartiere di Bloomsbury, dove abita la famiglia Darling. I preparativi dei genitori Agenore e Mary per partecipare a una festa dell'alta borghesia sono sconvolti dai giochi dei bambini, Gianni e Michele, che recitano una storia di Peter Pan in lotta contro i pirati che gli \u00e8 stata raccontata dalla sorella maggiore, Wendy Darling. Il loro padre, che \u00e8 stufo delle storie che hanno reso i suoi figli meno pratici, dichiara con rabbia che Wendy \u00e8 diventata troppo grande per continuare a credere a queste fiabe e a stare nella stanza dei bambini con loro, ed \u00e8 il momento per lei di crescere e di avere una stanza tutta per s\u00e9. Quella notte, i tre bambini ricevono la visita nella loro stanza di Peter Pan in persona, ritornato nella casa di Wendy - dove inoltre vi era stato pi\u00f9 di una volta - per poter ritirare la sua ombra; egli insegna loro a volare con l'aiuto della sua amica fata Trilli, e li porta con s\u00e9 verso l'Isola che non c'\u00e8, un luogo dove i bambini non crescono mai e possono interagire con pellirosse e sirene.\nIncantati dalla bellezza dell'Isola, i ragazzi si rendono conto della presenza di un galeone pirata ancorato presso un golfo, comandato dal malvagio Capitan Uncino, assistito dal nostromo Spugna. Uncino trama ormai da diversi anni di vendicarsi su Peter Pan per avergli tagliato la mano e data in pasto ad un affamato coccodrillo che, assieme ad essa, ha ingoiato pure una sua sveglia; in tal modo, ogni volta che l'animale si avvicina alla nave, il capitano riesce sempre a mettersi in salvo, avvisato dal ticchettio dell'orologio. Uncino crea anche un piano per trovare il nascondiglio di Peter usando le conoscenze di Giglio Tigrato, figlia del capo trib\u00f9 degli indiani pellirosse che cacciano sull'Isola. L'irrequietezza dell'equipaggio viene interrotta dall'arrivo di Peter e i Darling. I bambini li evitano facilmente e, nonostante un trucco della gelosa Trilli per far uccidere Wendy, incontrano i Bimbi Sperduti: sei ragazzini in pigiama di animali, che vedono Peter come loro leader. La leggenda di Peter Pan, infatti, \u00e8 cos\u00ec popolare fra i bambini del mondo che, ogni notte, il ragazzo decide di portare con s\u00e9 i figli delle famiglie per portarli sull'Isola e fargli provare la felicit\u00e0 di non crescere mai, per poi riportarli a casa; i Bimbi Sperduti, quindi, sono gli unici bambini che si sono rifiutati di tornare dalla loro famiglia, decidendo di restare insieme a Peter. Il tradimento di Trilli \u00e8 presto scoperto, e Peter la bandisce \"per sempre\" (anche se alla fine viene perdonata). Gianni e Michele partono con i Bimbi Sperduti per trovare gli indiani dell'Isola, che invece li catturano credendo che siano i responsabili del rapimento della figlia del capo, Giglio Tigrato. Toro in Piedi, il capo trib\u00f9, nonch\u00e9 il padre di Giglio Tigrato, li avverte che se al tramonto sua figlia non sar\u00e0 tornata, i Bimbi Sperduti (insieme a Gianni e Michele) verranno scotennati.\nNel frattempo, Peter porta Wendy a vedere le sirene. Wendy sta pensando di andarsene quando le sirene cercano di affogarla, ma le cose cambiano quando le sirene fuggono terrorizzate alla vista di Uncino. Peter e Wendy vedono che lui e Spugna hanno catturato Giglio Tigrato e minacciano di farla annegare, in modo da poterla costringere a rivelare il nascondiglio di Peter. Peter e Wendy la liberano, e Peter \u00e8 onorato dalla trib\u00f9 come un eroe. Uncino viene a sapere di Trilli e sfrutta la gelosia della fata per Wendy, spingendola a rivelare l'ubicazione del covo di Peter. Dopo aver ricevuto l'informazione, Uncino rinchiude Trilli in una lanterna come una cella di prigione improvvisata. Wendy e i suoi fratelli alla fine hanno nostalgia di casa e vogliono tornarci, cos\u00ec invitano Peter e i suoi amici ad andare a Londra e farsi adottare dai signori Darling. I Bimbi Sperduti sono d'accordo, ma Peter \u00e8 talmente contrario alla crescita che si rifiuta, supponendo presuntuosamente che tutti loro sarebbero tornati presto. Intanto i pirati sono in agguato e, dopo aver legato e imbavagliato i Bimbi Sperduti e i Darling, li portano sulla loro nave lasciando dietro di loro un pacco-regalo con nascosta una bomba a orologeria per uccidere l'ignaro Peter. Trilli viene a sapere del complotto appena in tempo e, uscita dalla lanterna, riesce a strappare la bomba da Peter mentre esplode.\nPeter salva Trilli dalle macerie e insieme affrontano i pirati, liberando i bambini prima che siano costretti a camminare sull'asse. Peter impegna Uncino in un duello decisivo, mentre i bambini sconfiggono l'equipaggio, e infine riesce a disarmare il capitano, che implora piet\u00e0 al giovane nemico. Peter, mostrando un chiaro segno di clemenza, acconsente a risparmiare la vita al pirata, condannandolo per\u00f2 ad ammettere pubblicamente di essere un baccal\u00e0. Dopo aver obbedito, Uncino tenta di colpire alle spalle il ragazzo, ma fallisce e cade in mare, seguito dal suo equipaggio e con il coccodrillo alle calcagna. Peter requisisce galantemente la nave deserta, e con l'aiuto della polvere di fata di Trilli vola a Londra con i bambini a bordo. Tuttavia, i Bimbi Sperduti decidono di tornare all'Isola che non c'\u00e8, piuttosto che essere adottati a Londra.\nI signori Darling tornano a casa dalla festa, non trovando Wendy nel suo letto, ma a dormire presso la finestra aperta; Gianni e Michele stanno dormendo nei rispettivi letti. Wendy si sveglia e racconta eccitata le loro avventure. I genitori guardano fuori dalla finestra e vedono quella che sembra essere una nave pirata tra le nuvole. Il signor Darling, che ha ammorbidito la sua posizione circa Wendy, riconosce la nave dai ricordi della sua infanzia, mentre essa scompare tra le nuvole.\nProduzione.\n\"Peter Pan\" era una delle storie pi\u00f9 amate da Walt Disney e nel 1935 destin\u00f2 \"Le avventure di Peter Pan\" ad essere il suo secondo film dopo \"Biancaneve e i sette nani\". Tuttavia, egli pot\u00e9 ottenere i diritti solo quattro anni pi\u00f9 tardi, dopo aver raggiunto un accordo con il Great Ormond Street Hospital di Londra, a cui Barrie aveva lasciato in eredit\u00e0 i diritti sull'opera. Lo studio inizi\u00f2 lo sviluppo della storia e del design dei personaggi tra la fine degli anni trenta e i primi anni quaranta, e lo destin\u00f2 ad essere il suo quarto film, dopo \"Biancaneve\", \"Bambi\" e \"Pinocchio\" (\"Bambi\" venne poi messo in attesa per un po' per le difficolt\u00e0 tecniche e fin\u00ec per essere il suo quinto film, mentre \"Pinocchio\" divenne il secondo).\nDurante questo periodo Disney esplor\u00f2 molte possibilit\u00e0 di come la storia avrebbe potuto essere interpretata. Nella prima versione della storia, il film inizia raccontando la storia posteriore di Peter Pan. Ma il 20 maggio 1940, durante una riunione della storia, Disney disse: \"Dobbiamo entrare direttamente nella storia stessa, dove Peter Pan va nella casa a prendere la sua ombra. L\u00ec \u00e8 dove la storia inizia. Come \u00e8 nato Peter \u00e8 davvero un'altra storia\". Walt esplor\u00f2 anche l'apertura del film nell'Isola che non c'\u00e8 e Peter Pan che va a casa di Wendy a rapirla per farle fare da mamma ai Bimbi Sperduti. Alla fine, Disney decise che il rapimento era troppo cupo e torn\u00f2 all'opera originale di Barrie dove Peter viene a prendere la sua ombra e Wendy \u00e8 desiderosa di vedere l'Isola che non c'\u00e8. La scena nella stanza dei bambini attravers\u00f2 molte alterazioni. Per esempio in una versione era la signora Darling a trovare l'ombra di Peter Pan e a mostrarla al signor Darling, come nell'opera originale. In un'altra versione del film, Nana andava nell'Isola che non c'\u00e8 con Peter e i bambini Darling, e la storia era raccontata attraverso i suoi occhi. In altre interpretazioni della storia Gianni Darling veniva lasciato indietro per essere troppo serio, pratico e noioso. Il film includeva anche Wendy che prendeva il suo \"Peter Pan Picture Book\" e Peter e i bambini che mangiavano una \"cena immaginaria\". A un certo punto c'era una festa nel nascondiglio di Peter dove Trilli rimaneva umiliata e nella sua rabbia andava deliberatamente a dire a Capitan Uncino l'ubicazione del nascondiglio di Peter Pan. Tuttavia, Walt sentiva che questo era contro il personaggio di Trilli e che aveva \"esagerato\", e cambi\u00f2 la scena in Capitan Uncino che rapiva e persuadeva Trilli a dirglielo. C'\u00e8 un punto nell'opera di Barrie dove Capitan Uncino mette veleno nella dose di medicina di Peter e Trilli lo salva bevendo il veleno, venendo poi rianimata dagli applausi del pubblico in teatro. Dopo un lungo dibattito Disney scart\u00f2 questo temendo che sarebbe stato difficile da ottenere in un film. Negli script precedenti vi erano pi\u00f9 scene che coinvolgevano i pirati e le sirene che erano simili a quello che Disney aveva gi\u00e0 fatto con i sette nani in \"Biancaneve\". In definitiva queste scene vennero tagliate per ragioni di ritmo. Il film era anche un po' pi\u00f9 cupo ad un certo punto in quanto c'erano scene che coinvolgevano Capitan Uncino ucciso dal coccodrillo, la famiglia Darling in lutto per i loro figli perduti, e Peter e i bambini alla scoperta del tesoro dei pirati che era pieno di trappole esplosive.\nIl 7 dicembre 1941 gli Stati Uniti si unirono alla seconda guerra mondiale dopo che Pearl Harbor fu attaccata. Il giorno seguente l'esercito americano prese il controllo dello studio e lo mise a produrre film di propaganda di guerra. Costrinsero anche \"Le avventure di Peter Pan\" cos\u00ec come \"Alice nel Paese delle Meraviglie\", \"Il vento tra i salici\", \"I racconti dello zio Tom\" e \"Bongo e i tre avventurieri\", tra gli altri, ad essere messi in attesa. Dopo la fine della guerra, nel 1945, lo studio era in debito e avrebbe potuto produrre solo film collettivi per sostenersi. Non fu fino al 1947, quando la salute finanziaria dello studio aveva iniziato a migliorare nuovamente, che la produzione effettiva de \"Le avventure di Peter Pan\" inizi\u00f2, anche se Roy O. Disney non pensava che \"Le avventure di Peter Pan\" avrebbe avuto molta attrazione al botteghino.\nSi dice che il design di Trilli fosse basato su Marilyn Monroe, ma in realt\u00e0 la sua progettazione si bas\u00f2 sul modello di riferimento live-action di Trilli, Margaret Kerry. Margaret Kerry pos\u00f2 per riprese di riferimento in un teatro di posa, il filmato venne poi utilizzato dall'animatore supervisore di Trilli Marc Davis e la sua squadra quando disegnarono il personaggio. Kerry forn\u00ec anche la voce della sirena dai capelli rossi nel film.\nCome la Kerry, Bobby Driscoll fu sia il modello di riferimento live-action, utilizzato principalmente per le scene vicine, che il doppiatore di Peter Pan. Il volo di Peter e le inquadrature d'azione, tuttavia, vennero fornite dal ballerino e coreografo Roland Dupree. In un'intervista, disse che doveva aprire le braccia e far finta di volare per tutte le scene che lo richiedevano. Kathryn Beaumont, la voce di Wendy, esegu\u00ec anche le riprese di riferimento live-action. Allo stesso modo, Hans Conried, la voce sia di Capitan Uncino che del signor Darling, esegu\u00ec anche i filmati di riferimento live-action per quei personaggi (era uno dei pochi elementi lasciati dall'opera originale, dove Uncino e il signor Darling erano interpretato dallo stesso attore). In contrasto con il rotoscoping, gli animatori non ricalcarono semplicemente le riprese live-action, poich\u00e9 avrebbe fatto sembrare l'animazione rigida e innaturale. Invece gli animatori le utilizzarono come guida per l'animazione attraverso lo studio del movimento umano nella situazione necessaria. Per esempio: fino a che punto la testa pu\u00f2 girare quando un personaggio guarda oltre la sua spalla? Milt Kahl, il supervisore all'animazione di Peter Pan e i Bimbi Sperduti, sostenne che la cosa pi\u00f9 difficile da animare era un personaggio galleggiante in aria.\nColonna sonora.\nAlbum.\nL'album della colonna sonora venne pubblicato in Italia nel 1992. L'album era composto da 8 tracce, tre delle quali presentavano i titoli in inglese. Nel 2002 venne pubblicata una nuova edizione completa e restaurata, le cui tracce vengono elencate di seguito.\nTracce.\nDove non vengono indicati paroliere e compositore, si tratta di parti strumentali composte da Oliver Wallace.\nPromozione.\nNello stesso anno in cui usc\u00ec il film, Walt Disney produsse uno speciale televisivo promozionale intitolato \"The Peter Pan Story\".\nDistribuzione.\nLe date di uscita internazionali sono state:\nEdizione italiana.\nLa prima edizione italiana del film fu curata da Roberto De Leonardis per la AR.CO con l'assistenza musicale di Alberto Brandi, mentre il doppiaggio fu eseguito negli stabilimenti Fono Roma con la partecipazione della C.D.C. e diretto da Mario Almirante (alla sua ultima direzione di un doppiaggio Disney). Esso \u00e8 caratterizzato da una pronuncia italianizzata del nome \"Peter\", pronunciato cos\u00ec come si scrive. Ci fu inoltre l'italianizzazione di parte dei nomi inglesi, con John e Michael Darling tradotti nei rispettivi equivalenti italiani Gianni e Michele; per quanto riguarda il signor Darling, invece, il suo nome originale George fu reso in italiano come Agenore, invece del corrispettivo Giorgio.\nNel 1986, in occasione di una riedizione nei cinema italiani, il film fu ridoppiato a causa della bassa qualit\u00e0 in cui versava l'audio d'epoca e della scelta dei doppiatori protagonisti, giudicati inadatti. Il nuovo doppiaggio fu eseguito dal Gruppo Trenta e diretto da Renato Izzo, mentre la direzione musicale fu affidata a Pietro Carapellucci; per l'occasione fu corretta la pronuncia del nome di Peter. I dialoghi e i testi delle canzoni furono per\u00f2 trascritti dall'audio della prima edizione e, oltre a presentare alcune modifiche e modernizzazioni, soffrono di numerosi errori di trascrizione che ne compromettono il significato. Tra i pi\u00f9 evidenti:\nNonostante questi errori, il ridoppiaggio venne usato in tutte le successive riedizioni cinematografiche e in tutte le edizioni home video. Nel 2012, in occasione dell'edizione speciale in home video, il primo doppiaggio \u00e8 stato restaurato e inserito come seconda traccia audio italiana nel Blu-ray Disc del film, 33 anni dopo il suo ultimo utilizzo nei cinema.\nEdizioni home video.\nVHS.\nLa prima edizione VHS del film usc\u00ec in Italia nel febbraio 1993; conteneva il film nella versione uscita nei cinema l'anno precedente, senza alcun restauro. La seconda edizione VHS usc\u00ec nel maggio 1998 e conteneva il film in edizione restaurata. La terza edizione VHS usc\u00ec il 19 marzo 2003, insieme alla prima edizione DVD.\nDVD.\nLa prima edizione DVD del film usc\u00ec in Italia il 19 marzo 2003. La seconda edizione DVD usc\u00ec il 28 febbraio 2007, come nono titolo delle Walt Disney Platinum Editions. Questa edizione \u00e8 stata distribuita anche insieme all'edizione platino di Cenerentola all'interno di un cofanetto.\nLa terza edizione DVD \u00e8 uscita il 7 novembre 2012, insieme alla prima edizione in Blu Ray. Nonostante sia un'edizione speciale, i contenuti speciali sono quasi assenti e la cover \u00e8 riciclata dalla Platinum Edition. Il DVD \u00e8 disponibile anche in un cofanetto con l'edizione speciale del sequel. Il 4 novembre 2015 il DVD \u00e8 stato ristampato per l'inclusione all'interno della collana \"Disney: I Classici\".\nBlu-ray Disc.\nLa prima edizione BD del film \u00e8 uscita in Italia il 7 novembre 2012. Il BD include i contenuti speciali del DVD e gran parte di quelli della Platinum Edition. Inoltre \u00e8 il primo supporto Disney a includere due doppiaggi italiani, poich\u00e9 \u00e8 l'unica edizione in cui \u00e8 presente anche il primo doppiaggio del film. Il blu-ray disc, come diversi altri classici Disney, \u00e8 stato ristampato il 6 marzo 2013 sprovvisto di e-copy e di confezione slipcase.\nAccoglienza.\nIncassi.\nIl film fu un successo commerciale e il film col maggiore incasso del 1953. Nel 1955 venne riferito che il film aveva guadagnato 7 milioni di dollari contro il suo budget di 4 milioni. Grazie al suo successo, \"Le avventure di Peter Pan\" venne riedito nei cinema nel 1958, 1969, 1976, 1982 e 1989. Il film ebbe anche una speciale riedizione limitata al Festival di Philadelphia nel 2003. Ha avuto inoltre delle proiezioni limitate in Cinemark Theatres selezionati dal 16 al 18 febbraio 2013. In Italia invece venne riedito nel 1965, 1972, 1979, 1987, 1992 e 2013. Il film ha incassato un totale di 87.404.651 dollari.\nCritica.\n\"Le avventure di Peter Pan\" venne elogiato dalla maggior parte dei critici durante la sua uscita iniziale.\nSul sito web Rotten Tomatoes detiene un indice di gradimento del 78% in base a 37 recensioni, con una valutazione media di 8,00/10; il consenso critico del sito recita: \"Sebbene non approfondisca l'oscurit\u00e0 del racconto di J.M. Barrie, \"Le avventure di Peter Pan\" \u00e8 un film commovente ed esuberante con alcune grandi melodie.\" Sul sito Metacritic ha una media ponderata di 76/100 in base alle recensioni di 12 critici, indicando \"recensioni generalmente favorevoli\".\nIl \"New York Times\" diede al film una recensione mista, lodando l'animazione in s\u00e9, ma anche dichiarando che il film non era davvero fedele allo spirito dell'opera originale di Barrie. Tuttavia \"TIME\" diede al film un giudizio molto favorevole, senza fare riferimento alle modifiche dall'opera originale.\nMichael Jackson cit\u00f2 \"Le avventure di Peter Pan\" come il suo film preferito, dal quale deriva il nome della sua tenuta Neverland Ranch a Santa Barbara, dove aveva un parco divertimenti privato. Ronald D. Moore, uno dei produttori esecutivi di \"Battlestar Galactica\", ha citato questo film come l'ispirazione per il tema della ciclicit\u00e0 del tempo della serie, utilizzando la frase di apertura del film, \"Tutto questo \u00e8 accaduto prima e tutto accadr\u00e0 di nuovo\", come un principio chiave della scrittura della cultura.\nAltri media.\nLibri.\n\"Disney Fairies\" \u00e8 una serie di libri per bambini pubblicati dalla Random House, che rappresentano Trilli e i suoi amici.\nParchi a tema.\nPeter Pan's Flight \u00e8 una popolare attrazione che si trova a Disneyland, Walt Disney World, Disneyland Paris e Tokyo Disneyland. Peter Pan, Wendy, Capitan Uncino e Spugna appaiono nei cortei, cos\u00ec come salutano attraverso i parchi a tema. Peter Pan, Wendy, Capitan Uncino, Spugna e i pirati sono presenti in una scena durante la versione di Disneyland di \"Fantasmic!\".\nSpettacoli sul ghiaccio.\nDisney on Ice inizi\u00f2 la sua produzione itinerante di \"Peter Pan\" nell'autunno 1989. La produzione and\u00f2 in tourn\u00e9e a livello nazionale e internazionale fino al 1993. La produzione era caratterizzata da una colonna sonora preregistrata con tutte le canzoni del film e le voci dei personaggi.\nUna versione abbreviata della storia venne presentata nel corso della produzione Disney on Ice \"Mickey &amp; Minnie's Amazing Journey\". Lo spettacolo inizi\u00f2 nell'autunno del 2003 ed \u00e8 in tour a livello nazionale. Presenta i brani \"Vola e va'!\", \"Seguendo il capo\", \"Ninna nanna (di tutte le mamme)\", \"La vita dei pirati\", \"Il Capitan Uncino mantiene le promesse\" e \"Tema principale\".\nVideogiochi.\nL'isola che non c'\u00e8 \u00e8 un mondo giocabile sia in \"Kingdom Hearts\" che in \"\".\nGioco da tavolo.\n\"Walt Disney's Peter Pan: A Game of Adventure\" (1953) \u00e8 un gioco da tavolo della Transogram Company Inc. basato sul film. Il gioco fu uno dei tanti giochi che sfruttavano la popolarit\u00e0 dei film Disney del dopoguerra. Lo scopo del gioco \u00e8 quello di essere il primo giocatore a viaggiare da casa Darling all'Isola che non c'\u00e8 e a tornare poi a casa Darling. Il gioco da tavolo appare anche nel film \"Appuntamento sotto il letto\" (1968) come un regalo di Natale.\nFilm e serie televisive.\nAlcuni personaggi del film appaiono nella serie televisiva \"House of Mouse - Il Topoclub\" e nei film direct-to-video tratti da essa. La serie televisiva \"Jake e i pirati dell'Isola che non c'\u00e8\" include Uncino e Spugna come personaggi principali, oltre ad essere ambientata nell'Isola che non c'\u00e8.\nNel film televisivo \"Descendants 2\", trasmessi nel 2017 su Disney Channel, appare tra i cattivi Harry Hook (Harry Uncino nella versione italiana), il figlio di Capitan Uncino. Nella serie animata \"\" del 2015 fa la sua comparsa CJ Hook, anch'essa figlia di Uncino.\nCasi mediatici.\nNegli ultimi anni \"Le avventure di Peter Pan\" \u00e8 stato criticato a causa del modo stereotipato e talvolta offensivo in cui gli \"indiani\" nativi americani sono ritratti. I personaggi spesso li chiamano selvaggi; Capitan Uncino si riferisce a loro come \"pellerossa\", \"redskins\" in originale, vocabolo considerato particolarmente offensivo. I bambini vanno a cacciare gli indiani come animali, sebbene nel film venga specificato che si tratta solo di un gioco che i bambini e gli indiani si fanno da tempo.\nLa canzone \"Perch\u00e9 \u00e8 rosso l'uomo rosso?\" \u00e8 in particolare fonte di controversia: in essa la pelle rossa degli indiani viene attribuita ad un'eccitazione di natura sessuale, implicitamente reiterando lo stereotipo dei nativi americani come una razza selvaggia; contiene inoltre un intraducibile gioco di parole sull'omofonia tra \"How?\" (in italiano reso con \"Augh\") e la parola inglese \"How\" che riconduce ancora una volta a una visione stereotipata dei nativi americani. Questi stereotipi sono presenti nell'opera di Barrie e in molti fumetti e film dell'epoca (soprattutto western e cartoni animati). Marc Davis, uno dei supervisori all'animazione del film, disse in un'intervista anni dopo la produzione che \"non sono sicuro che avremmo fatto gli indiani se stessimo facendo questo film adesso. E comunque non li faremmo nel modo in cui li facemmo allora\". Davis aggiunse successivamente che \"gli indiani sono stati creati da Ward Kimball. Meravigliosamente realizzati. Gli indiani non si potrebbero fare cos\u00ec oggigiorno, ma mi piacciono, sono molto divertenti, specialmente il grande capo.\"\nLo storico della Disney Jim Korkis \u00e8 intervenuto affermando che \"\u00e8 importante ricordare che \"Peter Pan\" rappresenta l'impressione di un bambino di pirati, sirene e indiani e, di conseguenza, queste fantasiose creazioni sono pi\u00f9 correlate ai libri di fiabe della cultura popolare che alla realt\u00e0\".\nSequel e spin-off.\nIl film \"Ritorno all'Isola che non c'\u00e8\" venne distribuito nel 2002 come sequel di questo film. Il film \u00e8 uscito in home video con il titolo \"Peter Pan - Ritorno all'Isola che non c'\u00e8\".\nLa serie animata \"Jake e i pirati dell'Isola che non c'\u00e8\" venne mandata in onda per la prima volta nel 2011, ed \u00e8 considerata uno spin-off di questo Classico Disney.\nLa Disney Fairies, popolare serie di film iniziata nel 2008 con \"Trilli\" conta al 2015 6 film direct-to-video e uno special televisivo.\nRemake in live-action.\nil 13 aprile 2016 viene annunciato un remake in live-action. Diretto dal regista David Lowery e intitolato \"Peter Pan &amp; Wendy\", titolo simile all'opera letteraria originale. La sceneggiatura \u00e8 stata affidata a Toby Halbrooks."}
{"id": "53525", "revid": "5695", "url": "https://it.wikipedia.org/wiki?curid=53525", "title": "Gaio Cilnio Mecenate", "text": "Fu un importante protettore della nuova generazione di poeti augustei, tra i quali Orazio, Vario Rufo e Virgilio. Durante il regno di Ottaviano Augusto, Mecenate prest\u00f2 servizio come ministro \"de facto\" della cultura, ma nonostante la ricchezza e il potere accumulati scelse di non sedere nel Senato capitolino, preferendo rimanere di rango equestre.\nBiografia.\nSecondo la testimonianza del poeta Properzio, sembra che Mecenate avesse partecipato alle campagne di Modena, Filippi e Perugia. L'aretino traeva vanto del suo antico lignaggio etrusco e rivendic\u00f2 la propria discendenza dal principesco casato dei Cilnii, all'origine della gelosia dei suoi concittadini (in quanto era notevole la ricchezza ed influenza di quest'ultimi nell'Arezzo del IV secolo a.C.). Tacito lo chiama \u201cCilnio Mecenate\u201d ed \u00e8 possibile che \u201cCilnio\u201d fosse il nome della madre, e Mecenate il cognome.\nUn Gaio Mecenate \u00e8 altres\u00ec menzionato da Cicerone nel 91 a.C. come membro influente dell'ordine equestre. Dalle testimonianze di Orazio e dai testi letterari dello stesso Mecenate si deduce che egli avesse beneficiato dei pi\u00f9 alti gradi d'istruzione del tempo.\nLe sue ingenti ricchezze potrebbero essere state in gran parte ereditate, ma dovette la sua posizione ed influenza grazie allo stretto legame con l'imperatore Augusto. \nFece la sua apparizione nella vita pubblica nel 40 a.C., quando fu incaricato di chiedere per Ottaviano la mano di Scribonia in matrimonio; in seguito partecip\u00f2 ai negoziati di pace a Brindisi ed alla riconciliazione con Marco Antonio.\nIn quanto amico e consigliere ag\u00ec sempre come delegato di Augusto quando si recava all'estero. Negli ultimi anni di vita, tuttavia, le relazioni tra i due divennero pi\u00f9 fredde, in parte probabilmente perch\u00e9 Augusto aveva avuto un'avventura con la moglie Terenzia. Ciononostante, prima di morire Mecenate avrebbe nominato proprio Augusto quale unico erede.\nNel \"viaggio verso Brindisi\", svoltosi nel 37 a.C., si dice che Mecenate e Marco Cocceio Nerva, bisnonno del futuro imperatore Nerva, avessero un'importante missione, dalla quale scatur\u00ec il Trattato di Taranto: un trattato di riconciliazione tra i due grandi nemici.\nDurante la guerra con Sesto Pompeo, nel 36 a.C., egli torn\u00f2 a Roma, e gli fu concesso il supremo controllo amministrativo in Italia.\nFu vicereggente di Ottaviano durante la battaglia di Azio, quando, con grande fermezza, soffoc\u00f2 in gran segreto la congiura di Marco Emilio Lepido il Giovane e durante le successive assenze di Ottaviano dalle province.\nForm\u00f2 un circolo di intellettuali e poeti che protesse, incoraggi\u00f2 e sostenne nella loro produzione artistica, tra cui spiccano Orazio, Virgilio e Properzio.\nCon questo suo atteggiamento egli diede un efficace sostegno al regime che Augusto stava instaurando: molte delle opere prodotte con il sostegno di Mecenate contribuirono infatti ad illustrare l'immagine di Roma ed a sostenere alcune azioni della politica dell'imperatore.\nFu per molti anni il migliore amico di Augusto oltrech\u00e9 il suo pi\u00f9 stretto collaboratore, e per molti aspetti contribu\u00ec alla creazione della struttura data da Ottaviano allo Stato romano, nel quale le istituzioni tradizionali (Senato e magistrature \"in primis\") furono svuotate di significato e fu istituito un apparato amministrativo fondato sul coinvolgimento degli \"equites\".\nUna sintesi del suo personaggio come uomo e statista proviene da Velleio Patercolo che lo descrive come \"insonne nella vigilanza e nelle emergenze, lungimirante nell'agire, ma nei momenti di ritiro dagli affari pi\u00f9 lussuoso ed effeminato di una donna\". Da alcuni passi nelle Odi di Orazio si pu\u00f2 dedurre che Mecenate non avesse la robustezza fisica richiesta alla maggior parte dei romani, e notoria fu l'intensa passione di Mecenate per un liberto di nome Batillo, un attore, poeta e mimo originario di Alessandria d'Egitto pi\u00f9 giovane di lui di 15-20 anni.\nSu tale rapporto si hanno testimonianze dello pseudo Lucio Anneo Cornuto, Tacito e Dione Cassio, mentre Orazio si spinge fino a metter la vicenda in parallelo con quella dell'antico poeta lirico greco Anacreonte il quale bruciava d'amore per un altro Batillo, un efebo.\nMecenate mor\u00ec nell'8 a.C., lasciando tutte le sue ricchezze all'imperatore; gli imperatori successivi vollero continuare ad accumulare tesori e a patrocinare gli artisti, tanto che uno dei pi\u00f9 importanti dipartimenti di corte \u2013 in effetti era quello del tesoro\u00a0\u2013 divenne delle \"largitiones\", letteralmente delle elargizioni, anche se la maggior parte delle spese avevano finalit\u00e0 pi\u00f9 pragmatiche.\nPatronato delle arti.\nMecenate \u00e8 celebre per il suo sostegno ai giovani poeti, tanto che il suo nome \u00e8 divenuto nel tempo sinonimico di \"protettore di artisti\". Virgilio scrisse le Georgiche in suo onore e fu lui che, impressionato dalla poesia di Orazio, lo present\u00f2 a Mecenate, cosa che gli permise di iniziare la prima delle sue Odi (Odi, I,1) grazie alla direzione del suo nuovo protettore. Mecenate diede a costui pieno appoggio finanziario, come pure una propriet\u00e0 nei monti della Sabina, in pieno spirito di Evergetismo.\nFurono altres\u00ec suoi protetti sia Properzio sia i poeti minori Lucio Vario Rufo, Cornelio Gallo, Aristio Fusco, Plozio Tucca, Valgio Rufo, Domizio Marso, Quintilio Varo, Caio Melisso e Emilio Macro.\nPer la sua munificenza, che rese il suo nome noto a tutti, ebbe la gratitudine degli scrittori, attestata anche dai ringraziamenti di scrittori di et\u00e0 successiva, come Marziale e Giovenale. Il suo patronato non fu una forma di vanit\u00e0 o di semplice dilettantismo letterario, ma fu interessato, vedendo nella genialit\u00e0 dei poeti del tempo non solo un ornamento letterario, ma un modo di promuovere e onorare il nuovo ordine politico.\nIl cambiamento di toni e di intenti di Virgilio tra le Ecloghe e le Georgiche fu proprio il risultato della direzione data da Mecenate al genio del poeta, cos\u00ec come alla luce dell'influsso di Mecenate va vista la differenza tra le prime odi di Orazio, nelle quali quest'ultimo dichiara il suo epicureismo ed una totale indifferenza per gli affari di stato, e le \"odi civili\". Tent\u00f2 inoltre di convogliare il femmineo genio di Properzio verso temi di interesse civile. Tutto ci\u00f2 non min\u00f2 l'affetto che provarono i suoi protetti per lui, poich\u00e9 il fascino che esercitava sui letterati del suo circolo era cordiale e sincero: nella sua intimit\u00e0, ammise sempre uomini di valore che tratt\u00f2 da eguali. Probabilmente molta della sagacia di Mecenate si pu\u00f2 riscontrare nelle \"Satire\" e nelle \"Epistole\" di Orazio. Nessun altro patrono ebbe in sorte quello di legare il nome a delle opere eterne, come le \"Georgiche\", i primi tre libri delle \"Odi\", il primo libro delle \"Epistole\".\nOpere.\nMecenate scrisse anche opere letterarie, sia in prosa che in versi: ci sono rimasti venti frammenti che dimostrano come, in veste di autore, avesse meno successo che come protettore dei letterati. I suoi soggetti sono vari (\"Prometeo\", \"Simposio\" - un ricevimento al quale erano presenti Virgilio, Orazio e Messalla Corvino), \"De cultu suo\" (una sorta di biografia) ed il poema \"In Octaviam\" (\"Contro Ottavia\") del quale non \u00e8 chiaro il contenuto, ma che era stato ridicolizzato da Augusto, Quintiliano e Seneca per lo stile, l'uso di parole rare e per le goffe trasposizioni. \nSecondo Dione Cassio, Mecenate fu anche l'inventore di un sistema stenografico.\nGiudizio storico.\nSebbene le opinioni sulla persona Mecenate fossero contrastanti, unanimi erano le testimonianze sulla sua capacit\u00e0 amministrativa e diplomatica, difatti condivise il sogno di dare un nuovo ordinamento all'impero, di conciliare le parti, di salvarlo dai pericoli.\nGli storici ritengono che, grazie alla sua influenza, la politica di Ottaviano fosse diventata pi\u00f9 umana dopo la sua prima alleanza con Antonio e Lepido. \nL'atteggiamento assunto da Mecenate \u00e8 divenuto un modello: numerosi sono i regimi che si sono avvalsi dell'opera di artisti e di intellettuali per migliorare la propria immagine politica. Un esempio di mecenatismo fu quello di Cosimo il Vecchio de' Medici (1389-1464) e di suo nipote Lorenzo il Magnifico (1449-1492), che raccolsero attorno a s\u00e9 i pi\u00f9 grandi talenti dell'epoca.\nEponimia.\nIl termine mecenate, in paesi come l'Italia, Francia (m\u00e9c\u00e8ne) o Spagna (mecenas), indica una persona dotata di potere o risorse che sostiene concretamente la produzione creativa di certi letterati e artisti. \nSi parla di \"mecenatismo\" anche per il sostegno ad attivit\u00e0 come il restauro di monumenti o il sostegno ad attivit\u00e0 sportive e si usa inoltre il termine \"mecenate d'impresa\" per indicare un finanziatore di iniziative imprenditoriali con caratteristiche innovative e di rischio dalle quali non si aspetta un ritorno finanziario diretto.\nNella cultura di massa.\nMecenate compare, inoltre, nel videogioco di ruolo per PlayStation 2 \"Shadow of Rome\", dove \u00e8 un alleato del giovane Ottaviano: insieme scoprono infatti che Antonio \u00e8 il responsabile della congiura del 15 marzo del 44 a.C. contro Giulio Cesare.\nMecenate \u00e8 protagonista, assieme a Virgilio, del romanzo di Sebastiano Vassalli \"Un infinito numero\", dove i due intraprendono un viaggio nel tempo nell'antica Etruria."}
{"id": "53526", "revid": "787565", "url": "https://it.wikipedia.org/wiki?curid=53526", "title": "Ugo Bartolomei", "text": "Biografia.\nNacque a Roma il 27 novembre 1899, figlio di Lamberto e Giulia Schiaroli. Non ancora quindicenne, allo scoppio della prima guerra mondiale scapp\u00f2 in Francia per arruolarsi nei volontari al comando di Peppino Garibaldi, ma data la giovanissima et\u00e0 nel novembre 1914 fu fatto rimpatriare. Dopo l'entrata in guerra del Regno d'Italia, avvenuta il 24 maggio 1915, e la morte del fratello Carlo, sottotenente del 14\u00ba Reggimento fanteria caduto in combattimento nel giugno 1916, nel febbraio 1917 si arruol\u00f2 volontario nel Regio Esercito, entrando in servizio nel 1\u00ba Reggimento granatieri. Nell'ottobre dello stesso anno chiese, ed ottenne, il trasferimento agli arditi, assegnato dapprima al XXII e poi al XX Reparto d'assalto \"Fiamme nere\". Durante il ripiegamento dell'esercito sulla linea del Piave, dopo l'esito negativo della battaglia di Caporetto, combatte duramente per dieci giorni al fine di ritardare il pi\u00f9 possibile l'avanzata nemica. Alla fine del 1917 inizi\u00f2 a frequentare il corso per allievi ufficiali di complemento, e fu nominato aspirante nel marzo 1918 e poco dopo sottotenente presso il 1\u00ba Reggimento fanteria. Il 31 maggio 1918 rimase ferito alla gamba e al braccio sinistro sul Monte Tomba da una scheggia di granata, venendo ricoverato prima in un ospedaletto da campo e poi presso l'ospedale di Mantova. Nel mese di settembre, rinunciando alla convalescenza, volle rientrare in zona di operazioni nell'imminenza della grande offensiva contro l'Impero austro-ungarico. Il 24 ottobre fu assegnato alla 6\u00aa Compagnia in linea sul Monfenera prendendo parte alla battaglia di Vittorio Veneto conquistando con il suo plotone Alano di Piave. Cadde in combattimento il 29 ottobre, nel tentativo di impedire l'aggiramento delle difese italiane da parte del nemico, attirando, insieme ad alcuni dei suoi uomini, su di se il fuoco avversario per dare tempo alla compagnia di predisporre la difesa. Con Decreto Luogotenenziale del 29 maggio 1919 fu insignito della medaglia d'oro al valor militare alla memoria."}
{"id": "53527", "revid": "1234826", "url": "https://it.wikipedia.org/wiki?curid=53527", "title": "Mecenate", "text": ""}
{"id": "53528", "revid": "47767", "url": "https://it.wikipedia.org/wiki?curid=53528", "title": "Quinziano", "text": "Origine e diffusione.\nAnalogamente a Quintilio e Quintino (di cui, quindi, viene talvolta considerato una variante), si tratta di un patronimico del nome Quinto (o della sua variante Quinzio), e significa quindi \"della famiglia di Quinto\", \"pertinente a Quinto\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "53529", "revid": "1573940", "url": "https://it.wikipedia.org/wiki?curid=53529", "title": "Quinzio", "text": "Origine e diffusione.\nSi tratta una variante del nome Quinto, portata tipicamente dai membri della \"gens Quintia\", fra i quali spicca soprattutto Lucio Quinzio Cincinnato.\n\u00c8 maggiormente diffuso in Emilia-Romagna, anche se va detto che gode di scarsa diffusione.\nOnomastico.\nL'onomastico si pu\u00f2 festeggiare il 5 settembre in onore di san Quinzio, martire a Capua, oppure il 4 ottobre in ricordo di san Quinzio (o Quintino), martire presso Tours."}
{"id": "53530", "revid": "767487", "url": "https://it.wikipedia.org/wiki?curid=53530", "title": "Peter Pan (film 2003)", "text": "Peter Pan \u00e8 un Film del 2003 diretto da P. J. Hogan, trasposizione cinematografica dell'omonima opera di James Matthew Barrie, prodotta in occasione del centenario dell'esordio della stessa sulle scene teatrali.\nLa trama del film non \u00e8 in s\u00e9 innovativa, segue, anche se non pedissequamente, quella del romanzo; ma le scelte di regia sviluppano una visione sostanzialmente diversa dallo stereotipato personaggio dell'eterno bambino, presentando un Peter Pan pubescente: alle prese con le pi\u00f9 grandi problematiche adolescenziali, dalla scoperta di s\u00e9 stessi attraverso la presa di coscienza dei propri sentimenti, ivi compreso l'amore, al dilemma di scegliere tra il protettivo mondo del gioco e il difficile mestiere di crescere. Non dunque un caso paiono le scelte degli interpreti principali, ricadute su due giovanissimi attori in erba, anch'essi adolescenti: il quattordicenne Jeremy Sumpter nel ruolo di un biondo Peter Pan, e la tredicenne Rachel Hurd-Wood, invece, nelle vesti della sentimentale e matura Wendy Darling.\nTrama.\nTra i sobborghi londinesi del 1904 vive felice Wendy Darling con la sua famiglia: oltre ai genitori, i fratellini, John e Michael, con cui divide la cameretta e si diverte a raccontare favole e storie di pirati. Lei, per\u00f2, non \u00e8 pi\u00f9 una bambina: sta crescendo \u2013 come dice zia Millicent \u2013, e deve ricevere un'educazione da signorina, e poi un giorno chiss\u00e0... forse futura moglie di un uomo dell'alta borghesia \u2013 magari, proprio quel fortunato destinatario di quel suo \"bacio\" nascosto nell'angoletto destro della bocca -, come sua madre. Ma Wendy non vuole diventare donna: lei preferisce ancora raccontare storie di pirati, continuare ad avere \"Nana\", un cane di San Bernardo, per tata e soprattutto sognare ad occhi aperti: come quella notte in cui vide un ragazzino volteggiare per la stanza, del quale si innamora; quel ragazzino per\u00f2 non era un sogno: era Peter Pan, il bambino che non vuole crescere, che ogni sera tornava nella sua citt\u00e0 natale per ascoltare di nascosto i racconti di Wendy e che, quella notte, perse per sfuggire a Nana la propria ombra nella sua camera.\nUna notte Peter Pan ritorna per cercare la propria ombra e Wendy, finalmente, scopre che quello strano ragazzo, a cui aveva appena ricucito l'ombra ai piedi, non era solo un suo sogno, ma che era reale esattamente come lei e che esisteva un luogo lontano, dopo la \"seconda stella a destra e poi dritto fino al mattino\", dove anche i suoi racconti non erano pi\u00f9 soltanto semplici fantasie. Peter l'ammalia con le sue fantastiche avventure e la invita a seguirlo coi fratelli l\u00e0, sull\"'Isola che non c'\u00e8\", dove il tempo non scorre mai, e pu\u00f2 dimenticare quel mondo reale, che ormai non le piace pi\u00f9, coi suoi obblighi e le sue regole, esattamente come fece lui.\nGrazie a Peter Pan, i tre fratelli scopriranno le fate e che per volare basta un po' della loro polvere e dei pensieri felici; sull'isola vivranno finalmente tutte quelle avventure che prima avevano soltanto fantasticato: conosceranno gli indiani, combatteranno i pirati e, soprattutto, vedranno il terrificante Capitan Uncino, che odia Peter Pan per avergli tagliato una mano (ora sostituita con un uncino) poi data in pasto ad un coccodrillo. Wendy, per\u00f2, si render\u00e0 pian piano conto che per Peter la vita \u00e8 tutta soltanto un grande gioco e che, quei sentimenti che lei nutre, non potranno mai essere da lui realmente ricambiati. In realt\u00e0 anche Peter era innamorato di Wendy, ma per la sua paura di crescere ed il suo rifiuto di tutto ci\u00f2 che lo farebbe sentire adulto, non riuscir\u00e0 ad ammetterlo. Delusa, decide di tornare a casa, prima che pure lei ed i suoi fratelli si dimentichino del tutto dei propri genitori, com'\u00e8 successo ai bambini smarriti.\nDopo aver detto addio a Peter, per\u00f2, Wendy, i suoi fratelli e i Bimbi Sperduti vengono catturati dagli uomini di Uncino, che dopo averli legati e imbavagliati li portano a bordo del \"Jolly Roger\", il galeone dei pirati, dove si scatena una battaglia. Nel duello climatico, Uncino impara a volare, ferendo Peter Pan. Ma Wendy, donandogli il suo \"bacio\", gli fa comprendere che in fondo lei lo ama nonostante abbia deciso di tornare a casa, e gli permetter\u00e0 di sconfiggere definitivamente i pirati facendo divorare Capitan Uncino dal famoso coccodrillo. Tutti i bambini tornano a casa, compresi i bambini smarriti, tutti tranne Peter Pan, \"perch\u00e9 tutti i bambini diventano adulti tranne uno...\"\nProduzione.\nParadossalmente proprio nel film di Peter Pan, il ragazzo che non voleva crescere mai, l'interprete principale (Jeremy Sumpter) crebbe durante le riprese ben 20\u00a0cm (8 pollici) nel solo 2002; l'eccezionale crescita cre\u00f2 non pochi problemi alla produzione che per mantenere il personaggio coerente nei vari spezzoni, dall'inizio alla fine del film, fu obbligata a rifare alcune scene di primaria importanza, come quella dell'incontro fra Pan e Wendy nella stanza - rigirata ben 4 volte \u2013 nella quale fu addirittura necessario ridimensionare la finestra alle diverse stature del ragazzo, e al ricorso di stratagemmi, ad esempio dei rialzi, in altre, per mantenere proporzionate le altezze degli attori nelle scene in cui erano in primo piano con Peter Pan.\nIn preparazione delle molte scene di volo alcuni dei giovani attori dovettero sottoporsi a diversi mesi di allenamento prima di imparare a volare coi cavi, specialmente Jeremy Sumpter in vista delle impegnative scene di volo acrobatico, girate per la stragrande maggioranza senza l'ausilio di controfigure, cos\u00ec come avvenuto per gli spezzoni dei duelli con Uncino, per i quali fece un apposito corso per impratichirsi con l'uso della spada.\n\u00c8 stato girato anche un finale alternativo pi\u00f9 aderente al romanzo in cui Peter ritorna a trovare una Wendy adulta, interpretata da Saffron Burrows, gi\u00e0 voce narrante nel film in lingua originale.\nIl film \"Neverland - Un sogno per la vita\" girato nel 2004, nel quale si raccontata la vita di Barrie, l'autore del romanzo, era originariamente programmato per il 2003, ma la sua realizzazione fu posticipata di un anno proprio per evitare la sovrapposizione e quindi la concorrenza nei botteghini fra le due pellicole.\nRelazioni col romanzo.\nIl film inizia citando lo stesso incipit del romanzo, modificandone l'ordine delle parole, ma sempre evidenziando la caratteristica saliente del personaggio, la voglia di non crescere mai. Nel film, per\u00f2, si omette di far qualsiasi riferimento alle tensioni finanziarie che, nel libro, invece, attanagliano la famiglia Darling e che costituiscono il motivo per cui Wendy decide di seguire Pan sull'isola, vedendo nella sparizione di lei e dei fratelli la soluzione ai problemi della famiglia; il regista, infatti, preferisce dare risalto all'innamoramento tra Wendy e Peter, anch'esso presente nel romanzo, anche se in maniera pi\u00f9 attenuata, e far ricadere su di esso la decisione di Wendy di scappare assieme ai suoi timori per il diventare donna.\nLo svolgimento della permanenza dei ragazzi sull'isola invece pu\u00f2 essere visto come il riassunto delle loro avventure narrate nel libro, fra cui l'incontro con gli indiani, la quasi morte di Campanellino, l'epico scontro con Uncino ed, infine, la decisione di Wendy di tornare a casa propria con tutti i bambini smarriti; cos\u00ec come trae spunto dal romanzo anche la relazione tra le condizioni atmosferiche dell'isola e gli stati d'umore di Peter Pan. Completamente divergente \u00e8 invece il finale: nel romanzo Peter torna, dopo anni, pi\u00f9 volte a ritrovare una Wendy ormai adulta e gi\u00e0 mamma di una bambina di nome Jane, che porter\u00e0 anch'essa con s\u00e9 sull'isola; nel film, invece, la voce narrante lascia intendere che Peter Pan non torner\u00e0 pi\u00f9 a trovarla e che lei continua a raccontare la sua storia ai figli mantenendone viva la leggenda e il ricordo, come se si trattasse del suo primo amore.\nQuest'ultima scena per\u00f2 \u00e8 presente nel DVD come finale alternativo, in cui vediamo Peter che ritorna dopo molto tempo da Wendy, con la convinzione che la bambina nel letto sia lei, mentre, in realt\u00e0, \u00e8 sua figlia Jane.\nAccoglienza e critica.\nPur godendo tutto sommato di una benevola recensione da parte della critica, che pare aver accolto, anche se non senza riserve, positivamente le scelte del regista P. J. Hogan di discostarsi dalla fiabesca atmosfera di matrice disneyana, inscenando un Peter Pan pi\u00f9 umano e decisamente adolescente, grazie anche all'utilizzo per la prima volta di ragazzi nei ruoli principali, le variazioni paiono non aver ricevuto il gradimento del pubblico, o almeno non nelle aspettative della Columbia. Il film infatti ha incassato in tutto il mondo soltanto 120 milioni di dollari (di cui 48.4 $ milioni negli USA), a fronte di un budget di spesa previsto per la realizzazione di quasi 100 milioni di dollari e abbondantemente sforato per le realizzazioni degli effetti speciali.\nParte dell'insuccesso \u00e8 stato accollato alla concorrenza che alla sua uscita nelle sale cinematografiche americane il film ha dovuto affrontare, dovendosi confrontare contemporaneamente con diversi pellicole, come \"Una scatenata dozzina\" e il kolossal \"Il Signore degli Anelli - Il ritorno del re\", usciti strategicamente nel periodo natalizio e molto attesi dallo stesso giovane pubblico di riferimento. Non si possono per\u00f2 dimenticare le avvertenze mosse da una parte della critica e le critiche ricevute dal pubblico, perlomeno statunitense, che pare aver per nulla o poco gradito le sostanziali differenze rispetto al classico d'animazione e al Pan infantile e quasi folletto che la versione disneyana ha contribuito a consolidare nell'immaginario collettivo.\nPare che ad indignare particolarmente gli spettatori siano stati in primo luogo l'inaspettata versione romantica, a volte pepata, dell'amicizia fra i due protagonisti e la loro costante tensione erotica (anche se manifestata nella sua acme da un semplice bacio e nulla di pi\u00f9), e probabilmente la malizia allusiva dell'insegnante scandalizzata dopo aver trovato a Wendy un disegno che la raffigurava a letto con una sagoma che le svolazzava sopra. Anche il cambiamento del finale pare aver tradito il successo del film. La mancanza del ritorno di Pan, che non ritorner\u00e0 nemmeno a trovare Wendy da adulta, pare aver deluso le aspettative del pubblico, in attesa di un lieto finale a tuttotondo come la conclusione del romanzo o almeno nella speranza di un prosieguo onirico del racconto.\nNonostante il target di destinazione del film, per le motivazioni di sopra e i contenuti di alcune scene, ritenuti cruenti, la visione del film \u00e8 stata oggetto di variegate limitazioni al pubblico pi\u00f9 giovane in diversi paesi, anche europei, e in altri permessa solo con la presenza di un genitore; nonch\u00e9 la censura di alcune scene, come capitato in Germania e nel Regno Unito, della scena in cui Uncino tramortisce Pan con una violenta testata; spezzone poi inserito nelle versioni DVD anche se correlate di specifiche avvertenze."}
{"id": "53532", "revid": "125854364", "url": "https://it.wikipedia.org/wiki?curid=53532", "title": "Hook - Capitan Uncino", "text": "Hook - Capitan Uncino (\"Hook\") \u00e8 un film del 1991 diretto da Steven Spielberg. Il cast del film \u00e8 composto da Dustin Hoffman, Robin Williams, Julia Roberts, Bob Hoskins, Charlie Korsmo, Amber Scott, Caroline Goodall e Maggie Smith. \"Hook\" \u00e8 un sequel delle avventure originali di Peter Pan e si concentra su un Peter cresciuto che ha perso i suoi ricordi d'infanzia.\nTrama.\nPeter Banning \u00e8 un mite avvocato aziendale di San Francisco i cui rapporti con la famiglia, soprattutto con i figli Jack e Maggie, sono tesi per via delle sue continue assenze (Peter mette il lavoro prima di ogni altra cosa) e promesse non mantenute, e anche perch\u00e9 egli \u00e8 freddo e severo e detesta vederli comportarsi in modo infantile. Sua moglie, Moira, fatica a mantenerli uniti e cova rancore verso Peter per via del suo comportamento insensibile. All'inizio del film, Peter ferisce i sentimenti di Jack perch\u00e9, concentrato su un'importante causa, non riesce ad arrivare in tempo alla sua partita di baseball, la finale della stagione.\nI Banning si recano a Londra per fare visita alla nonna di Moira, la centenaria Wendy Darling, e per partecipare alla cerimonia in suo onore per le numerose adozioni di bambini orfani compiute in giovent\u00f9 che l'hanno portata ad avere un intero padiglione in suo nome nell'ospedale di Great Ormond Street. Tra questi vi era anche Peter, quando era solo un adolescente, prima di essere affidato ai suoi genitori adottivi, la coppia americana dei Banning. I bambini vengono lasciati alla custodia di Tootles, vecchio amico di Wendy e suo primo orfano preso in cura in giovane et\u00e0, decisamente stravagante e mentalmente instabile, e della governante Liza.\nLa sera della cerimonia, mentre Peter, Moira e Wendy sono fuori, Jack e Maggie vengono misteriosamente rapiti; al loro rientro, gli adulti trovano un messaggio attaccato a una porta con un pugnale, firmato \"Giacomo Uncino\". Tootles insiste sul fatto che Uncino abbia rapito i bambini per vendicarsi e li ha condotti sull'Isola che non c'\u00e8. Peter ignora le parole di Tootles e chiama la polizia, ma i loro sforzi per trovare i bambini si rivelano vani. Pi\u00f9 tardi, Wendy prende in disparte Peter e cerca di spiegargli che \u00e8 il vero Peter Pan, ma che ha perduto i ricordi quando ha scelto di restare a Londra con lei e crescere. Tuttavia, Peter non crede a Wendy e passa la notte a bere.\nIn seguito Peter viene visitato dalla fatina Trilli, che, tenendolo avvolto in una coperta, lo conduce sull'Isola che non c'\u00e8. Confuso e disorientato, Peter si ritrova sul galeone dei pirati e incontra Uncino e la sua ciurma. Capitan Uncino \u00e8 disgustato dal Peter che si trova davanti, cos\u00ec cambiato e cos\u00ec goffo rispetto a com'era una volta, e ordina ai suoi pirati di ucciderlo con i figli, ma Trilli interviene e convince Uncino a concedere a Peter tre giorni per potersi preparare a un duello. Uncino tiene quindi prigionieri Jack e Maggie, mentre Peter viene buttato in mare. Risalito a terra grazie all'intervento delle sirene, raggiunge il rifugio dei nuovi Bimbi sperduti, guidati dal giovane indiano Rufio, che possiede la spada appartenuta a Peter. Nonostante le diffidenze iniziali, i Bimbi accettano di aiutare Peter per salvare i suoi figli.\nNel frattempo, Capitan Uncino, convinto dal suo aiutante Spugna, cerca di simpatizzare con i figli di Peter, nel tentativo di farli schierare dalla sua parte. Fallir\u00e0 con Maggie, ma in compenso riuscir\u00e0 a conquistarsi la fiducia di Jack, mostrandogli pi\u00f9 affetto di Peter e sfruttando la sua passione per il baseball: gli organizza una partita a cui assiste assieme all'intera ciurma, tifando per lui, facendo dunque ci\u00f2 che Peter non aveva mai fatto a causa della sua dedizione al lavoro. Peter, che si era infiltrato al porto dei pirati con un travestimento, rimane con il cuore spezzato alla vista di suo figlio e Uncino insieme.\nSapendo di dover imparare a volare di nuovo per conquistare la fiducia dei Bimbi sperduti e salvare i figli, Peter tenta invano, finch\u00e9 non incontra la propria ombra, che lo conduce al rifugio dei Bimbi sperduti originali. Qui, Peter riesce finalmente a ricordarsi del suo passato, di come fu trovato da Trilli e portato sull'Isola che non c'\u00e8, di come ha conosciuto Wendy, delle loro avventure assieme e di come abbia continuato a visitarla negli anni successivi; ma Wendy, che viveva nel mondo reale, cresceva, diveniva adulta, ebbe una famiglia e infine invecchi\u00f2. Peter conobbe Moira, la nipote di Wendy, ed innamoratosi di lei decise di rinunciare all'Isola che non c'\u00e8, ai Bimbi sperduti, ai suoi poteri, a Trilli e all'eterna giovinezza, scegliendo di crescere nel mondo reale pur di stare con lei. Rendendosi conto che essere un padre \u00e8 il suo nuovo \"pensiero felice\", Peter riacquista la capacit\u00e0 di volare e la leadership dei Bimbi sperduti, e anche Rufio lo riconosce come Peter Pan e gli restituisce la spada. Durante la festa per il ritorno di Peter, Trilli confessa di essere sempre stata innamorata di lui e lo bacia.\nAl terzo giorno, come stabilito, Peter e i Bimbi sperduti affrontano Capitan Uncino e i suoi pirati. Durante la battaglia Peter riesce a salvare Maggie e i Bimbi sperduti in breve hanno la meglio sui pirati. Vedendosi sconfitto, Uncino tenta il tutto e per tutto, affronta Rufio a duello e lo uccide, dopodich\u00e9 sfida Peter. Sentendo Rufio che, spirando, dice a Peter che gli sarebbe piaciuto avere un padre come lui, Jack rinuncia ad Uncino, tornando dal suo vero padre, che gli promette di essere un genitore migliore. A questo punto, Peter affronta Uncino e riesce a sconfiggerlo, anche grazie agli orologi attivati dai Bimbi sperduti, che risvegliano la psicosi di Uncino per il ticchettio degli ingranaggi e il suono dei campanelli. Terrorizzato, Uncino viene sconfitto ma proprio quando Peter sta per ucciderlo viene fermato dai figli che gli chiedono di risparmiare Uncino ormai inoffensivo. Peter accetta di lasciare andare il suo nemico a patto che non si faccia pi\u00f9 rivedere sull'Isola che non c'\u00e8. Uncino non ci sta e, sguainata una spada dal braccio, mette Peter all'angolo e quando sta per finirlo Trilli riesce a fermarlo. Peter riesce a conficcargli l'uncino nella torre a orologio ricavata dal corpo impagliato del colossale coccodrillo che gli aveva mangiato la mano, ucciso proprio da Uncino tempo prima. Questi, avvertendo la presenza dell'uncino di colui che lo aveva ucciso, ritorna in vita per finire ci\u00f2 che aveva cominciato. Uncino, scioccato e terrorizzato, viene infine divorato dalla bestia, che dopo averlo mangiato muore nuovamente avendo terminato la sua missione.\nPrima di tornare a casa con Jack e Maggie, Peter nomina il Bimbo sperduto Carambola suo successore, donandogli la sua spada, e vola via dall'Isola che non c'\u00e8 dopo aver ringraziato i Bimbi per aver creduto in lui un'ultima volta. Al ritorno a Londra, Peter si risveglia ai giardini di Kensington e incontra un netturbino che gli ricorda stranamente Spugna. Tornato a casa, si impegna ad essere meno severo coi figli e a dare pi\u00f9 importanza alla famiglia che al lavoro.\nPeter poi consegna a Tootles, un tempo Bimbo Sperduto anche lui, il suo sacchetto di biglie, che Carambola gli aveva dato prima di partire. Il sacchetto contiene della polvere di fata e consente al vecchio di volare fino all'Isola che non c'\u00e8. Nel finale, Wendy dice a Peter che ora le sue avventure sono finite, ma Peter ribadisce che \"\u00ab\"Vivere. Vivere pu\u00f2 essere un'avventura straordinaria\u00bb.\nProduzione.\nIl progetto originale nasceva come un musical: alla fine solo una delle canzoni scritte da John Williams \u00e8 stata utilizzata nel film, ma le altre si possono sentire in versione strumentale come accompagnamento di varie sequenze.\nSpielberg aveva originariamente previsto questo film gi\u00e0 nel 1983 con Michael Jackson come protagonista ma il suo sviluppo inizi\u00f2 solamente verso la fine degli anni '80 con la The Walt Disney Company e la Paramount Pictures, che avrebbero voluto riprendere la storia gi\u00e0 narrata nei film \"Peter Pan\" (1924) e \"Le avventure di Peter Pan\" (1953). \"Peter Pan\" entr\u00f2 in pre-produzione nel 1985, ma Spielberg abbandon\u00f2 il progetto. James V. Hart stese la sceneggiatura con il regista Nick Castle e la TriStar Pictures prima che Spielberg decidesse di prendere in mano la regia nel 1989. \"Hook\" venne girato interamente ai Sony Pictures Studios a Culver City. Il film ricevette critiche discordanti ma fu un successo commerciale e venne nominato in diverse categorie ai Premi Oscar 1992.\nLo sceneggiatore Jim V. Hart deve l'idea a suo figlio Jake (che diventer\u00e0 il nome di uno dei protagonisti del film), il quale facendogli vedere un'immagine disse: \"Questo \u00e8 Uncino che viene mangiato dal coccodrillo, ma non viene ucciso sul serio, lui scappa\". Cos\u00ec Hart per quattro anni si scervell\u00f2 per trovare una storia pensando che Uncino potesse essere realmente scappato, e volesse cos\u00ec ottenere la migliore delle vendette; tuttavia, Hart non riusciva a trovare una trama fino a quando ancora suo figlio disse le parole magiche: \"E se Peter Pan diventasse grande...\"\nIl film dunque \u00e8 prodotto dalla Amblin Entertainment e distribuito dalla TriStar Pictures. Le riprese del film durarono dal febbraio all'agosto 1991. Con un budget di circa 70 milioni di dollari, \"Hook\" incass\u00f2 pi\u00f9 di 300 milioni di dollari nel mondo. Finite le riprese, Steven Spielberg pot\u00e9 entrare nella pre-produzione di \"Jurassic Park\".\nRiprese.\nLe scene vennero realizzate fra:\nCast.\nInizialmente il ruolo di Peter Pan era stato proposto a Kevin Kline, ma il perdurare delle riprese di \"Bolle di sapone\" lo costrinse a rifiutare, e cos\u00ec la parte and\u00f2 a Robin Williams.\nCamei.\nTra i tanti camei presenti nel film:\nAccoglienza.\nIncassi.\nLa pellicola incass\u00f2 in Nord America e nel resto del mondo, per una somma totale di . Fu il quarto pi\u00f9 alto incasso del 1991.\nCritica.\nIl film ha ricevuto critiche miste. Sul sito Rotten Tomatoes registra il 29% delle recensioni professionali positive, scrivendo che \"il piglio di \"Hook\" \u00e8 davvero vivace ma Steven Spielberg si orienta qui con il pilota automatico, cedendo troppo rapidamente alle sue qualit\u00e0 sentimentali e sciroppose\". Su IMDb ha una valutazione positiva di 6,7/10. Su Metacritic ha invece un punteggio di 52 su 100 basato su 19 recensioni.\nLo stesso Steven Spielberg in anni successivi si \u00e8 detto poco soddisfatto del risultato finale del film.\nIn generale il film \u00e8 considerato fra i pi\u00f9 amati degli anni novanta e Spielberg ha detto che spera un giorno di poterlo apprezzare come ha fatto il pubblico.\nPrequel.\nNel 2017 Dante Basco tramite una campagna di crowdfunding ha realizzato un prequel che racconta la storia di Rufio, il personaggio che interpreta in \"Hook\". Fra gli interpreti del film c'\u00e8 anche Jasika Nicole.\nVideogiochi.\nNel 1992 la Irem ha sviluppato il videogioco arcade \"Hook\", picchiaduro ispirato al film, in cui il giocatore si cala nei panni di Peter Pan o di uno dei suoi amici. Sempre nello stesso anno \u00e8 stato prodotto dalla Ocean un videogioco punta e clicca giocabile per SNES, Nes, MS-DOS, Amiga, Atari ST, Game Boy, Mega Drive, Game Gear. Il gioco, ambientato in 11 scenari diversi, permette di controllare Peter Pan."}
{"id": "53539", "revid": "2225", "url": "https://it.wikipedia.org/wiki?curid=53539", "title": "Hook - Capitan uncino", "text": ""}
{"id": "53545", "revid": "1788047", "url": "https://it.wikipedia.org/wiki?curid=53545", "title": "Bonito", "text": ""}
{"id": "53547", "revid": "1005847", "url": "https://it.wikipedia.org/wiki?curid=53547", "title": "Bova", "text": ""}
{"id": "53548", "revid": "287204", "url": "https://it.wikipedia.org/wiki?curid=53548", "title": "Quirico", "text": ""}
{"id": "53549", "revid": "767487", "url": "https://it.wikipedia.org/wiki?curid=53549", "title": "Quirino", "text": "Origine e diffusione.\nRiprende il nome di Quirino, un dio-guerriero sabino assunto poi anche dalla religione romana e identificato con Romolo e con Marte (nonch\u00e9 con Giove, per associazione al greco antico \u03ba\u03cd\u03c1\u03b9\u03bf\u03c2, \"kyrios\", \"signore\"), da cui prende nome il colle del Quirinale.\nL'etimologia \u00e8 dubbia; potrebbe essere basato sul termine sabino \"quirin\" o \"curis\", \"lancia\", oppure tratto dal nome della citt\u00e0 sabina di Cures.\nIl nome venne portato da numerosi santi fra i primi cristiani, a cui si deve parte della diffusione del nome. In Italia \u00e8 accentrato per met\u00e0 dei casi nel Lazio.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "53551", "revid": "2225", "url": "https://it.wikipedia.org/wiki?curid=53551", "title": "ET l'extraterrestre", "text": ""}
{"id": "53552", "revid": "367445", "url": "https://it.wikipedia.org/wiki?curid=53552", "title": "Biblioteca", "text": "Una biblioteca \u00e8 un luogo, fisico o virtuale, finalizzato alla raccolta e alla conservazione di risorse fisiche come libri, riviste, CD, DVD, o digitali come ebook, basi di dati, riviste elettroniche.\nSi considerano biblioteche tanto le raccolte costituite per uso personale quanto quelle costituite da enti privati e pubblici. Queste ultime, in base alla legge italiana, forniscono un servizio pubblico essenziale.\nLa biblioteconomia considera parte del \"sistema biblioteca\" anche i servizi di informazione al pubblico (tipicamente la ricerca bibliografica e l'istruzione all'uso delle raccolte e dei servizi) e, in quanto funzionali alla conservazione e fruizione del patrimonio documentale, anche le attivit\u00e0 di gestione della biblioteca purch\u00e9 specifiche (non considera tali, pertanto, le generiche attivit\u00e0 amministrative e gestionali se indistinguibili da quelle dell'ente proprietario della biblioteca).\nEtimologia del termine.\nLa voce \u00e8 composta di due parole greche: \u03b2\u03b9\u03b2\u03bb\u03af\u03bf\u03bd (\"bibl\u00edon\", \"libro\", \"opera\") e \u03b8\u03ae\u03ba\u03b7 (\"th\u00e9ke\", \"scrigno\", \"ripostiglio\").\nIl termine \u03b2\u03b9\u03b2\u03bb\u03af\u03bf\u03bd (\"bibl\u00edon\") differisce da \u03b2\u03af\u03b2\u03bb\u03bf\u03c2 (\"b\u00edblos\"). \u0392\u03af\u03b2\u03bb\u03bf\u03c2 era il nome dato alla corteccia interna del papiro (\u03b2\u03cd\u03b2\u03bb\u03bf\u03c2, \"b\u00fdblos\"), e visto che questo materiale era usato come supporto per la scrittura, in epoca attica la parola \u03b2\u03af\u03b2\u03bb\u03bf\u03c2 divenne, per estensione, sinonimo di \"libro\". Anche \u0392\u03b9\u03b2\u03bb\u03af\u03bf\u03bd nasce come identificativo della \"carta\" o della \"lettera\" su cui si scrive, ma presto tende a diventare sinonimo non solo di \"libro scritto\", bens\u00ec di \"opera letteraria\", di vero e proprio contenuto di cui il libro \u00e8 mero contenitore.\nMentre nel greco moderno esiste la parola \u03b2\u03b9\u03b2\u03bb\u03b9\u03bf\u03b8\u03ae\u03ba\u03b7 (\"vivliothik\u00ec\", nella pronuncia itacista), non ve n'\u00e8 traccia nel greco classico. \u00c8 attestata per\u00f2 la voce \u03b2\u03b9\u03b2\u03bb\u03b9\u03bf\u03c6\u03c5\u03bb\u03ac\u03ba\u03b9\u03bf\u03bd (\"bibliofyl\u00e1kion\") con il significato di \"deposito di libri\", \"archivio di libri\". Dione Crisostomo, nel I secolo d.C., associa alla stessa parola \u03b2\u03b9\u03b2\u03bb\u03af\u03bf\u03bd il valore di \"biblioteca\".\nIn inglese si usa la parola \"library\" derivata dal latino \"liber\", libro.\nStoria.\nVicino Oriente Antico.\nL'esistenza di biblioteche nelle citt\u00e0-stato del Vicino Oriente antico \u00e8 documentata da numerose testimonianze e reperti archeologici. Si tratta in effetti di collezioni di tavolette d'argilla di contenuto vario: per buona parte queste raccolte sono piuttosto degli archivi dal momento che conservano la contabilit\u00e0 dei magazzini regi, testi di legge, atti amministrativi, sentenze giudiziarie, corrispondenza diplomatica. Solo alcuni testi contenuti in queste raccolte possono essere considerati veri e propri libri.\nLe pi\u00f9 antiche raccolte di tavolette pervenute sono quelle di Ebla (circa tavolette) e Lagash (ca ), risalenti alla seconda met\u00e0 del III millennio a.C..\nAl II millennio a.C. risalgono le collezioni di tavolette scoperte a Nippur (ca ), Mari (pi\u00f9 di tavolette), \u1e2aattu\u0161a, (oltre ), e Ugarit.\nA Ninive gli archeologi hanno rinvenuto in una parte del palazzo reale di Assurbanipal tavolette d'argilla, corrispondenti alla biblioteca e agli archivi del palazzo del VII secolo a.C.. In questa biblioteca sono state trovate le versioni integrali dei poemi mesopotamici, su cui si basano le odierne edizioni.\nCivilt\u00e0 greca.\nAbbiamo notizia di una biblioteca pubblica nell'Atene classica, fondata intorno al 550 a.C. da Pisistrato. Tale informazione \u00e8 tuttavia contestata dagli studiosi.\nPi\u00f9 certa \u00e8 l'esistenza della raccolta privata del Peripato, spesso chiamata \"biblioteca di Aristotele\", ma anche su di essa le notizie non sono concordanti.\nLa pi\u00f9 celebre biblioteca dell'antichit\u00e0 \u00e8 senza dubbio la Biblioteca di Alessandria, in Egitto, creata nel III secolo a.C.: aveva circa volumi al tempo di Callimaco e al tempo di Giulio Cesare. Le vicende riguardanti il presunto incendio della biblioteca di Alessandria nel 47 a.C. e quello a opera del califfo Omar rimangono dubbie: probabilmente la Biblioteca decadde gi\u00e0 durante l'Impero Romano.\nL'altra grande biblioteca dell'et\u00e0 ellenistica era quella di Pergamo, fondata da Eumene II con un patrimonio di volumi.\nLa biblioteca di Alessandria e quella di Pergamo furono istituzioni rivali per secoli. Oltre a esse vi erano biblioteche di media rilevanza come quelle attestate ad Atene, Rodi e Antiochia.\nImpero romano.\nAnche a Roma esistevano grandi biblioteche, inizialmente private, come quelle famose di Attico e di Lucullo. La prima biblioteca pubblica fu quella istituita sull'Aventino da Asinio Pollione nel 39 a.C. Successivamente, in et\u00e0 augustea, furono fondate quelle presso il Portico di Ottavia vicino al Teatro di Marcello e quella nel Tempio di Apollo Palatino. Traiano fond\u00f2 la Biblioteca Ulpia presso il foro che portava il suo nome. Altre biblioteche furono fondate e come effetto di ci\u00f2, durante il periodo imperiale, il numero delle biblioteche pubbliche a Roma pass\u00f2 dalle 3 del I secolo alle 28 attestate nel 377.\nIn altre citt\u00e0 dell'Impero furono fondate biblioteche provinciali, come la biblioteca di Celso a Efeso; due biblioteche furono fondate ad Atene, una a Cartagine. Inoltre continuavano a esistere le biblioteche di Alessandria e Pergamo.\nCon l'affermarsi del Cristianesimo nella Tarda Antichit\u00e0 vennero fondate biblioteche specificamente dedicate alla letteratura cristiana, fra le quali la pi\u00f9 importante fu quella del Didaskalaeion di Cesarea, fondata nel III secolo e probabilmente chiusa con la conquista araba della citt\u00e0 nel 638.\nMedioevo.\nLa crisi che pervase il mondo occidentale dopo la caduta dell'impero romano interess\u00f2 anche le biblioteche. La prima testimonianza medievale di una nuova biblioteca riguarda quella creata nel 550 da Cassiodoro nel \"Vivarium\" di Squillace in Calabria.\nImpero bizantino e Vicino Oriente cristiano.\nNel Mediterraneo orientale, invece, le biblioteche continuavano a fiorire, innanzitutto la Biblioteca Imperiale o Palatina di Costantinopoli, fondata nel 357 da Costante II. Poi vi erano le biblioteche patriarcali, specializzate in testi cristiani, e anche in questo ambito quella di Costantinopoli era la pi\u00f9 importante. Infine c'erano le biblioteche monastiche, le pi\u00f9 importanti delle quali sono quelle del monastero di Santa Caterina del Monte Sinai e quelle dei monasteri del Monte Athos. Queste biblioteche monastiche sono sopravvissute fino al ventunesimo secolo e costituiscono un'importante fonte per la conoscenza delle Sacre Scritture.\nMondo islamico.\nNel mondo islamico, il califfo abbaside al-Ma\u02bem\u016bn fond\u00f2 nel IX secolo a Baghdad la \"Bayt al-\u1e24ikma\" (\"Casa della sapienza\"), la cui biblioteca raggiunse, al momento della sua massima acme, la cifra sbalorditiva per l'epoca di quasi mezzo milione di volumi.\nNel secolo successivo, i califfi omayyadi di Cordova - e nella fattispecie al-\u1e24akam II - raccolsero nel loro palazzo una biblioteca di circa volumi: lo stesso numero della biblioteca della biblioteca dal governatore di Almer\u00eda.\nNel 1005 il califfo fatimide al-\u1e24\u0101kim fond\u00f2 al Cairo la \"D\u0101r al-\u1e24ikma\" (\"Casa della conoscenza\"), di ispirazione ismailita, che contava almeno volumi.\nOgni citt\u00e0 del Maghreb e del Mashreq aveva una sua biblioteca, pi\u00f9 o meno fornita, arricchita dalla munificenza dei regnanti e da donazioni eseguite nello spirito che animava e regolamentava le fondazioni pie e che condusse anche all'istituzione di numerosissime scuole finalizzate all'insegnamento della lettura e della scrittura. Assai consistenti erano per esempio le biblioteche istituite a Baghdad dal sovrano buwayhide \u02bfA\u1e0dud al-Dawla e a Tashkent (allora al-Shash) dal Sultano samanide N\u016b\u1e25 b. Man\u1e63\u016br. Di minore, ma non per questo trascurabile, rilevanza era la biblioteca yemenita dei Rasulidi che, nel XIII secolo poteva annoverare circa volumi manoscritti. mentre in Iraq la biblioteca \u1e24aydariyya nella moschea principale di Najaf aveva da a libri. e ad Amad (Diyarbakir), la cifra raggiungeva nel 1183 lo strabiliante numero di manoscritti.\nOccidente cristiano.\nLa formazione di grandi raccolte librarie riprese in Occidente a partire dalla fine del VI e VII secolo con la fondazione dei monasteri reali e poi imperiali da parte dei monaci di scuola irlandese, che avevano introdotto le biblioteche con i codici di pergamena, presso i Franchi ed in Italia presso i Longobardi grazie alla propulsione evangelizzatrice dell'abate irlandese san Colombano, ed in seguito con la rinascita carolingia (VIII-IX secolo) si diffusero grazie soprattutto all'espansione dei monasteri benedettini.\nI monaci impiegavano molto del loro tempo negli \"scriptoria\", laboratori di copiatura dei manoscritti associati alle biblioteche monastiche ed alle scuole monastiche e laiche. Tra le raccolte librarie pi\u00f9 importanti per l'epoca sono da menzionare quella dell'Abbazia di San Gallo attiva fin dalla fondazione all'inizio del VII secolo, dell'Abbazia di Montecassino attiva a partire dalla met\u00e0 dell'VIII secolo e quella dell'Abbazia di C\u00eeteaux dall'XI secolo. Questo lavoro ha permesso la trasmissione di opere antiche che altrimenti si sarebbero irrimediabilmente perse.\nDall'XI secolo la costituzione di scuole collegate ai vescovati diede un forte impulso alla creazione di biblioteche capitolari, come quelle di Lucca e di Verona.\nUn altro incremento delle biblioteche si ebbe dal XII secolo con l'organizzazione delle prime universit\u00e0, per esempio a Bologna e a Parigi, con la costituzione delle prime biblioteche adibite allo studio.\nLa diffusione dei libri miniati fu uno stimolo notevole alla creazione di raccolte librarie presso le corti europee, come la biblioteca di Luigi IX.\nRinascimento.\nIl Rinascimento fu l'epoca determinante per la nascita delle biblioteche in senso moderno. Un importante impulso a tale cambiamento fu dato dallo spirito umanistico che, patrocinato dai varii signori rinascimentali, fece nascere le prime biblioteche \"laiche\", come quella Viscontea-Sforzesca (originariamente conservata nel castello di Pavia e portata in Francia da Luigi XII nel 1500), la \"Malatestiana\" di Cesena, la \"Estense\" a Ferrara (poi trasferita a Modena), la \"Gonzaghesca\" a Mantova, la \"Laurenziana\" di Firenze, la \"Marciana\" di Venezia. Il fenomeno coinvolge anche alcuni centri, demograficamente pi\u00f9 piccoli, ma culturalmente assai vivaci: nel 1468, ad esempio, il comune di Sansepolcro ipotizza la creazione di una biblioteca pubblica, senza per\u00f2 riuscirci forse per problemi economici.\nAccanto alle biblioteche \"laiche\" si svilupparono anche biblioteche ecclesiastiche. La pi\u00f9 importante di esse \u00e8 certamente la \"Biblioteca Apostolica Vaticana\", fondata da papa Sisto IV nel 1475. Anche la \"Marciana\" nacque da una raccolta ecclesiastica, quella del Cardinal Bessarione. Infine, il Cardinal Federico Borromeo fond\u00f2 la \"Biblioteca Ambrosiana\" di Milano.\nDeterminante per la nascita di grandi biblioteche fu l'invenzione della stampa, che verso la fine del XV secolo moltiplic\u00f2 il numero e la disponibilit\u00e0 dei volumi, in quanto ridusse il costo della produzione libraria. Il maggior pregio delle biblioteche rinascimentali rimane, tuttavia, il numero e l'importanza dei manoscritti di opere greche, latine e paleocristiane, che esse conservano.\nFuori d'Italia le pi\u00f9 importanti biblioteche rinascimentali furono la \"Biblioteca Palatina\" di Heidelberg e la \"Biblioteca Corviniana\" di Budapest, poi smembrate.\nEt\u00e0 moderna.\nNel XVI secolo la diffusione delle prime case editrici, soprattutto a Venezia, ad Amsterdam, a Lione, a Lipsia, favor\u00ec la circolazione degli esemplari delle opere in tutta Europa e quindi la loro raccolta nelle biblioteche.\nNella prima met\u00e0 del Seicento si assiste alla nascita delle prime grandi biblioteche pubbliche, come la \"Biblioteca Angelica\" di Roma, la \"Biblioteca Ambrosiana\" di Milano, la \"Biblioteca Bodleiana\" di Oxford e quella della Universit\u00e0 di Cambridge.\nVi erano poi importanti collezioni private di personaggi famosi, come Mazzarino e Richelieu, alla morte dei quali le raccolte confluivano nelle biblioteche pubbliche.\nA partire dal 1660 si svilupparono le grandi biblioteche nazionali delle monarchie europee, come la Staatsbibliothek zu Berlin (1661), la \"Biblioth\u00e8que Nationale de France\" di Parigi (1692), la \"Biblioteca Nazionale Austriaca\" di Vienna (1722), la \"British Museum Library\" di Londra (1753) e la \"Biblioteca Nazionale Russa\" di San Pietroburgo (1795).\nEt\u00e0 contemporanea.\nLo sviluppo delle biblioteche si intensifica verso la fine del XVIII secolo e per tutto il XIX secolo, anche per il trasferimento delle collezioni private nelle strutture pubbliche.\nNel 1800 viene fondata la \"Library of Congress\" di Washington.\nMa \u00e8 a partire dal XX secolo, con la nascita della scienza biblioteconomica, che le biblioteche conoscono una radicale trasformazione, dovuta da una parte al miglioramento dei cataloghi, alla Classificazione della Library of Congress diffusa in tutti gli Stati Uniti, e all'impulso alla classificazione delle opere, grazie ai contributi di Melvil Dewey (vedi Classificazione decimale Dewey) e di Eug\u00e8ne Morel, e dall'altra alla spinta data alla formazione professionale dei bibliotecari, accompagnata da una pi\u00f9 intensa cooperazione tra le biblioteche. In questo periodo si assiste anche alla diversificazione delle attivit\u00e0 bibliotecarie, mediante l'organizzazione di mostre, incontri di lettura e conferenze e il miglioramento dei servizi offerti agli utenti.\nLo sviluppo delle biblioteche pubbliche si intensifica in Italia a partire dagli anni 1970, in relazione alla legge n.382/1975 sull'ordinamento delle Regioni che, in attuazione dell'articolo 117 della Costituzione, trasferiva alle Regioni le competenze sulle biblioteche di ente locale e sullo sviluppo della scuola dell'obbligo e della scolarizzazione.\nDagli anni 1980 si assiste a un crescente sviluppo dell'utilizzo del computer per l'informatizzazione dei cataloghi e per la gestione del prestito; oltre ai software gestiti su mainframe la diffusione dei pc favorisce l'automazione di piccole biblioteche. Con lo sviluppo di Internet alla fine degli anni 1990, il servizio si estende anche alla messa a disposizione degli utenti di selezioni tematiche di siti web di qualit\u00e0 e a molte iniziative di alfabetizzazione su Internet per gli utenti. E successivamente all'avvento della biblioteca digitale.\nNormativa.\nIn Italia il Codice dei beni culturali del 2004, all'articolo 101, definisce:\n\"\u00abbiblioteca\u00bb, una struttura permanente che \"raccoglie e conserva\" un insieme organizzato di libri, materiali e informazioni, comunque editi o pubblicati su qualunque supporto, e ne \"assicura la consultazione al fine di promuovere la lettura e lo studio\";\".\nSui ritardi nell'applicazione della normativa per la promozione e la valorizzazione dei Libro-bene-culturale, e sul conseguente difficile accesso al nostro patrimonio librario \"conservato\" nelle biblioteche pubbliche antiche o di qualsiasi altro \"tipo\", vedi la raccolta ragionata di brani \"fruizione negata\".\nCon il termine \"letteratura grigia\" si intende tutto il materiale ritenuto effimero ed escluso dalla catalogazione OPAC, e dalla presenza stessa in biblioteca: rapporti, tesi, opuscoli divulgativi, giornali cosiddetti \"house organ\" di una qualche comunit\u00e0 (scolastici, sindacali, di partito, aziendali, ecclesiali), a volte particolarmente curati nella veste grafica e importanti fonti primarie storiche e informative.\nI record bibliografici sono tradizionalmente pubblici e non coperti dal diritto d'autore.\nAltri metodi di diffusione.\nBiblioteche itineranti.\nLe biblioteche mobili o itineranti hanno il compito di diffondere la cultura attraverso mezzi di trasporto quali autobus, motocarri, asini e cammelli in zone remote o in comunit\u00e0 estranee alla vita cittadina.\nBookcrossing.\nNel 2001 Ron Hornbaker, prendendo spunto dal sito \"\"Where's George?\" - Official Currency Tracking Project\", che tracciava il percorso delle banconote attraverso il loro numero di serie, crea un sistema simile in grado di segnalare il percorso intrapreso da quei libri lasciati in giro dai lettori dando vita al fenomeno del bookcrossing. Questo fenomeno, che ha preso sempre pi\u00f9 piede sia in Italia che nel resto del Mondo, per\u00f2, implica delle tempistiche di scambio completamente diverse rispetto a quelle di prestito in una biblioteca pubblica dal momento che variano da lettore in lettore.\nBibliom\u00e8tro.\nQualche anno pi\u00f9 tardi, in Spagna il sistema bibliotecario ha cercato di avvicinarsi il pi\u00f9 possibile ai lettori creando, in alcune citt\u00e0, grazie al Piano Regionale della Promozione sulla Lettura la Bibliom\u00e8tro. Sviluppata a Madrid nel 2005 la Bibliometro consiste in un grande distributore di libri collocato all'interno di alcune stazioni metropolitane della citt\u00e0 spagnola e ha come obiettivo quello di migliorare e consolidare l'abitudine alla lettura continuando a sfruttare i principi dei servizi di libert\u00e0 e di gratuit\u00e0 per tutti i cittadini di cui la biblioteca pubblica dispone. La collezione dei materiali viene rinnovata ogni anno a seconda delle scelte dei lettori e dal rendimento del catalogo. Il prestito dei libri \u00e8 di 15 giorni e pu\u00f2 essere rinnovato per altri 15 utilizzando le tessere della rete bibliotecaria della Comunit\u00e0 di Madrid.\nBiblioteche condominiali.\nQualche anno pi\u00f9 tardi si \u00e8 pensato di ricreare le biblioteche negli spazi comuni degli edifici residenziali da parte dei cond\u00f2mini e, infatti, prendono il nome di biblioteche condominiali. Si tratta di biblioteche che vogliono rimanere legate al loro ambito condominiale, ma preferiscono aprirsi a un pubblico pi\u00f9 ampio che coinvolga il vicinato o l'intero quartiere. Nonostante sia un fenomeno poco conosciuto ha avuto modo di diffondersi, oltre che in Italia, anche in Spagna e negli Stati Uniti d'America. In quest'ultimo caso le biblioteche condominiali sono state inserite all'interno di spazio di lusso molto curati, in cui la biblioteca \u00e8 concepita come un rifugio e le cui collezioni si arricchiscono grazie al contributo dei residenti, al book club mensile e ad altre attivit\u00e0 dedicate ai pi\u00f9 grandi e ai pi\u00f9 piccoli. In Spagna vengono chiamate \"bibliotecas vecinales\" o biblioteche di quartiere proprio perch\u00e9 sono accessibili quasi esclusivamente alle persone che abitano nella stessa zona e sono create da Associazioni di quartiere che cercano di migliorare la qualit\u00e0 di vita dei concittadini. In Italia, invece, si sono create quasi per caso a partire dal 2014 sia grazie alla collaborazione dei cond\u00f2mini che hanno regalato libri doppi, non graditi e gi\u00e0 letti come \u00e8 avvenuto a Roma con la biblioteca \"Al cortile\" fondata da Loredana Grassi sia in seguito al ritrovamento di alcuni libri nel cassonetto della spazzatura come \u00e8 accaduto a Milano in \"Via Rembrandt 12\" ideata dal signor Mario Mura e dal signor Roberto Chiappella e sistemata all'interno della portineria ormai in disuso. La biblioteca condominiale di Milano \u00e8 compresa a tutti gli effetti tra i servizi del Sistema Bibliotecario Milanese insieme a molte altre realt\u00e0 nate negli anni successivi."}
{"id": "53554", "revid": "2039709", "url": "https://it.wikipedia.org/wiki?curid=53554", "title": "Cimone (disambigua)", "text": ""}
{"id": "53558", "revid": "287204", "url": "https://it.wikipedia.org/wiki?curid=53558", "title": "Volano", "text": ""}
{"id": "53560", "revid": "547034", "url": "https://it.wikipedia.org/wiki?curid=53560", "title": "Serrato", "text": "Il serrato (latino: Denarius serratus) \u00e8 una forma tardo repubblicana di Denario. Il suo nome viene dal bordo seghettato (lat. \"serrare\" = segare), che gi\u00e0 \u00e8 presente nel processo di coniazione. Lo scopo, secondo alcuni studiosi, sarebbe di mostrare che la moneta \u00e8 di argento pieno e non ha all'interno un'anima di metallo di basso valore. Ci\u00f2 comunque \u00e8 contraddetto dalla presenza di serrati suberati, cio\u00e8 monete che erano di metallo non prezioso, placcate di argento. Vedi ad esempio la Pomponia 7 qui accanto. Comunque questo tipo di contorno offrirebbe una parziale protezione contro la tosatura della moneta.\nSecondo Tacito (\"Germania, 5\") i serrati e i bigati (\"serrati bigatique\") erano particolarmente apprezzati dai Germani. I \"bigati\" erano i primi denari, emessi nei primi anni della repubblica. Gli ultimi serrati, come vedremo, furono battuti intorno da 70 a.C. Erano quindi monete sicuramente precedenti alle svalutazioni della riforma di Nerone e facilmente identificabile da chi aveva poca dimestichezza con le emissioni posteriori.\nEmissioni.\nEsiste, in pochi esemplari, un denario serrato anonimo (Craw. 79/1, Syd. 519) di cui si sa molto poco. I tipi sono quelli comuni nei denari anonimi: Roma al diritto e Dioscuri a cavallo al rovescio. Una ruota a sei raggi si trova sotto le gambe dei cavalli. Mentre Sydenham propende per una datazione intorno alla fine del II secolo, Crawford indica la data come 208-209 a.C. e ipotizza una zecca siciliana.\nIl primo denario serrato attribuibile \u00e8 quello emesso sotto il controllo di Gaio Iuvenzio Thalna intorno al 154 a.C. (\"Babelon\" 4a, \"Syd.\" 379a; \"Craw.\" 202/1b).\nQuesto tipo di lavorazione si present\u00f2 di nuovo intorno al 118 a.C. con le emissioni di alcuni monetari che secondo molti specialisti le avrebbero coniate nella zecca di Narbona. Al rovescio ci sono i nomi di Lucio Licinio e di Gneo Domizio mentre al diritto ci sono i nomi di altri cinque personaggi: M. Aurelio Scauro, L. Porcio Licinio, L. Cosconio, L. Pomponio (Pomponia 7) e C. Poblicio Malleolo. I tipi presentano al diritto la testa di Roma con elmo attico o frigio mentre al rovescio \u00e8 rappresentato un guerriero nudo che guida una biga. Crawford (\"Roman Republican Coinage\") ipotizza l'esistenza di due magistrati principali, Licinio e Domizio, che sarebbero i \"IIviri col. deduc.\", cio\u00e8 i responsabili della deduzione della colonia. Gli altri cinque sarebbero i \"curatores denariorum flandi\", i responsabili dell'emissione delle monete. Licinio, sempre secondo Crawford, \u00e8 Lucio Licinio Crasso che era il responsabile della colonia. (\"Syd.\" series 21, da 519 a 524; \"Craw.\" 282)\nUn altro gruppo di serrati \u00e8 costituito da quattro denari emessi tra il 106 ed il 105 a.C. da , , e da . I tipi sono diversi tra loro. (\"Syd.\" series 27: 572, 574, 576 e 577; \"Craw.\" da 311\u00a0314). A questi denari sono associate monete enee: Assi, Semiassi e Quadranti.\nUn'altra ventina di serrati vengono emessi tra l'83 a.C. ed il 64 a.C. quando viene battuto l'ultimo serrato (Roscia 3), a nome di Lucio Roscio Fabato, un cesariano che sar\u00e0 pretore anni dopo, nel 49 a.C., e che morir\u00e0 nel 43 a.C. nella battaglia di Mutina.\nEredit\u00e0.\nLa tecnica di formare un contorno corrugato, con segni o con scritte diventa di nuovo di uso generalizzato solo nel XVI secolo. Il contorno delle moneta attuali \u00e8 di fatto un'eredit\u00e0 dei serrati."}
{"id": "53562", "revid": "120348514", "url": "https://it.wikipedia.org/wiki?curid=53562", "title": "William Parsons", "text": "Biografia.\nEra il figlio di Laurence Parsons, II conte di Rosse, e di sua moglie, Alice Lloyd. Frequent\u00f2 il Trinity College di Dublino e al Magdalen College, dove si laure\u00f2 con lode in matematica nel 1822. \nDivenne il terzo conte di Rosse alla morte del padre Laurence Parsons, II conte di Rosse, nel 1841.\nCarriera.\nNel 1840, a Birr nella contea di Offaly, costru\u00ec il suo Leviatano di Parsonstow, un telescopio da 182 centimetri di diametro, che fu per molti decenni il pi\u00f9 grande telescopio del mondo. Parsons dovette inventare molte delle tecniche usate nella costruzione, sia a causa delle dimensioni senza precedenti, sia perch\u00e9 i costruttori di telescopi del passato avevano protetto i loro segreti o semplicemente non erano riusciti a pubblicare i loro metodi. \nLo specchio del telescopio fu fatto in una lega di Rame e Stagno (il cosiddetto \"speculum metal\"). Dato che nel clima umido anneriva rapidamente, lo specchio doveva essere ripulito ogni sei mesi, e cos\u00ec Lord Rosse costru\u00ec due specchi, per poterne usare uno mentre l'altro veniva ripulito. La costruzione del telescopio fu sospesa durante la Grande Carestia, ma nel 1847 fu terminato. Le capacit\u00e0 del telescopio andarono ben oltre le aspettative: fu possibile per la prima volta osservare le stelle fino alla 18\u00aa magnitudine.\nLord Rosse esegu\u00ec pionieristici studi astronomici e scopr\u00ec la natura a spirale di alcuni oggetti nebulosi, che sappiamo trattarsi di galassie a spirale. La prima galassia a spirale che scopr\u00ec fu M51, ed i suoi disegni della galassia assomigliano molto alle fotografie moderne (nel ventunesimo secolo M51 \u00e8 nota come Galassia vortice). \nDette il nome alla Nebulosa del Granchio, basandosi su un precedente disegno fatto usando il suo vecchio telescopio da 91 centimetri, nel quale assomigliava ad un granchio. Alcuni anni pi\u00f9 tardi, usando il telescopio pi\u00f9 grande, produsse un disegno migliore e dall'aspetto notevolmente diverso, tuttavia il nome rimase lo stesso. \nOltre alle sue ricerche astronomiche, Parsons fu anche membro del Parlamento dal 1821 al 1834, alla camera dei Pari dopo il 1845, presidente della Royal Society (1848-1854), e rettore dell'Universit\u00e0 di Dublino dal 1862.\nMatrimonio.\nSpos\u00f2, il 14 aprile 1836, Mary Field (1813-22 luglio 1885), figlia di John Field. Ebbero tredici figli ma solo quattro raggiunsero l'et\u00e0 adulta:"}
{"id": "53564", "revid": "2207", "url": "https://it.wikipedia.org/wiki?curid=53564", "title": "Lord Rosse", "text": ""}
{"id": "53571", "revid": "120369791", "url": "https://it.wikipedia.org/wiki?curid=53571", "title": "Andreas Fridolin Weis Bentzon", "text": "Biografia.\nAndreas F. W. Bentzon \u00e8 stato il pi\u00f9 importante studioso delle launeddas, strumento musicale della Sardegna.\nNel 1952 si rec\u00f2 in Sardegna durante le vacanze scolastiche e vi fece ritorno nel 1953 e 1955. Durante questa seconda visita incontr\u00f2 a Santa Giusta, il suonatore di \"launeddas\" Felice Pili \"emigrato\" da Villaputzu. Torn\u00f2 ancora una volta per circa otto mesi nel biennio 1957/1958, questa volta con una borsa di studio, e si rec\u00f2 a Cabras, Villaputzu, soggiorn\u00f2 a lungo a Ortacesus poi a Cagliari e Oristano dove svolse il suo lavoro di ricerca, frequentando i pi\u00f9 importanti suonatori, effettuando numerose e preziose registrazioni, filmati, fotografie presso i maggiori suonatori del tempo: Dionigi Burranca, Pasqualino Erriu, Aurelio Porcu, Giovanni Lai, Giovanni Casu e, soprattutto, Efisio Melis e Antonio Lara.\nScrisse numerosi articoli su riviste scientifiche in varie lingue e raccolse le sue ricerche in due volumi in lingua inglese \"The Launeddas. A Sardinian folk music instrument\" (2 voll. \"Acta Musicologica Danica n\u00b0 1\", Akademisk Forlag, Copenaghen 1969), con lo scopo, come lui stesso scrisse, di ottenere: \u00abuna fonte sicura di informazioni che potessero coprire gli aspetti tecnici, musicali, e sociali dello strumento\u00bb, realizzando un nuovo approccio etnomusicologico, che \u00abtende all'integrazione dello studio della musica nell'ambito dell'antropologia culturale\u00bb.\nCome altri insigni studiosi stranieri, fra i quali Max Leopold Wagner, Alberto Della Marmora e Maurice Le Lannou, contribuisce in maniera determinante allo studio di un aspetto della cultura della Sardegna, con il rigore e la cognizione propri dello studioso, ma anche con grande rispetto e affetto per i luoghi e le persone. Nella sua opera analizza lo strumento musicale in quanto tale, ma inserito nel proprio contesto, nel ballo sardo, nelle marce e nell'accompagnamento del canto, ed in quello religioso, raccontandolo spesso con le parole degli stessi intervistati. La precisione scientifica dei rilevamenti nelle dimensioni delle launeddas, le osservazioni tonometriche e soprattutto le trascrizioni del secondo volume, collocano l'opera dello studioso in ambito tecnico-specialistico, eppure, grazie al particolare approccio, sullo sfondo s'intravede l'amore che questo studioso ha avuto per le cose sarde.\nIn seguito ha fatto intensa ricerca sul campo a Nule, ricerca durata diversi anni, fino alla sua morte prematura, occupandosi di altri aspetti della vita tradizionale sarda in trasformazione.\nPresso l'Istituto Superiore Regionale Etnografico di Nuoro (ISRE) esiste un \"Fondo Bentzon\" con molti documenti donati dall'Universit\u00e0 di Copenaghen."}
{"id": "53579", "revid": "536103", "url": "https://it.wikipedia.org/wiki?curid=53579", "title": "Taiga", "text": "La taiga (dal russo \"\u0442\u0430\u0439\u0433\u0430\", \"tajg\u00e0\", termine di probabile origine altaica) o foresta boreale \u00e8 uno dei principali biomi terrestri, formato da foreste di conifere che ricoprono totalmente le regioni sub-artiche boreali dell'Eurasia e dell'America, costituendo un terzo della massa forestale mondiale. Sotto il profilo ecologico essa pu\u00f2 definirsi un \"paesaggio continentale\" e pertanto possiede un'importanza \"strutturale\" in seno alla totalit\u00e0 dell'ecosfera o, se si preferisce, dell'ecosistema terrestre. Per alcune differenze, peraltro non sostanziali, si possono distinguere una taiga \"euro-asiatica\" e una taiga \"nord-americana\".\nDescrizione.\nLa taiga forma una fascia circolare circumpolare di spessore variabile, lunga 12 000 km (7 000 km in Eurasia e 5 000 km in America). Data la distribuzione delle terre emerse con scarsa presenza di terraferma a queste latitudini nell'emisfero meridionale, la taiga \u00e8 presente quasi unicamente nell'emisfero settentrionale e molto poco in quello meridionale. \n\u00c8 limitata a settentrione dalla tundra artica e a meridione dalla foresta temperata di latifoglie caducifoglie e dalla steppa alberata. Il confine tra tundra e taiga \u00e8 definito dalle caratteristiche locali del disgelo estivo responsabile della ripresa vegetativa delle specie arboree. Di norma tale confine si espande verso nord all'interno delle vallate alluvionali, che, per questa ragione, sono invase dalle foreste della taiga. Questa, al contrario, retrocede verso sud in corrispondenza di quei territori, quasi sempre morenici e spesso argillosi, che occupano gli spazi interfluviali, lasciando cos\u00ec avanzare la tundra.\nLa taiga si sviluppa su terreni prevalentemente umidi e ospita, nelle frequenti radure, vaste zone umide, paludi e torbiere a stagni, sicch\u00e9 per molti tratti essa si presenta come un mosaico di foreste e torbiere (ecosistemi forestali e acquatici). Sono invece piuttosto scarse le forme e gli apparati ecotonali.\nLa composizione della flora \u00e8 pressoch\u00e9 omogenea su tutti i continenti (quanto meno a livello di \"genere\") e comprende anche una percentuale di latifoglie. Il sottobosco \u00e8 discontinuo, a volte occupato da specie arbustive, a volte da muschi, licheni o ericacee, ma comunque sempre scarso o addirittura assente.\nClima.\nIl clima \u00e8 clima continentale secco e rigido, piuttosto variabile, con inverni molto lunghi \u2013 da 8 a 10 mesi, ed estati brevi, ma con lungo soleggiamento. A causa della latitudine sono peraltro distinguibili solo due stagioni: quella invernale fredda, prevalente, da settembre a maggio inclusi, con una temperatura media di -9 \u00b0C e punte minime sino a -45 \u00b0C e oltre, e la stagione estiva \"calda\", che in alcuni anni particolarmente rigidi pu\u00f2 ridursi a soli due mesi e far registrare 6 - 8\u00a0\u00b0C di temperatura media, con punte massime di 14 - 16 \u00b0C.\nLe precipitazioni sono mediamente scarse (da 200 - 600 mm per le zone pi\u00f9 secche a 400 - 800 mm per quelle pi\u00f9 piovose), ma il suolo \u00e8 frequentemente umido per la presenza di numerose falde acquifere superficiali.\nSuoli.\nI suoli della taiga sono tutti podsolizzati e in essi sono evidenti due soli orizzonti: quello superficiale ricco di materia organica non decomposta e quello pi\u00f9 profondo in cui l'humus \u00e8 fortemente acido e insaturo. Fra questi due compaiono diversi sub-orizzonti secondari, che segnano i vari stadi di decomposizione e di formazione dell'humus. Nelle zone pi\u00f9 settentrionali o pi\u00f9 esposte al gelo si forma il permafrost e compaiono i suoli poligonali.\nCon il freddo la materia organica proveniente dalle piante si decompone lentamente, liberando acidi organici. Questi reagiscono con elementi alcalini del suolo (calcare, magnesio, ecc.). I sali che ne risultano vengono trasportati, dalle piogge o dall'acqua di disgelo delle nevi, nelle falde o direttamente nei corsi d'acqua, dando luogo al fenomeno della lisciviazione. Di conseguenza cresce l'acidit\u00e0 dei suoli e la povert\u00e0 di elementi vari.\nLa flora.\nSono specie dominanti e rappresentative della taiga:\nTaiga canadese (o foresta Hudsoniana).\nNel sottobosco:\nLa sopravvivenza al freddo.\nIl clima particolarmente severo delle terre che ospitano la taiga impone alle piante una fisiologia particolare e un particolare ciclo vegetativo per resistere alle basse temperature prolungate. Si tratta di una serie di caratteristiche morfologiche e funzionali come, ad esempio, la struttura xeromorfica che contrasta la mancanza di acqua liquida nel periodo di congelamento del suolo, o la pressione osmotica elevata nei canali linfatici. Importante \u00e8 la condizione di fitostasi che le piante assumono durante i mesi freddi, con arresto della funzione clorofilliana e della traspirazione, e che si prolunga per tutto il periodo invernale.\nAltre caratteristiche concernono i tessuti, adattati per sostenere le sollecitazioni delle basse temperature, fino ai -50 \u00b0C e oltre per alcune specie.\nLa fauna.\nElenco delle principali specie animali presenti nella taiga.\nE fra gli uccelli:"}
{"id": "53580", "revid": "37401", "url": "https://it.wikipedia.org/wiki?curid=53580", "title": "Abiotico", "text": ""}
{"id": "53583", "revid": "2207", "url": "https://it.wikipedia.org/wiki?curid=53583", "title": "Data giuliana", "text": ""}
{"id": "53586", "revid": "1543377", "url": "https://it.wikipedia.org/wiki?curid=53586", "title": "Teorema dell'infinit\u00e0 dei numeri primi", "text": "Il teorema dell'infinit\u00e0 dei numeri primi afferma che, per quanto grande si scelga un numero naturale \"n\", esiste sempre un numero primo maggiore di \"n\".\n\u00c8 stato dimostrato per la prima volta da Euclide nei suoi \"Elementi\" (libro IX, proposizione 20), ma ne sono state trovate circa altre cinquanta dimostrazioni, che usano una gran variet\u00e0 di tecniche diverse: ad esempio Eulero lo ricav\u00f2 dalla divergenza della serie armonica e dalla possibilit\u00e0 di scrivere ogni numero come prodotto di numeri primi; Christian Goldbach us\u00f2 i numeri di Fermat, mentre Harry Furstenberg ide\u00f2 una dimostrazione che sfrutta i metodi della topologia.\nAlcune di queste dimostrazioni (quella di Euclide, quella di Goldbach e un'altra che usa i numeri di Mersenne) si basano su una strategia simile, ovvero dimostrare che esiste una successione infinita di numeri che sono a due a due coprimi, da cui segue necessariamente l'infinit\u00e0 dei numeri primi.\nDimostrazioni.\nDimostrazione di Euclide.\nLa dimostrazione, molto semplice in termini moderni, \u00e8 esposta negli Elementi di Euclide e pu\u00f2 a buon diritto essere considerata la prima dimostrazione di un teorema di teoria dei numeri.\nLa dimostrazione avviene per assurdo, con il seguente ragionamento: \nSi supponga che i numeri primi non siano infiniti ma solo formula_1; formula_2 sarebbe allora il pi\u00f9 grande dei numeri primi. Sia formula_3 il prodotto degli \"n\" numeri primi, formula_4 non \u00e8 divisibile per 2, perch\u00e9 lo \u00e8 formula_5 e quindi ha resto 1. Non \u00e8 divisibile per 3, per lo stesso motivo. In generale, detto formula_6 l'i-esimo numero primo, la divisione formula_7 ha sempre resto 1: assumendo formula_8 come dividendo, formula_6 come divisore, formula_10 come quoziente della divisione, \u00e8 sufficiente dimostrare che formula_11, cio\u00e8 che formula_12 assunto come ipotesi. \nA questo punto, per il teorema fondamentale dell'aritmetica, sono possibili due casi:\nIn entrambi i casi si perviene alla conclusione che non pu\u00f2 non esistere un numero primo pi\u00f9 grande di formula_2, dunque i numeri primi sono infiniti.\nIn realt\u00e0 solo pochi dei numeri formula_4 (detti numeri di Euclide) cos\u00ec trovati sono primi, perch\u00e9 il divario tra formula_2 e formula_24 cresce circa come il fattoriale, e quindi c'\u00e8 sempre pi\u00f9 possibilit\u00e0 che formula_4 abbia un divisore tra formula_2 e formula_27.\nUna conseguenza immediata di questa dimostrazione \u00e8 la seguente disuguaglianza:\nLa disuguaglianza di Bonse e le sue generalizzazioni forniscono risultati pi\u00f9 forti.\nCorollario.\nUn interessante corollario, che \u00e8 evidente rigirando la dimostrazione, \u00e8 che si pu\u00f2 sempre costruire un intervallo, lungo a piacere, di numeri consecutivi che non siano numeri primi. Infatti se vogliamo avere un intervallo di 99 numeri consecutivi senza primi, \u00e8 possibile costruirlo prendendo, ad esempio, il fattoriale di 100, ossia formula_29 \u2248 . Questo numero, enorme, \u00e8 divisibile per tutti i numeri tra formula_30 e formula_31, per costruzione. Se poniamo che formula_32 sia uno di questi numeri tra 2 e 100, formula_33 e formula_34 sono entrambi divisibili per formula_32. Abbiamo quindi 99 numeri consecutivi senza primi, da formula_36 a formula_37.\nSi noti che, data la lunghezza dell'intervallo, gli estremi dell'intervallo costruito in questo modo non sono i minimi possibili.\nDimostrazione di Eulero.\nLa dimostrazione di Eulero parte dal fatto che la serie armonica:\n\u00e8 divergente.\nEulero osserva che la serie armonica pu\u00f2 vedersi come il prodotto di queste serie geometriche, una per ogni numero primo:\nformula_39\nformula_40\nformula_41\nLe serie si calcolano facilmente ricordando che formula_42 (vedi serie geometrica).\nInfatti la serie armonica \u00e8 la somma dei reciproci di tutti i numeri naturali e ogni numero naturale pu\u00f2 rappresentarsi come il prodotto dei suoi fattori primi. Ci si convince allora facilmente che ogni elemento della serie armonica corrisponde a un possibile prodotto di elementi presi uno ad uno dalle serie suddette. Per esempio per l'elemento formula_43:\nformula_44\nD'altra parte le serie formula_45 sono tutte finite. Ma allora se i numeri primi fossero finiti, il loro prodotto sarebbe anch'esso finito, mentre sappiamo che la serie armonica diverge.\nNe segue che i numeri primi devono essere infiniti.\nDimostrazione topologica.\nPer ogni coppia di interi formula_24 e formula_47 con formula_48 si ponga formula_49. La famiglia formula_50 \u00e8 una base di una topologia di formula_51, detta topologia degli interi equispaziati: la prova dell'infinitudine dei numeri primi si cela dietro le sue propriet\u00e0 topologiche. Gli aperti di tale topologia godono di tre propriet\u00e0:\nLa 2 \u00e8 immediata e la 3 discende dal teorema fondamentale dell'aritmetica. Per quanto riguarda la 1 \u00e8 sufficiente notare che\nSe formula_54 fosse finito, in virt\u00f9 della 3 e della 1, avremmo che formula_57 \u00e8 aperto, ma ci\u00f2 \u00e8 in contraddizione con la 2."}
{"id": "53588", "revid": "119989255", "url": "https://it.wikipedia.org/wiki?curid=53588", "title": "Matto del barbiere", "text": "Il matto del barbiere \u00e8 una trappola d'apertura scacchistica. Consiste in un particolare scacco matto che avviene dopo poche mosse, in cui spesso incappano i principianti. Il matto del barbiere capitalizza la \"non\" protezione della casella f7 controllata dal Nero, che, difesa dal solo Re, non vanta di una protezione efficacissima.\nUn possibile svolgimento della partita \u00e8\nsebbene siano possibili altri ordini di mosse che conducono alla stessa posizione (ad esempio lo scambio tra la mossa di Regina e quella d'alfiere).\nQuesto matto non \u00e8 naturalmente forzato, ma pu\u00f2 essere evitato:\n\u00c8 anche da notare che in questo modo il Bianco rimane in una posizione infelice, a causa della donna esposta alle minacce avversarie, consentendo al Nero uno sviluppo pi\u00f9 veloce.\nIl matto del barbiere non \u00e8 il pi\u00f9 rapido possibile: ne esiste un altro, detto \"matto dell'imbecille\", che permette al Nero la vittoria in sole due mosse. Esso \u00e8 tuttavia molto meno diffuso del matto del barbiere, perch\u00e9 richiede al Bianco delle mosse precise per perdere.\nIl nome.\nSolo in Italia il matto del barbiere \u00e8 chiamato cos\u00ec. In alcune zone, incluse Francia, Germania, Paesi Bassi e Spagna viene detto \"matto del pastore\", nei Paesi anglosassoni e scandinavi \"matto dello studioso\" (scholar's mate), in Russia \"matto del bambino\" e in Polonia \"matto del calzolaio\"."}
{"id": "53589", "revid": "125250199", "url": "https://it.wikipedia.org/wiki?curid=53589", "title": "Frassineto Po", "text": "Frassineto Po (\"Frassin\u00e9 da P\u00f2\" in piemontese) \u00e8 un comune italiano di abitanti della provincia di Alessandria in Piemonte del basso Monferrato.\nStoria.\nDurante il medioevo Frassineto Po era sotto i Vescovi di Vercelli; questi lo diedero alla ricca famiglia Cane che risiedeva a Casale Monferrato. Nel 1187 il feudo venne ceduto al Monastero di Rivolta. Entr\u00f2 a far parte, nel 1355, del Marchesato di Monferrato e poi, nel 1371, cadde sotto Milano. I Gonzaga ottennero il feudo nel 1446. La parrocchia fece parte, fino al 1804, della diocesi di Milano ma poi, nel 1806, divent\u00f2 parte della diocesi di Casale. Durante la seconda guerra di indipendenza, il 3 maggio 1859, morirono 8 soldati di Frassineto.\nFrassineto Po dal 2003, su iniziativa dell'editore Claudio Maria Messina e del senatore Angelo Muzio, \u00e8 un Villaggio del Libro: una vetrina privilegiata per libri fuori catalogo, usati e antichi e un luogo dove, nell'arco di tutto l'anno, si svolge un calendario fitto di appuntamenti, incontri con gli autori, conferenze, rappresentazioni teatrali, mostre d'arte o di fotografia. La sede permanente del Villaggio \u00e8 ospitata nell'ala est di Palazzo Mossi, costruzione sontuosa e complessa in stile neoclassico, commissionata nel 1812 dal vescovo Vincenzo Maria Mossi all'architetto Agostino Vitoli di Spoleto. Il 16 febbraio 2008 \u00e8 stato aperto, in una ex discoteca, il Booklet, il primo outlet del libro (dove trovare libri difficilmente reperibili attraverso i canali tradizionali di vendita). In due piani dello storico palazzo \u00e8 allestito il \"Centro di Interpretazione del Paesaggio del Po\", innovativo percorso museale voluto dal Parco del Po vercellese - alessandrino, in cui si dipana la storia millenaria del territorio con espositori multimediali, postazioni video e scenografie.\nSimboli.\nLo stemma e il gonfalone del comune di Frassineto Po sono stati concessi con decreto del presidente della Repubblica del 9 maggio 1996.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "53592", "revid": "47767", "url": "https://it.wikipedia.org/wiki?curid=53592", "title": "Manilio (nome)", "text": ". \nOrigine e diffusione.\nRiprende un antico gentilizio latino, \"Manilius\"; secondo alcune fonti, si tratta di un derivato del nome \"Manius\" (come patronimico o come alterazione). Altre lo riconducono invece al culto dei \"Manes\", gli spiriti dei defunti nella religione romana.\nPortato da diversi personaggi della storia romana, \u00e8 stato ripescato in epoca rinascimentale; \u00e8 attestato prevalentemente in Italia centrale e settentrionale (specie in Lombardia per il femminile), ma gode comunque di scarsa diffusione. \nOnomastico.\nL'onomastico si pu\u00f2 festeggiare il 28 aprile in memoria di san Manilio, martire in Numidia con i santi Donato, Maurilio, Luciano, Vittorino e Nicia."}
{"id": "53593", "revid": "256896", "url": "https://it.wikipedia.org/wiki?curid=53593", "title": "Monte Abbalata", "text": "Il monte Abbalata \u00e8 una montagna (636\u00a0m) della Sardegna settentrionale."}
{"id": "53598", "revid": "702184", "url": "https://it.wikipedia.org/wiki?curid=53598", "title": "Testi matematici", "text": "Questa pagina vuole presentare in ordine cronologico i testi matematici (libri, articoli, ...) che hanno fatto la storia di questa disciplina.\nSi noti anche che le opere concernenti la storia della matematica non sono incluse nella pagina attuale, ma in quella dedicata specificamente ai ."}
{"id": "53599", "revid": "9", "url": "https://it.wikipedia.org/wiki?curid=53599", "title": "Bittorrent", "text": ""}
{"id": "53601", "revid": "125350990", "url": "https://it.wikipedia.org/wiki?curid=53601", "title": "Paperino e le lenticchie di Babilonia", "text": "Paperino e le lenticchie di Babilonia \u00e8 una storia Disney scritta e disegnata da Romano Scarpa\nLa storia \u00e8 stata pubblicata in prima edizione su \"Topolino\" nn. 250-251 dell'11 e 18 settembre 1960, con le chine di Rodolfo Cimino.\nTrama dell'opera.\nLa storia inizia in un modo alquanto inusuale: Paperino e nipoti sono al ristorante e si stanno concedendo un buon pasto quando, dalla porta principale, entra un disperato Paperon de Paperoni, vestito di stracci e con in spalla un banjo: alle sue spalle, in una vignetta senza alcun \"baloon\" od onomatopea, un aereo vola nel silenzio.\nA quel punto Paperone attacca una canzone disperata che, in un certo senso, riassume perfettamente tutto il suo dolore, derivante dall'incredibile perdita di tutte le sue sostanze, come il lettore ha gi\u00e0, probabilmente, intuito.\nLa canzone disperata:\n\u00abUn povero cowboy, dloi, dloi / Derubato delle sue mandrie, dri\u00e8, dri\u00e8 / Mor\u00ec di fame e di dolor, dlor, dlor\u00bb\nA questo punto parte il \"flashback\", che poi \u00e8 la storia vera e propria di come Paperone sia riuscito a buttare in aria tutte le sue sostanze: in uno scavo archeologico abusivo nei pressi di Babilonia, la Banda Bassotti, ritratta da Scarpa secondo i dettami barksiani (grassi e con la barba in disordine) scopre un deposito segreto dove \u00e8 custodita una montagna di lenticchie, la scorta segreta di Assurbanipal, con tanto di ricetta per cucinarle scolpita nella pietra. Con un piatto di lenticchie, i Bassotti si dirigono al covo di un ricettatore locale, il quale nell'udire lo strabiliante ritrovamento, suggerisce loro un piano per far fruttare le lenticchie di Assurbanipal.\nL'azione si sposta a Paperopoli, sempre in un ristorante dove Paperone e nipoti danno vita ad una gara mangereccia: chi manger\u00e0 meno lenticchie tra Paperone e i nipoti messi insieme pagher\u00e0 il conto. Inutile dire che la vittoria andr\u00e0 al vecchio magnate, il quale, per\u00f2, ha ancora un piccolo \"buco\" nello stomaco. Paperone nota una piramide di scatolette di Lenticchie di Babilonia e attirato dalla novit\u00e0, se le fa servire trovandole, primo al mondo, assolutamente gustose. A quel punto, nonostante siano prodotte dai Bassotti, Paperone decide di promuovere un prodotto cos\u00ec gustoso, iniziando ad accaparrarsi le azioni della societ\u00e0 fondata dai noti manigoldi.\nDopo aver sconvolto la Borsa, Paperone si impossessa di tutte le azioni, meno una, rimasta in mano ai Bassotti, che non ritengono opportuno cederla a Paperone. Questo, per\u00f2, non ferma la grande campagna pubblicitaria che il vecchio papero intraprende, invadendo la citt\u00e0 delle pi\u00f9 incredibili trovate, che vengono, per\u00f2, puntualmente sabotate dagli stessi Bassotti, che non sembrano desiderare l'aumento di produzione conseguente all'ingresso di Paperone in societ\u00e0 con loro.\nMentre Paperone e Paperino pensano a banali incidenti, i nipotini iniziano a sospettare in un qualche sabotaggio. Decidono, per\u00f2, di indagare dopo l'ultimo \"incidente\": Paperino scrive una \"gag\" televisiva in cui egli stesso, vestito con bombetta e giacca elegante a quadri, con un paio di baffi finti sul becco, entra in un ristorante e si fa servire un pranzo completo, che non risulter\u00e0 di suo gradimento, fino a che non gli viene servito un piatto di Lenticchie di Babilonia. Quello che i paperi non sanno \u00e8 che, sovrapposta alle immagini dello \"spot\" di Paperone, andavano in onda le immagini girate dai Bassotti che, in dissolvenza, filmavano uno dei loro fratelli che, nei panni dello spettro di Assurbanipal sconsiglia di acquistare tali lenticchie.\nQui Quo e Qua iniziano ad indagare e dopo una prima sconfitta contro il loro avversario, scoprono che i sabotatori altro non sono se non i Bassotti. Si precipitano allora ad avvisare Paperone, che per\u00f2, spinto dalle lettere di ordinazione provenienti da tutto il mondo, acquista l'ultima azione dei Bassotti pagandola \"sei spaventilioni, due sesquiliardi e settantotto dollari\", ovvero tutto quello che possiede.\nNonostante la notizia portatagli dai nipoti, Paperone ancora pensa di poter fare degli ottimi affari; quando, per\u00f2, scopre che la produzione di lenticchie non pu\u00f2 essere aumentata, cade nel pi\u00f9 terribile sconforto e medita di imbrogliare i consumatori e spacciare per lenticchie babilonesi quelle di Paperopoli.\nSalvato dai nipoti dai suoi disonesti propositi e supponendo che dietro le lenticchie ci fosse qualcosa di poco legale da parte dei Bassotti, Paperone e nipoti decidono di dividersi in due gruppi per seguire le tappe produttive e d'importazione ed esportazione delle lenticchie. Mentre Paperone si dirige in Babilliria, sede della societ\u00e0 produttrice, Paperino e nipoti si dirigono nella Costa Scura, in Africa, i primi importatori delle scatolette. Paperino e nipoti scoprono, per\u00f2, che le lenticchie fanno un lungo giro di \"import\"-\"export\" passando per il Suzzan, lo Zabaj\u00e0n e altri staterelli fino a finire in Babilliria, ricomprate dagli stessi che le hanno immesse sul mercato: i Bassotti.\nCos\u00ec i paperi si ritrovano contemporaneamente in Babilliria (Paperone ha nel frattempo scoperto che, oltre che a lui solo, le lenticchie sono gradite anche dal motore, in avaria, del suo aereo) e proprio qui scoprono l'incredibile e legale traffico imbastito dai Bassotti per poter guadagnare con un prodotto limitato nella quantit\u00e0. Dopo aver scoperto le lenticchie, infatti, i Bassotti si divisero in due gruppi: uno in Babilliria vendeva le lenticchie grezze a Paperopoli, dove l'altro gruppo le inscatolava per rivenderle alla Costa Scura. Grazie ad un complesso gioco di scambi le lenticchie che costavano uno alla fine rendevano dieci e con un semplice procedimento per riportare le lenticchie al loro stato originario e dal quale esse non perdevano alcuna delle loro caratteristiche, venivano rivendute a Paperopoli per ricominciare il giro. Ovviamente, per evitare che il prodotto risultasse gradevole a chicchessia con un conseguente e pericoloso aumento di produzione, veniva aggiunto al prodotto dell'olio di lino, che per\u00f2 non ha impedito a Paperone di apprezzare le lenticchie.\nIl gioco dei Bassotti, per\u00f2, \u00e8 troppo lento per Paperone che cos\u00ec decide di seminarle: i manigoldi, per\u00f2, lo sconsigliano. Anche loro ci hanno provato, senza alcun risultato, e secondo i botanici di tutto il mondo sono assolutamente sterili. Paperone, per\u00f2, \u00e8 convinto del fatto suo, ma i Bassotti sono cos\u00ec sicuri che egli non riuscir\u00e0 nell'impresa da firmare un accordo in cui si impegnano a restituire tutte le sue sostanze a Paperone se anche una sola lenticchia sar\u00e0 in grado di germogliare.\nPaperone e nipoti, nella loro vita, hanno visitato tutti i paesi del mondo, i posti pi\u00f9 sperduti, i fondali oceanici pi\u00f9 profondi, ma sempre alla ricerca di un qualche tesoro perduto. Questa volta, per\u00f2, i paperi vanno\nper piantare le lenticchie di Babilonia e sperare che un qualche terreno sia quello buono per vedere i primi germogli, ma nonostante le molte possibilit\u00e0 che si sono concessi, nessuno dei paperi sembra credere veramente alla riuscita dell'impresa, proprio a causa dell'accordo firmato dai Bassotti. In tutto questo spostarsi in su e in gi\u00f9 per il mondo, per\u00f2, Paperone dimentica un'ultima manciata di lenticchie tra le sue tasche e, quando la scopre, decide di lanciarla nel vento dall'attico a lui concesso dai Bassotti nel suo ex-palazzo:\nChiusasi la lunga digressione, al lettore tornano a presentarsi le condizioni di dignitosa miseria di Paperone, che dopo aver ottenuto qualche centesimo suonando nel ristorante vorrebbe concedersi un salsicciotto. I suoi numerosi creditori, per\u00f2, glielo impediscono e lo costringono alla fuga nel suo antico palazzo, dove i Bassotti gli hanno concesso di continuare a vivere in una modesta stanza all'ultimo piano.\nPaperone non si \u00e8 accorto che una singola lenticchia di Babilonia gli \u00e8 sfuggita e si \u00e8 depositata in un vaso di fiori della sua stanza, a cento metri di altezza: proprio la distanza dal suolo ha ricreato la condizione dei famosi \"giardini pensili di Babilonia\", in cui evidentemente le lenticchie venivano coltivate nell'antichit\u00e0, e mentre Paperone si addormenta il seme capitato casualmente nel vaso germoglia..."}
{"id": "53609", "revid": "1708406", "url": "https://it.wikipedia.org/wiki?curid=53609", "title": "Polo (analisi complessa)", "text": "In matematica, e in particolare in analisi complessa, per polo di una funzione olomorfa formula_1, si intende una singolarit\u00e0 isolata formula_2 della funzione per cui\nIl polo si distingue dalla \"singolarit\u00e0 eliminabile\" e dalla \"singolarit\u00e0 essenziale\", per le quali tale limite rispettivamente \u00e8 finito e non esiste.\nLa conoscenza delle caratteristiche dei poli di una funzione olomorfa consente di determinare molte delle sue caratteristiche; inoltre lo studio dei poli \u00e8 fondamentale nel calcolo dei residui.\nSerie di Laurent.\nUna definizione equivalente pu\u00f2 essere data tramite serie di Laurent. Una singolarit\u00e0 isolata formula_4 \u00e8 un polo se e solo se lo sviluppo locale in serie di Laurent \u00e8 del tipo\ncon formula_6, per qualche formula_7.\nIn altre parole, una singolarit\u00e0 isolata \u00e8 un polo se e solo se la parte principale della serie di Laurent in un intorno bucato della singolarit\u00e0 \u00e8 costituita da un numero finito di termini, cio\u00e8 se i coefficienti con apice formula_8 negativo sono un numero finito formula_9 diverso da zero:\nOrdine del polo.\nL'ordine del polo \u00e8 il numero naturale formula_9 di termini che costituiscono la parte principale della serie di Laurent. Analogamente, formula_2 \u00e8 un polo se per qualche formula_13 il limite:\nesiste, \u00e8 finito ed \u00e8 diverso da zero. In questo caso la funzione ha nel punto formula_2 un polo di ordine formula_16.\nEsempi.\nUna funzione\ndove formula_18 e formula_19 sono polinomi senza radici in comune (quindi la funzione \u00e8 ridotta ai minimi termini), \u00e8 definita su \ndove formula_21 sono le radici di formula_22. Ciascuno di questi punti \u00e8 un polo, il cui ordine \u00e8 pari alla molteplicit\u00e0 della radice. Ad esempio,\nha un polo di ordine formula_24 in formula_25 ed un polo di ordine formula_26 in formula_24.\nLa funzione \n\u00e8 definita su\ned ha un polo di ordine uno su ogni punto formula_30. Ha quindi infiniti poli.\nFunzione meromorfa.\nUna funzione olomorfa formula_31 avente poli nei punti formula_32 pu\u00f2 essere considerata come una funzione il cui dominio comprende anche questi punti, il cui codominio \u00e8 la sfera di Riemann formula_33: \u00e8 sufficiente imporre formula_34. Il risultato di questa operazione \u00e8 una funzione meromorfa."}
{"id": "53611", "revid": "466539", "url": "https://it.wikipedia.org/wiki?curid=53611", "title": "Rapporto sui limiti dello sviluppo", "text": "Il Rapporto sui limiti dello sviluppo (dal libro \"The Limits to Growth\". \"I limiti dello sviluppo\"), commissionato al MIT dal Club di Roma, fu pubblicato nel 1972 da Donella Meadows, Dennis Meadows, J\u00f8rgen Randers e William W. Behrens III.\nIl rapporto, basato sulla simulazione al computer World3, predice le conseguenze della continua crescita della popolazione sull'ecosistema terrestre e sulla stessa sopravvivenza della specie umana. Dal 6 giugno 2013 il libro in lingua inglese \u00e8 disponibile sotto licenza Creative Commons Attribuzione Noncommerciale.\nTesi del rapporto.\nIn estrema sintesi, le conclusioni del rapporto sono:\nAggiornamenti.\nNel 1992 \u00e8 stato pubblicato un primo aggiornamento del Rapporto, col titolo \"Beyond the Limits\" (oltre i limiti), nel quale si sosteneva che erano gi\u00e0 stati superati i limiti della \"capacit\u00e0 di carico\" del pianeta.\nUn secondo aggiornamento, dal titolo \"Limits to Growth: The 30-Year Update\" \u00e8 stato pubblicato il 1\u00ba giugno 2004 dalla Chelsea Green Publishing Company. In questa versione, Donella Meadows, J\u00f8rgen Randers e Dennis Meadows hanno aggiornato e integrato la versione originale, spostando l'accento dall'esaurimento delle risorse alla degradazione dell'ambiente. Nel 2008 Graham Turner, del Commonwealth Scientific and Industrial Research Organisation (CSIRO) Australiano, ha pubblicato una ricerca intitolata \u00abUn paragone tra \"I limiti dello sviluppo\" e 30 anni di dati reali\u00bb in cui ha confrontato i dati degli ultimi 30 anni con le previsioni effettuate nel 1972, concludendo che i mutamenti nella produzione industriale e agricola, nella popolazione e nell'inquinamento effettivamente avvenuti sono coerenti con le previsioni del 1972 di un collasso economico nel XXI secolo.\n\"Limits to Growth: The 30-Year Update\".\nA distanza di circa 30 anni, all'inizio degli anni 2000, il sistema di analisi \u00e8 stato esteso, aggiungendo una mole maggiore di dati aggiornati e pi\u00f9 moderni strumenti di calcolo. Sulla base di questi, nel 2004 \u00e8 stato pubblicato un volume di aggiornamento intitolato \"Limits to Growth: The 30-Year Update\" (tradotto e pubblicato in Italia nel 2006 col titolo \"I nuovi limiti dello sviluppo\") che fondamentalmente ricalcola e conferma i risultati precedenti.\nIl recente aggiornamento del Rapporto si giova di due concetti affermatisi solo dopo la sua prima edizione: l'esigenza di uno sviluppo sostenibile (affermata per la prima volta nel Rapporto Brundtland del 1987) e la misurazione dell'impatto dell'uomo sulla Terra mediante l'impronta ecologica (tecnica introdotta da Mathis Wackernagel e altri nel 1996); si apre, in effetti, sottolineando che l'impronta ecologica ha iniziato a superare, intorno al 1980, la capacit\u00e0 di carico della Terra e la supera attualmente del 20%.\nCome nelle edizioni precedenti, si usa l'approccio della Teoria dei sistemi; in particolare, si considerano gli andamenti di fenomeni soggetti a cicli di retroazione che li amplificano (retroazione positiva) o li smorzano (retroazione negativa). Ad esempio, la popolazione cresce per effetto di nuove nascite ma diminuisce se la mortalit\u00e0 supera la natalit\u00e0; i beni strumentali crescono per nuovi investimenti, ma diminuiscono per logoramento ed obsolescenza.\nSi ribadisce l'assunto fondamentale: la Terra non \u00e8 infinita n\u00e9 come serbatoio di risorse (terra coltivabile, acqua dolce, petrolio, gas naturale, carbone, minerali, metalli, ecc.), n\u00e9 come discarica di rifiuti. La crescita della popolazione e della produzione industriale comporta sia il consumo delle risorse, sia l'inquinamento.\nIl modello World3 viene usato per simulare il possibile andamento di popolazione, produzione industriale ed altre variabili mediante equazioni non lineari e cicli di retroazione. Nel Rapporto aggiornato vengono proposti 11 scenari diversi (numerati da 0 a 10), definiti dagli autori tutti \"ottimistici\" in quanto:\nScenario 0: \"Input\" e \"output\" infiniti.\nViene usato solo per mostrare che, se si assume che le risorse necessarie alla produzione industriale ed il conseguente inquinamento diminuiranno sempre pi\u00f9, che la produttivit\u00e0 della terra aumenter\u00e0 indefinitamente, che lo spazio sottratto all'agricoltura dagli insediamenti abitativi diminuir\u00e0 progressivamente, allora non ci sono limiti allo sviluppo. Le ipotesi vengono peraltro considerate irrealistiche, soprattutto perch\u00e9, pur ammettendo che la tecnologia sia in grado di evolvere al punto da offrire soluzioni efficaci ed economiche a problemi quali l'inquinamento, \u00e8 comunque normalmente necessario che un problema venga percepito perch\u00e9 se ne cerchi, e poi si trovi, una soluzione, e l'esperienza anche recente mostra che:\nGli autori propongono l'esempio dell'assottigliamento dello strato di ozono e della comparsa del buco dell'ozono causati dai clorofluorocarburi.\nI clorofluorocarburi vennero introdotti nel 1928. Solo nel 1974 si scopr\u00ec che potevano danneggiare lo strato di ozono. Nel 1978 venne vietato negli Stati Uniti l'uso dei clorofluorocarburi (CFC) nelle bombolette \"spray\", ma continu\u00f2 il loro utilizzo in altri paesi e in altri settori industriali. Il buco dell'ozono venne scoperto nel 1984, il primo protocollo internazionale per la progressiva eliminazione dei CFC venne firmato nel 1987, ma risult\u00f2 troppo poco incisivo e venne modificato pi\u00f9 volte. Infine la messa al bando dei CFC e l'introduzione di sostituti meno dannosi, sta dando risultati positivi; nel gennaio 2018 la NASA ha comunicato che il buco dell'ozono si \u00e8 ridotto di circa il 20% dal 2005.\nScenario 1: Crisi delle risorse non rinnovabili.\nPer il consumo di materie prime si assume un andamento analogo a quello registrato nel XX secolo. Si osserva un graduale progresso che viene per\u00f2 bruscamente interrotto, nella prima met\u00e0 del XXI secolo, dal costo sempre crescente delle risorse non rinnovabili (combustibili: petrolio, carbone, gas naturale, combustibile nucleare, e giacimenti d'acque fossili, minerali) e della necessit\u00e0 di dedicare crescenti spese allo sfruttamento di risorse sempre pi\u00f9 scarse e sempre meno accessibili.\nScenario 2: Crisi da inquinamento.\nSi modifica lo scenario 1 ipotizzando che le risorse non rinnovabili siano il doppio, considerando la presenza di giacimenti non ancora scoperti, ci\u00f2 consentirebbe un loro sfruttamento prolungato. Si ha anche in questo caso un progresso bruscamente interrotto nella prima met\u00e0 del XXI secolo, ma questa volta per effetto dell'inquinamento. L'inquinamento avrebbe conseguenze negative sia dirette (sulla salute umana) sia indirette, queste ultime soprattutto per la diminuzione della fertilit\u00e0 del suolo (causata, ad es., da accumulo di metalli pesanti o sostanze chimiche di sintesi a lunga persistenza, acidificazione delle piogge, alterazioni climatiche, assottigliamento dello strato di ozono) .\nScenario 3: Crisi alimentare.\nSi modifica lo scenario 2 ipotizzando che il progresso tecnologico consenta di ridurre progressivamente l'inquinamento. Si ha ancora una crisi, anche se con qualche decennio di ritardo e di tipo diverso rispetto allo scenario 2 (crollo della quantit\u00e0 di alimenti pro capite), in quanto la popolazione cresce comunque pi\u00f9 rapidamente della produzione agricola. Ci\u00f2 accade sia perch\u00e9 la tecnologia affronta con ritardo le varie forme d'inquinamento (si veda il caso dell'ozono), sia perch\u00e9 gli insediamenti abitativi sottraggono terreno all'agricoltura.\nScenario 4: Crisi da erosione.\nSi modifica lo scenario 3 aggiungendo un impiego della tecnologia per sostenere la produttivit\u00e0 agricola della terra. Si ha per\u00f2 anche in questo caso un esito simile a quello dello scenario 2 (ma nella seconda met\u00e0 del secolo XXI) in quanto, sul lungo periodo, il crescente sfruttamento della terra provoca, paradossalmente, un collasso nella produttivit\u00e0 agricola per via dell'erosione dei suoli.\nScenario 5: Crisi multipla.\nSi modifica lo scenario 4 aggiungendo interventi per proteggere la terra dall'erosione, ma si ottiene comunque un collasso per effetto di pi\u00f9 crisi: scarsit\u00e0 di risorse naturali e di cibo, costi crescenti.\nScenario 6: Crisi da costi.\nSi modifica lo scenario 5 aggiungendo tecnologie per l'economizzazione delle risorse naturali. Si ritarda la crisi che per\u00f2 incombe comunque, alla fine del XXI secolo, per i costi crescenti degli interventi finalizzati a sostenere la produzione agricola e per contrastare l'inquinamento, l'erosione e la scarsit\u00e0 delle risorse naturali. In questa simulazione si pu\u00f2 notare che la situazione di fine secolo prevede valori di: speranza di vita, beni pro-capite e servizi pro-capite praticamente identici a quelli di inizio secolo mentre prevede solo una maggiore quantit\u00e0 di alimenti pro-capite (circa 1/4 in pi\u00f9); come dire che \"il formidabile programma di ecoefficienza\" attuato da un'umanit\u00e0 virtuosa serve solo per ritrovarsi pi\u00f9 o meno nella stessa situazione di inizio secolo per quel che riguarda gli indici fondamentali di benessere umano.\nScenario 7: Programmazione familiare.\nSi ritorna allo scenario 1 per esaminare gli effetti di possibili misure atte ad evitare gli esiti degli scenari precedenti, iniziando con l'assumere che tutte le coppie del mondo decidano di avere in media due figli in modo da ridurre l'impatto di una crescita esponenziale della popolazione. Ci\u00f2 consente di garantire migliori condizioni di vita, ma si ha comunque un'inversione di tendenza, come nello scenario 2, a causa del crescente inquinamento.\nScenario 8: Moderazione degli stili di vita.\nSi modifica lo scenario 7 aggiungendo l'ipotesi che \"tutti\", nel mondo, si attestino su un livello di consumi poco superiore a quello \"medio\" dell'anno 2000 (da notare che si tratta di un'ipotesi non solo di \"moderazione\", ma anche di \"perequazione\"). Si ottengono cos\u00ec favorevoli condizioni per circa un trentennio, ma si perviene poi comunque ad un collasso a causa di un'impronta ecologica troppo elevata.\nScenario 9: Utilizzo pi\u00f9 efficiente delle risorse naturali.\nSi modifica lo scenario 8 aggiungendo tutti gli interventi previsti nello scenario 6 (abbattimento dell'inquinamento, accrescimento della resa delle terre con tutela dei suoli, economizzazione delle risorse naturali). L'effetto \u00e8 nettamente migliore, grazie alla minore pressione demografica ed alla moderazione nei consumi, al punto che si delinea una situazione sostenibile prima della met\u00e0 del XXI secolo. Si tratta, secondo gli autori, di uno scenario concretamente perseguibile ed anche desiderabile, nonostante la sostenibilit\u00e0 venga raggiunta solo dopo un andamento oscillante, non indolore, della produzione agricola e della disponibilit\u00e0 di beni di consumo e alimenti pro-capite.\nScenario 10: Tempestivit\u00e0.\nLo scenario 10 \u00e8 in tutto analogo allo scenario 9 con una sola differenza: s'ipotizza che le azioni l\u00ec intraprese (programmazione familiare, moderazione degli stili di vita, abbattimento dell'inquinamento, accrescimento della resa delle terre con tutela dei suoli, utilizzo pi\u00f9 efficiente delle risorse) siano state poste in essere gi\u00e0 nel 1982. L'effetto \u00e8 ancora migliore, in quanto si raggiunge una situazione sostenibile gi\u00e0 all'inizio del XXI secolo e con minori oscillazioni.\nRivoluzione sostenibile.\nGli autori sostengono, in sintesi, che si deve accettare l'idea della finitezza della Terra, che \u00e8 necessario intraprendere pi\u00f9 azioni coordinate per gestire tale finitezza, che gli effetti negativi dei limiti dello sviluppo rischiano di diventare tanto pi\u00f9 pesanti quanto pi\u00f9 tardi si agir\u00e0.\nRicordano, al riguardo, che vi sono stati due precedenti:\ne prospettano quindi una \"rivoluzione sostenibile\" di lunga durata come le precedenti, per nulla simile a cambiamenti repentini come la rivoluzione francese, in grado di dare nuove risposte al problema millenario della vita umana sulla Terra. Notano, tuttavia, che la \"rivoluzione sostenibile\" dovr\u00e0 essere accompagnata ben pi\u00f9 delle precedenti dalla consapevolezza della sua necessit\u00e0 e degli obiettivi di massima da raggiungere.\nGli autori rifiutano l'obiezione secondo la quale la tecnologia ed i meccanismi automatici del mercato sono sufficienti ad evitare il collasso del sistema. Propongono al riguardo l'esempio della pesca: lo sfruttamento sempre pi\u00f9 intenso di una risorsa naturale di per s\u00e9 rinnovabile ha condotto al depauperamento della fauna ittica, al punto che il prodotto della pesca comincia a diminuire. La tecnologia ha reso la pesca sempre pi\u00f9 aggressiva (sonar, individuazione di branchi tramite satelliti, ecc.), il mercato ha reagito alla scarsit\u00e0 aumentando il prezzo, trasformando cos\u00ec un alimento per poveri in un alimento per ricchi.\nIn generale sarebbe possibile ipotizzare un esito analogo su pi\u00f9 ampia scala (consumi crescenti da parte dei \"ricchi\", a prezzi elevati per effetto della scarsit\u00e0 delle risorse, impoverimento della maggioranza), che per\u00f2 non sarebbe sostenibile. Gli autori ricordano, infatti, che di norma la pianificazione familiare viene praticata dove si pu\u00f2 godere di un'adeguata sicurezza, mentre i tassi di natalit\u00e0 sono alti quando le condizioni di vita sono difficili. Una societ\u00e0 sostenibile, dicono, deve anche essere una societ\u00e0 solidale e con diseguaglianze contenute: ricchezze eccessive inducono comunque un consumo sostenuto delle risorse naturali ed un crescente inquinamento, mentre una povert\u00e0 diffusa esporrebbe il pianeta al peso insostenibile di una crescita esponenziale della popolazione.\nImpatto del rapporto.\nI due rapporti realizzati dal MIT per il Club di Roma, pubblicati negli anni della grande crisi petrolifera e nel mezzo dell'unica crisi dei mercati cerealicoli della seconda met\u00e0 del secolo, produssero immensa attenzione ma l'essenza del messaggio, la previsione che dopo l'anno 2000 l'umanit\u00e0 si sarebbe scontrata con la rarefazione delle risorse naturali, fu sostanzialmente rigettata dalla cultura economica internazionale, compresi illustri premi Nobel quale l'economista Amartya Sen, assolutamente convinti che lo sviluppo tecnologico avrebbe sopperito a ogni rarefazione di risorse.\nSolo pochi analisti degli equilibri tra disponibilit\u00e0 e impiego di risorse naturali avrebbero continuato nei decenni successivi a ispirare il proprio lavoro di indagine e prospezione al \"teorema\" del MIT: si pu\u00f2 ricordare negli Stati Uniti Lester Brown.\nL'analisi non comprende gli aspetti di crisi economica e finanziaria come: un'elevata inflazione globale, la minaccia di una recessione in tutto il mondo, crisi creditizia, con conseguente crollo di fiducia dei mercati borsistici, licenziamenti e disoccupazione.\nPremi.\nDennis Meadows \u00e8 il coautore del rapporto al Club di Roma \"I limiti dello sviluppo\" e ha ricevuto il prestigioso \"Japan Prize\" per il 2009 per il rapporto.\nNella cultura di massa.\nIl rapporto realizzato dal \"Massachusetts Institute of Technology\" \u00e8 stato d'ispirazione per il singolo musicale \"Map of the Problematique\" del gruppo inglese Muse."}
{"id": "53616", "revid": "8432", "url": "https://it.wikipedia.org/wiki?curid=53616", "title": "Polo (algebra)", "text": ""}
{"id": "53619", "revid": "388046", "url": "https://it.wikipedia.org/wiki?curid=53619", "title": "Et\u00e0 della pietra", "text": "Nel sistema delle tre et\u00e0 in cui viene tradizionalmente suddivisa la preistoria-protostoria, l'espressione et\u00e0 della pietra si riferisce alla fase dell'evoluzione umana in cui si iniziarono a costruire e usare utensili ricavandoli da pietre, legno, corno, ossa e conchiglie animali.\nLa fine di questo periodo, protostoria, viene identificata nella nascita delle tecniche di lavorazione dei metalli, da cui prendono il nome le successive et\u00e0 del bronzo ed et\u00e0 del ferro.\nL'espressione non si riferisce a un periodo temporale specifico, ma a una fase dell'evoluzione umana, che giunse al proprio termine in momenti diversi ed ebbe caratteristiche specifiche diverse in diverse regioni del globo.\nL'et\u00e0 della pietra, che va dalla comparsa dei primi ominidi (circa due milioni e mezzo di anni fa) all'8.000-5.000 a.C. (epoca in cui si iniziarono a forgiare i primi metalli), viene a sua volta tradizionalmente suddivisa nei tre periodi: Paleolitico, Mesolitico e Neolitico (e talvolta anche nei soli \"Paleolitico\" e \"Neolitico\"), in funzione delle tecniche predominanti di lavorazione dei materiali ed uso degli utensili.\nCome il sistema delle tre et\u00e0 in generale, anche il concetto di et\u00e0 della pietra nacque storicamente nel contesto dello studio archeologico della storia dell'Europa, del mar Mediterraneo e del Medio Oriente e del Sud-est asiatico, e la sua applicabilit\u00e0 o utilit\u00e0 con riferimento ad altre zone del globo (per esempio alle Americhe o all'Australia) \u00e8 controversa.\nCaratterizzazione temporale.\nL'inizio dell'\"et\u00e0 della pietra\" coincise con le prime migrazioni delle specie ominidi dalla savana africana verso l'Europa e il Medio Oriente, fra i 3 e 4 milioni di anni fa. La lavorazione dei metalli apparve in momenti diversi in diverse regioni (in genere intorno al VII millennio a.C. in Medio Oriente e al V in Europa e Africa settentrionale). Il passaggio dall'et\u00e0 della pietra all'et\u00e0 del bronzo fu in realt\u00e0 un processo graduale; per esempio, \"\u00d6tzi\", l'uomo mummificato del XXXIII secolo a.C., aveva con s\u00e9 un'ascia di rame e un coltello di selce. Il periodo di transizione fra l'et\u00e0 della pietra e quella del bronzo viene anche detto et\u00e0 del rame o Calcolitico, e si svilupp\u00f2 in modi e tempi molto diversi in diverse aree (anche in funzione della disponibilit\u00e0 locale di stagno).\nLo sviluppo umano nell'et\u00e0 della pietra.\nL'et\u00e0 della pietra copre un immenso arco temporale, nel quale gli esseri umani dovettero adattarsi anche a importanti mutamenti climatici. Fu proprio durante l'et\u00e0 della pietra che gli uomini subirono l'evoluzione morfologica che port\u00f2 alla specie \"Homo sapiens\". A partire dal celebre saggio di John Lubbock \"Pre-historic Times\" (1865), questo lungo periodo viene suddiviso in tre fasi: Paleolitico, Mesolitico e Neolitico.\nPaleolitico.\nIl Paleolitico copre un periodo temporale che va da circa 2 milioni di anni fa fino alla fine del Pleistocene, 10.000 anni fa (in alcune aree 8.000).\nIl Paleolitico inferiore vide lo sviluppo dell\"Homo habilis\", verso la fine del Pliocene in Africa; questi antenati dell'uomo moderno svilupparono i primi utensili noti, i cosiddetti \"chopper\" di pietra. Il sito di Olduvai in Tanzania risale a quest'epoca. Circa un milione e mezzo di anni fa apparve l\"Homo erectus\", a cui si attribuisce la Scoperta del Fuoco. Costui raffin\u00f2 la costruzione dei chopper, e si espanse verso l'Asia, come testimoniato dal sito di Zhoukoudian in Cina. A un milione di anni fa circa risalgono i primi reperti umani in Europa, e le prime testimonianze dell'uso dell'ascia a mano, un'evoluzione del chopper.\nIl Paleolitico medio ebbe inizio circa 200.000 anni fa e viene ricordato soprattutto per l'avvento (e la successiva scomparsa) degli uomini di Neanderthal. All'epoca del Paleolitico di mezzo risalgono i primi esempi di arte preistorica.\nIl Paleolitico superiore rappresenta il periodo da 35.000 a 10.000 anni fa (la fine dell'ultima glaciazione), durante il quale umani gi\u00e0 morfologicamente moderni si diffusero per tutto il pianeta.\nMesolitico.\nIl Mesolitico va dalla fine dell'ultima glaciazione (circa 12.000 anni fa) fino a circa 8.000 anni fa. \u00c8 considerato un periodo di transizione tra il Paleolitico e la grande trasformazione che avverr\u00e0 con il Neolitico.\nL'uomo del Mesolitico vive sostanzialmente come nel Paleolitico, ma grandi mutamenti avvengono nell'ambiente naturale. In questo periodo, infatti, la fine dell'ultima glaciazione (glaciazione W\u00fcrm) porta a un clima temperato in tutta Europa e a un graduale innalzamento del livello dei mari, con conseguenti trasformazioni del territorio che portano gli uomini a cercare nuove forme di sostentamento.\nIn questa fase vennero sviluppati utensili microlitici, che testimoniano una maggiore raffinatezza nella lavorazione dei materiali; presero forma insediamenti organizzati basati sulla pesca; e probabilmente in questo periodo avvenne l'addomesticazione del cane.\nNeolitico.\nIl Neolitico (8000-4000 anni fa) fu caratterizzato dalla nascita dell'agricoltura (la cosiddetta \"rivoluzione neolitica\"), lo sviluppo di tecniche per la realizzazione di vasellame di argilla, e la formazione di insediamenti pi\u00f9 grandi e complessi, come \u00c7atal H\u00fcy\u00fck e Gerico. Le prime culture neolitiche apparvero intorno all'VIII millennio a.C. nella zona della cosiddetta Mezzaluna Fertile, per poi diffondersi verso il Mediterraneo, la valle dell'Indo, la Cina e il Sudest asiatico.\nLo sviluppo dell'agricoltura port\u00f2 alla realizzazione di nuovi strumenti di pietra, inclusi utensili per arrotare lame e tagliare legna. In questo periodo furono anche erette le prime costruzioni di grandi dimensioni, incluse primitive torri e mura (per esempio quelle di Gerico) e luoghi di culto (per esempio Stonehenge). Queste opere testimoniano la capacit\u00e0 degli uomini dell'epoca di cooperare in grandi gruppi; \u00e8 controverso se questo fatto, a sua volta, sia da considerarsi conseguenza dell'emergere di gerarchie sociali.\nNel Neolitico presero anche forma le prime attivit\u00e0 commerciali, testimoniate dai ritrovamenti di materiali a centinaia di chilometri dal luogo di provenienza naturale. Il sito di Skara Brae, nelle isole Orcadi, a nord ovest della Scozia, rappresenta uno dei pi\u00f9 importanti esempi di villaggio neolitico europeo. Vi si trovano letti di pietra, scaffali, e persino una rudimentale latrina collegata a un torrente.\nLa vita dell'et\u00e0 della pietra.\nNel Paleolitico e Mesolitico gli esseri umani furono cacciatori-raccoglitori. Erano apprezzate le interiora come fegato, reni e cervella. Pi\u00f9 raro era il consumo di vegetali ricchi di carboidrati come legumi e cereali, e di latte animale. Secondo studi moderni, i due terzi del fabbisogno di calorie degli esseri umani dell'et\u00e0 della pietra era ricavato dalla carne. Si ritiene che il consumo di lipidi fosse paragonabile a quello odierno, ma con un diverso rapporto fra Omega-6 e Omega-3 (circa 3:1 contro il 12:1 dell'uomo moderno).\nVerso la fine dell'ultima glaciazione (da 15.000 a 9.000 anni fa), un'estinzione su grande scala dei grandi mammiferi (la megafauna) ebbe luogo in Asia, Europa, Nordamerica e Australia. Questo evento costrinse gli esseri umani a una modifica radicale delle loro abitudini alimentari, portando all'avvento dell'agricoltura.\nAbitazioni e altre costruzioni.\nLe prime costruzioni degli uomini preistorici sono probabilmente quelle erette dall\"Homo abilis\", circa due milioni di anni fa, nell'Africa orientale; si trattava di semplici ripari di pietra e rami di alberi. Una disposizione circolare di pietre di questo tipo \u00e8 stata trovata a Terra Amata, vicino a Nizza in Francia. Altre abitazioni primitive sono state trovate in diverse regioni del globo; tra le altre:\nArte.\nIncisioni rupestri.\nLe incisioni rupestri o graffiti, apparse nel neolitico, sono immagini incise sulla pietra con rudimentali scalpelli o altri utensili del genere. Molti esempi di graffiti sono disegni astratti o simbolici, che svolgevano forse un ruolo di comunicazione concettuale prima dell'avvento della scrittura. Ne sono stati trovati esempi in Asia (per esempio a Bhimbetka in India), Nordamerica (nella valle della Morte), Sudamerica (Cumbe Mayo, Per\u00f9) ed Europa (per esempio le incisioni rupestri di Alta in Norvegia e Svezia) sebbene il pi\u00f9 vasto sito continentale di incisioni rupestri si trovi anche in Italia, in val Camonica, opera del popolo dei Camuni.\nPittura rupestre.\nLe pitture rupestri, in genere eseguite sulle pareti delle caverne, erano tipicamente immagini pi\u00f9 naturalistiche rispetto ai graffiti. Nel Paleolitico non erano rappresentati gli animali di cui gli esseri umani si cibavano (per esempio nella grotta di Lascaux frequentata da cacciatori di renne, non ci sono rappresentazioni di questi animali), ma quelli che potevano rappresentare ideali di forza (per esempio rinoceronti e grandi felini, come nella grotta di Chauvet, ma soprattutto animali suggeriti dalla conformazione delle rocce nelle caverne). Gli animali non venivano rappresentati nel paesaggio in cui vivevano, mancano infatti gli alberi, le tane, ma la natura veniva immaginata e suggerita proprio dalla conformazione delle rocce, con cui gli artisti paleolitici hanno giocato per dare rilievo e profondit\u00e0 alle loro opere. Per lo studioso Denis Vialou questa separazione degli animali dai loro territori indica un'astrazione figurativa dell'arte del Quaternario \"dove la natura \u00e8 sottintesa come orizzonte immaginario.\" Inoltre l'adattare le figurazioni alla forma delle sale e delle gallerie delle grotte, ai loro volumi rocciosi, alle fessure della roccia, risponde al desiderio di animare le grotte. Le grotte profonde erano illuminate con lucerne in pietra (ne sono state ritrovate 34 a Lescaux con residui di combustione di ginepro e resine fossili), con torce e venivano accesi fuochi. Secondo Lorblanchet quello che prendeva vita era il tempo psichico e culturale dei gruppi che le frequentavano: le immagini evocate dalle raffigurazioni forse esprimevano le visioni cosmologiche dei loro creatori, probabilmente la memoria culturale delle genti che per lunghissimi tempi le hanno frequentate.Talvolta venivano anche tracciati semplici segni e singoli punti. I soggetti umani sono pi\u00f9 rari, ad eccezione delle rappresentazioni delle vulve femminili; in alcuni siti, soprattutto Magdaleniani, intorno al 18.000 a.C., sono state trovate rappresentazioni di figure met\u00e0 uomo e met\u00e0 animale, che sono state interpretate come stregoni. Una rappresentazione umana stilizzata diffusa in diverse regioni del mondo \u00e8 anche l'impronta della mano (intinta nella pittura e poi appoggiata alla parete rocciosa). Le pi\u00f9 importanti pitture rupestri ritrovate sono probabilmente quelle della Grotta Chauvet, nel dipartimento francese di Ard\u00e8che; sono datate intorno al XXXI millennio a.C. Celebri sono anche le pitture rupestri della grotta di Altamira, in Spagna (fra 14.000 e 12.000 anni a.C.), in cui appaiono, tra l'altro, i bisonti, e le grotte di Lascaux, in Dordogna, dette la \"Cappella Sistina della preistoria\" per la ricchezza delle pitture (15000-10000 a.C.). Al periodo Neolitico [tra i 6.000 e i 5.000 addietro] appartiene il grande complesso di pitture parietali della \"grotta dei Cervi\" di Porto Badisco [Italia], scoperta nel 1970, comprendente un eccezionale repertorio iconografico in quanto nuove formule grafiche e nuovi modelli pittorici, estetici, concettuali, ne fanno la manifestazione pittorica parietale pi\u00f9 importante di questo periodo in Europa. Espressione pittorica di civilt\u00e0 agricolo-pastorali, nella grotta sono presenti immagini figurative di scene di caccia al cervo, tendenti ad un accentuato schematismo, ed in prevalenza pittogrammi, in ocra rossa e guano nero subfossile di pipistrello, raffigurati in forme geometriche emblematico-astratte, a carattere simbolico, mitico-magico, sostanzialmente di difficile quanto impossibile decifrazione, anche se alcuni di essi ricorrono in tutto il mondo arcaico.\nL'esempio pi\u00f9 notevole di pitture rupestri del Mesolitico sono i \"guerrieri in marcia\" a Cingle de la Mola, Provincia di Castell\u00f3n (Spagna) (7000-4000 a.C.), realizzati probabilmente sputando i pigmenti colorati sulla roccia.\nNella maggior parte dei casi, le pitture non si trovano in aree abitate; il loro significato rimane ignoto, ma si \u00e8 ipotizzato che fossero create durante rituali stagionali.\nRituali e credenze religiose.\nI moderni studi sui reperti dell'et\u00e0 della pietra hanno rafforzato l'ipotesi che gli uomini preistorici si dedicassero a un certo numero di attivit\u00e0 non correlate con il procacciamento del cibo o altri scopi pratici, e probabilmente dotate di valenza rituale e proto-religiosa. Oltre alle forme d'arte menzionate sopra, \u00e8 probabile che venissero praticati riti funebri, danze e riti di iniziazione.\nCulture dell'et\u00e0 della pietra esistenti.\nParte delle teorie sviluppate dagli studiosi circa le abitudini e la cultura degli uomini dell'et\u00e0 della pietra derivano anche dallo studio antropologico di popolazioni esistenti che non sono mai giunte a conoscere l'uso del metallo (o vi sono giunte solo alla fine del XX\u00b0 secolo in seguito al contatto con altre culture). Esempi di popolazioni di questo tipo si trovano in Papua Nuova Guinea, nelle isole Andamane e Nicobare, in India, in Africa e in Sudamerica.\nL'et\u00e0 della pietra nella cultura di massa.\nIn senso informale, l'espressione \"et\u00e0 della pietra\" viene spesso usata per riferirsi a popoli o gruppi di persone che vivono in condizioni relativamente primitive. La frase inglese \"bomb them back into the Stone Age\" (\"bombardarli fino a farli tornare all'et\u00e0 della pietra\") si riferisce a un attacco militare massiccio con distruzione di tutte le infrastrutture su cui si basa la tecnologia moderna.\nNell'immaginario collettivo l'et\u00e0 della pietra viene spesso associata allo stereotipo del cavernicolo, rappresentato per esempio dai personaggi dei fumetti di \"B.C.\" o dei cartoni animati degli \"Antenati\".\nL'episodio \"L'et\u00e0 preisterica\" della serie \"A tutto reality - Azione!\" si basa sull'et\u00e0 della pietra."}
{"id": "53621", "revid": "547992", "url": "https://it.wikipedia.org/wiki?curid=53621", "title": "Marco Claudio Tacito", "text": "Biografia.\nL'unica informazione certa sulla vita di Tacito antecedente alla sua ascesa al trono \u00e8 il suo consolato nel 273, con Giulio Placidiano come collega. La \"Historia Augusta\" racconta che ricopr\u00ec diversi incarichi pubblici e che era imparentato con lo storico Tacito, ma queste informazioni sono ritenute inattendibili.\nNell'autunno 275, l'imperatore Aureliano cadde vittima di una congiura improvvisata. I suoi soldati, contrariati, non vollero che nessuno dei loro generali prendesse la porpora, n\u00e9 vi era un erede designato disponibile. L'esercito decise allora di chiedere al Senato romano di scegliere un nuovo imperatore, e la scelta cadde su Tacito, il quale, alla notizia della morte di Aureliano, ne aveva proposto la divinizzazione e si era poi ritirato nelle sue propriet\u00e0 campane. Le fonti parlano di un interregno di sei mesi dopo la morte di Aureliano; gli storici ritengono che questa sia un'esagerazione, sebbene dovettero passare diverse settimane prima dell'elezione di Tacito.\nTacito ricevette l'acclamazione dell'esercito, poi si rec\u00f2 a Roma verso la fine del 275. Secondo una fonte aveva circa 75 anni all'epoca. Tra i suoi primi atti ufficiali vi fu la deificazione di Aureliano e la cattura e messa a morte di molti dei cospiratori coinvolti nel suo assassinio. \u00c8 possibile che la sua politica fosse in qualche modo riconciliatoria verso il Senato. Proclam\u00f2 sulle proprie monete la \"clementia temporum\", non assunse il titolo di \"deus et dominus natus\" assunto da Aureliano e non coni\u00f2 alcuna moneta in onore della divinit\u00e0 solare favorita dal suo predecessore, il Sol Invictus, che pure compare raffigurato in quelle dedicate alla \"Providentia Deorum\"; al contrario alcune sue monete recano il digramma , relativo alla coniazione controllata dal Senato, mentre altre sono dedicate al . Assunse i titoli di \"auctor verae libertatis\" e, sulle monete, di \"restitutor rei publicae\".\nEra probabilmente ancora a Roma all'inizio del 276, quando entr\u00f2 in carica per il suo secondo consolato, ma dovette recarsi presto in Oriente, dove le popolazioni gote stavano saccheggiando il Ponto, la Galazia, la Cappadocia e la Cilicia. Tacito nomin\u00f2 il proprio fratellastro Marco Annio Floriano prefetto del pretorio e si rec\u00f2 assieme a lui in Oriente, vinse i ribelli e assunse il titolo di \"Gothicus maximus\".\nDopo la vittoria, Tacito intendeva lasciare il suo prefetto in Oriente e tornare in Italia, probabilmente passando per la frontiera renana, dove si registravano alcune sommosse, ma, nel giugno 276, mor\u00ec a Tyana. Secondo uno storico antico, fu assassinato per avvelenamento da personaggi coinvolti con la recente uccisione di un suo parente, il severo governatore della Siria, Massimino. Tacito non fu n\u00e9 divinizzato n\u00e9 colpito da \"damnatio memoriae\"."}
{"id": "53622", "revid": "436907", "url": "https://it.wikipedia.org/wiki?curid=53622", "title": "George Harrison", "text": "Dal 1960 al 1970 \u00e8 stato il chitarrista solista e cantante dei Beatles; dopo lo scioglimento del gruppo (il cui ultimo atto coincise, nel gennaio 1970, con la seduta di studio della canzone scritta da Harrison\" I Me Mine\") ha intrapreso la carriera individuale, sia come musicista sia come produttore musicale e cinematografico. Fu anche un fondatore e membro del gruppo dei Traveling Wilburys.\nDurante gli anni trascorsi con i Beatles realizz\u00f2 venticinque canzoni. Tutti gli album del gruppo da \"With the Beatles\" contenevano generalmente due o pi\u00f9 brani di sua composizione; molto celebri sono i suoi brani composti negli ultimi anni del gruppo; \"While My Guitar Gently Weeps\", \"Something\" e \"Here Comes the Sun\". Dopo lo scioglimento del gruppo realizz\u00f2 il suo primo album solista, contenente molti brani che non erano stati pubblicati negli ultimi album dei Beatles, \"All Things Must Pass\"; in aggiunta al lavoro solista collabor\u00f2 anche con Ringo Starr, Eric Clapton, Jeff Lynne e Tom Petty.\nHarrison conobbe la cultura e la musica indiana nella seconda met\u00e0 degli anni sessanta e ne divenne profondo estimatore; introdusse notevoli sonorit\u00e0 di origine indiana sia nei Beatles, sia nel lavoro solista. Assieme al musicista indiano Ravi Shankar organizz\u00f2, nell'agosto 1971, il celebre \"The Concert for Bangladesh\", primo concerto benefico nella storia della musica, in cui parteciparono anche Starr, Clapton, Shankar e Bob Dylan; in tale occasione si stava per realizzare una \"reunion\" dei \"Fab Four\", ma John Lennon declin\u00f2 l'invito poich\u00e9 non si voleva la partecipazione della moglie Y\u014dko Ono, mentre Paul McCartney rifiut\u00f2 a causa della presenza di Allen Klein fra gli organizzatori.\nNe \"La classifica dei 100 chitarristi migliori di sempre\", stilata dalla rivista \"Rolling Stone\" nel 2011, Harrison compare alla posizione numero 11, in salita dalla posizione numero 21 della lista stilata dalla stessa rivista nell'anno 2003.\nIl nome di Harrison figura inoltre per ben due volte nella Rock and Roll Hall of Fame, essendo stato citato nel 1988 per la sua partecipazione nei The Beatles e nel 2004 per la sua carriera solista.\nBiografia.\nDall'infanzia allo scioglimento dei Beatles (1943-71).\nInfanzia e adolescenza (1943-1957).\nCresciuto in una famiglia proletaria (il padre era un autista di autobus), George era il pi\u00f9 piccolo e timido di quattro figli. Molto presto la madre si accorse della sua passione per le chitarre, che disegnava sui quaderni scolastici, e acconsent\u00ec, nel 1957, a comprargliene una di seconda mano al porto di Liverpool. Era una Gretsch modello \"Duo Jet\", chitarra che George cede all'amico Klaus Voormam, ma che dopo venti anni, a Los Angeles, recupera, fa restaurare e mostra, orgogliosamente, sulla copertina dell'album \"Cloud Nine\" (1987).\nGeorge inizi\u00f2 cos\u00ec ad avvicinarsi alla musica e impar\u00f2 a suonare quando era adolescente, nel periodo dello \"skiffle\", vale a dire nella seconda met\u00e0 degli anni cinquanta. Nel 1956 fond\u00f2 assieme al fratello maggiore e ad alcuni amici il gruppo dilettantistico dei Rebels. Intanto lavorava come elettricista.\nI Quarrymen (1958-1959).\nPoco dopo, nel 1958, il compagno di scuola Paul McCartney, notato il suo talento, lo present\u00f2 a John Lennon, che aveva fondato il gruppo dei Quarrymen. Vista la giovane et\u00e0 (appena quindici anni) Lennon, che era il leader del gruppo, non lo accett\u00f2 subito ma ritenne la sua bravura indispensabile per la crescita musicale del complesso.\nDel periodo in cui incontr\u00f2 John, George disse:\nLa formazione dei Beatles e il periodo amburghese (1960 - 1962).\nNei primi mesi del 1960 il gruppo, dopo aver cambiato vari membri e nomi (gli unici componenti fissi furono George, Paul e John), adott\u00f2 il nome di \"The Beatles\", che venne ideato da Lennon e Stuart Sutcliffe, uno studente dello stesso istituto d'arte frequentato da John che divenne bassista del gruppo.\nAl primo ingaggio ufficiale dei Beatles nel 1960 ad Amburgo risale l'episodio legato al suo rimpatrio forzato in Inghilterra. A seguito di una segnalazione \u2013 fatta molto probabilmente per ritorsione dal primo impresario abbandonato dal gruppo per un contratto pi\u00f9 favorevole \u2013 la polizia tedesca scopr\u00ec infatti che Harrison era ancora minorenne e non aveva il permesso di lavoro.\nI Beatles (1960-1970).\nLa prima composizione firmata da Harrison come compositore individuale fu \"Don't Bother Me\", inclusa nell'album \"With the Beatles\" (1963), poich\u00e9 la strumentale \"Cry for a Shadow\", risalente ai tempi di Amburgo, era co-firmata insieme a Lennon. George in seguito continu\u00f2 a scrivere: altre sue canzoni sono \"You Know What to Do\" (1964, mai registrata ufficialmente) \"I Need You\", \"You Like Me Too Much\", \"If I Needed Someone, Think for Yourself\" (del 1965), \"Taxman\", \"Love you to\" e \"I Want to Tell You\" (1966), segni evidenti della sua crescita musicale e della graduale emersione del suo talento. Tra l'altro, nel 1964, sul set del film \"A Hard Day's Night\", George conobbe la modella Pattie Boyd: i due si sposarono all'inizio del 1966.\nA partire dal 1965 Harrison inizi\u00f2 a cercare una propria identit\u00e0 musicale al di fuori del contesto dei Beatles. Conobbe il maestro indiano Ravi Shankar, con il quale inizi\u00f2 a studiare e a suonare il sitar. Il suo interesse per l'Oriente lo port\u00f2 quindi ad abbracciare, pi\u00f9 dei compagni, musica e religione indiana. Le sue esperienze con l'LSD lo incoraggiarono sulla sua strada verso la meditazione e l'induismo. Successivamente, tracce evidenti di questo suo interesse sarebbero affiorate in molte canzoni, sia con i Beatles sia come solista. Harrison fu tra i primi a innestare strumenti orientali nel rock e durante la permanenza con i \"Fab Four\" inser\u00ec sitar e/o altri strumenti asiatici nelle canzoni \"Norwegian Wood (This Bird Has Flown)\" (1965), \"Love You To\" (1966), \"Within You Without You\" (1967) e \"The Inner Light\" (1968).\nNel secondo periodo di attivit\u00e0 dei Beatles Harrison assunse un ruolo di primo piano, sia come chitarrista, affinando uno stile di chitarra inconfondibile, sia come autore originale e intenso realizzando canzoni meno conosciute, come \"Long, Long, Long\" e \"Savoy Truffle\" (contenute nel \"White Album\") e le celeberrime \"While My Guitar Gently Weeps\" (1968), \"Here Comes the Sun\" e \"Something\" (entrambe del 1969), quest'ultima suo personale capolavoro, la seconda delle canzoni dei Beatles pi\u00f9 incise da altri cantanti. Divenne inoltre un importante riferimento per molti chitarristi dell'epoca. Il suo talento non tard\u00f2 a farsi sentire, bench\u00e9 (secondo alcune fonti) fosse fortemente limitato da Lennon e McCartney che verso di lui mostrarono sempre l'atteggiamento di chi \u00e8 pi\u00f9 grande. Il carattere schivo e introverso non gli consent\u00ec di ottenere il giusto spazio all'interno del gruppo. Questa situazione fu per lui motivo di frustrazione, ma anche stimolo competitivo.\nAlcune volte sminuito a torto, \"il terzo\" dei Beatles, in qualit\u00e0 di autore e produttore Harrison fu in realt\u00e0 molto pi\u00f9 attivo di quanto si creda. Alla fine degli anni sessanta furono infatti numerose le sue produzioni per la Apple a favore di artisti come i Badfinger, Jackie Lomax e i Radha Krishna Temple. Desideroso di intraprendere progetti individuali e sempre incline alla sperimentazione musicale, in quel periodo Harrison si ciment\u00f2 nella musica d'avanguardia per la colonna sonora del film \"Wonderwall Music\" (1968), di sapore orientale, e con \"Electronic Sound\" (1969), un esperimento non troppo riuscito di musica elettronica pubblicato dalla Zapple Records, un'etichetta puramente sperimentale.\nDa \"All Things Must Pass\" alla morte; carriera solista e altri progetti.\nL'esordio da solista (1971).\nQuando i Beatles si sciolsero, Harrison aveva solo ventisette anni. Aveva comunque trovato la sua identit\u00e0 musicale ed era pronto per iniziare la carriera solista. Il vero e proprio esordio avvenne con \"All Things Must Pass\" (1970), un album ambizioso e di grossa mole in cui pot\u00e9 mettere pienamente in luce la maturit\u00e0 artistica raggiunta. Il disco \u00e8 triplo, co-prodotto con Phil Spector e registrato con Eric Clapton e Dave Mason, ed \u00e8 quasi unanimemente considerato il suo capolavoro. Quando usc\u00ec sorprese notevolmente la critica, che aveva sottovalutato per lungo tempo il talento del chitarrista e ottenne un notevole successo di pubblico, arrivando a vendere la sorprendente quantit\u00e0 di circa sette milioni di copie in tutto il mondo, di cui circa la met\u00e0 negli Stati Uniti. Il pezzo forte dell'album era il singolo \"My Sweet Lord\", brano di enorme successo che arriva primo nella Billboard Hot 100 per quattro settimane, e in seguito sar\u00e0 accusato di plagio per avere la melodia troppo simile a quella di \"He's So Fine\", un successo delle Chiffons risalente ai primi anni sessanta.\nLa causa di plagio tra \"My Sweet Lord\" e \"He's So Fine\" \u00e8 senza dubbio una delle pi\u00f9 lunghe e controverse che si ricordino. Arriv\u00f2 in tribunale nel 1976, ben cinque anni dopo la denuncia, e termin\u00f2 inizialmente con una sentenza secondo cui Harrison aveva inconsciamente plagiato la canzone quando questi insistette che gli venne spontanea. Harrison fu per questo accusato di \"plagio inconsapevole\" e gli venne inflitta una multa di circa 1\u00a0600\u00a0000 dollari. Il fatto pi\u00f9 sconcertante per lui fu che la canzone che gli diede maggiore successo gli fece conoscere anche l'onta del tribunale. In seguito si scopr\u00ec, per\u00f2, che il suo manager di allora Allen Klein faceva il doppio gioco, \"comprando\" il caso e cercando di acquistare per s\u00e9 i diritti di \"He's So Fine\". In questo modo, Harrison avrebbe dovuto pagare la multa inflitta dal giudice al suo ex-manager. Di conseguenza, fu intentata un'altra causa, che termin\u00f2 nel 1990 con la cessione a Harrison dei diritti della canzone plagiata nei mercati pi\u00f9 importanti dietro il pagamento delle sole spese che Klein sostenne, pari a 576\u00a0000 dollari.\nIl concerto per il Bangladesh (1971).\nNell'estate del 1971, rispondendo a un invito di Ravi Shankar, Harrison organizz\u00f2 in prima persona il celebre concerto per il Bangladesh, iniziativa benefica a favore delle popolazioni di profughi dalla guerra civile tra India e Pakistan che port\u00f2 alla costituzione dello Stato del Bangladesh.\nL'evento, che sarebbe diventato il suo \"fiore all'occhiello\", fu la prima iniziativa musicale di beneficenza di ampia portata ed ebbe una risonanza mondiale. Il 1\u00ba agosto furono organizzati due spettacoli dal vivo al Madison Square Garden di New York che fecero registrare il \"tutto esaurito\" grazie alla presenza di ospiti illustri quali Bob Dylan, Ravi Shankar, Eric Clapton, Leon Russell e Ringo Starr.\nGli spettacoli furono seguiti da un pubblico di circa 40\u00a0000 spettatori. Il secondo concerto fu registrato e pubblicato sul triplo LP live intitolato \"The Concert for Bangla Desh\" (1971), che ottenne un notevole successo in tutto il mondo, vendendo circa cinque milioni di copie.\nDall'evento fu ricavato anche un film concerto dallo stesso titolo (1972). George Harrison e Ravi Shankar ricevettero poi il premio \"Child Is The Father of the Man\" dall'UNICEF, come riconoscimento per gli impegni umanitari, mentre il doppio album ricevette il premio \"Album dell'anno\" ai Grammy Award del 1972. \nFu un duro colpo per Harrison, che rimpianse per lungo tempo il fatto di aver organizzato il concerto in fretta (cinque settimane soltanto) e di non aver istituito, causa i tempi ristretti, una fondazione benefica a cui destinare subito e senza problemi tutti i fondi raccolti.\nDa \"Living in the Material World\" alla fine degli anni settanta (1973-1979).\nCome riflesso dei suoi interessi umanitari e soprattutto dopo le spiacevoli vicende fiscali seguite al Concerto per il Bangladesh, nell'aprile 1973 Harrison istitu\u00ec la Material World Charitable Foundation, una fondazione con cui volle supportare attivamente vari progetti di beneficenza in tutto il mondo. Alla fondazione decise di donare i proventi derivanti dai diritti d'autore di alcune canzoni incluse nel suo album successivo, \"Living in the Material World\", che ancora una volta fece registrare vendite molto alte, stimate in oltre quattro milioni di copie in tutto il mondo, anche grazie al successo del singolo \"Give Me Love (Give Me Peace on Earth)\" che arriva primo nella Billboard Hot 100. Dai testi di molte canzoni dell'album si capiva quanto Harrison fosse preoccupato per le condizioni del mondo e quanto fosse interessato alla spiritualit\u00e0 anzich\u00e9 alla materialit\u00e0.\nNel 1974 Harrison fond\u00f2 una propria etichetta discografica, la Dark Horse Records, la cui prima scrittura and\u00f2 all'amico e maestro di sitar Ravi Shankar. Proprio con lui, tra novembre e dicembre di quell'anno, Harrison effettu\u00f2 una tour di cinquanta concerti tra gli Stati Uniti e il Canada. L'evento promosse l'uscita dell'album \"Dark Horse\" e del singolo omonimo. Tuttavia, in quel periodo Harrison fu affetto da una persistente laringite e le sue performance vocali durante i concerti furono alquanto stentate. Decise comunque di portare a termine la tourn\u00e9e che, sebbene ben seguita dal pubblico, ricevette critiche pesantemente negative da parte della stampa americana. A causa di questa reazione negativa, le vendite del nuovo album furono seriamente compromesse (furono meno della met\u00e0 di quelle dell'album precedente), cos\u00ec come fu messa in discussione addirittura la reputazione di Harrison nel \"music business\" internazionale.\nLe critiche suscitate dal tour americano contribuirono, almeno in parte, a favorire il graduale distacco di Harrison dalla ribalta. Nella seconda met\u00e0 degli anni settanta le sue apparizioni pubbliche furono sporadiche e tra esse si ricordano: una partecipazione televisiva al programma \"Saturday Night Live\" con Paul Simon nel 1976, una partecipazione allo special televisivo \"Ringo\" nel 1978 e, pochi mesi dopo, una piccola parte in \"All You Need Is Cash\" (1978), un graffiante film parodistico di Eric Idle (del gruppo di comici inglesi Monty Python) sulla storia dei Rutles, una banda fittizia che prendeva in giro i Beatles.\nHarrison continu\u00f2 a pubblicare nuovi album, registrati per lo pi\u00f9 nel suo studio privato a Friar Park, uno tra i pi\u00f9 sofisticati del mondo. Le vendite dei dischi si mantennero su livelli piuttosto buoni e gli fruttarono qualche altro successo di media classifica. Nel 1975 pubblic\u00f2 l'album \"Extra Texture (Read All About It)\" che port\u00f2 al successo il singolo \"You\". L'anno seguente usc\u00ec, invece, \"Thirty-Three &amp; 1/3\" che port\u00f2 al successo i singoli \"This Song\" e \"Crackerbox Palace\".\nDall'ultima parte degli anni settanta Harrison inizi\u00f2 a dedicare molto del suo tempo libero a due passatempi: le corse automobilistiche di Formula Uno (per cui fu ospite frequente tra il pubblico degli appassionati in varie parti del mondo) e la cura attenta per lo splendido parco della sua tenuta di Friar Park, nei pressi di Oxford. Alla fine del decennio, a oltre due anni dall'album precedente, usc\u00ec l'album eponimo \"George Harrison\" (1979) che port\u00f2 al successo il singolo \"Blow Away\".\nLa HandMade Films (1978-1982).\nAlla fine degli anni settanta, l'amicizia con il gruppo di comici Monty Python lo stimol\u00f2 nel finanziare la produzione del film Life Of Brian (1978), inizialmente rifiutato dalla Warner Brothers. L'iniziativa ebbe successo tanto da indurlo a fondare con il socio Dennis O' Brien la casa di produzione HandMade Films, parte della Dark Horse Productions, con l'obiettivo di finanziare pellicole dal budget contenuto, che le case pi\u00f9 grandi avrebbero magari rifiutato.\nNel frattempo, anche la vita privata aveva raggiunto una tranquilla stabilit\u00e0. Dopo il divorzio dalla prima moglie Pattie Boyd, nel 1978 Harrison aveva sposato Olivia Trinidad Arias, un'ex-segretaria della Dark Horse di origini messicane, da cui aveva avuto il figlio Dhani.\nSuccessivamente, nel 1979 Harrison pubblic\u00f2, prima in edizione limitata (Genesis Publications) poi in edizione commerciale (1980), il libro \"I, Me, Mine\", una breve ma celebre autobiografia in cui rivelava retroscena inediti e amari dell'epoca dei Beatles e del suo difficile rapporto con la fama e con lo \"show business\", due realt\u00e0 molto spesso accettate con riluttanza.\nDa \"Somewhere in England\" agli anni del ritiro dalle scene (1981-1987).\nNegli anni ottanta Harrison ridusse notevolmente l'attivit\u00e0 musicale e si dedic\u00f2 prevalentemente alla produzione cinematografica, ottenendo buoni successi internazionali soprattutto come produttore esecutivo dei film dei Monty Python. Nel corso della sua attivit\u00e0, la HandMade Films altern\u00f2 pellicole di successo a episodi meno fortunati. Verso la met\u00e0 del decennio la casa di produzione di Harrison divent\u00f2 una presenza importante nell'ambito del cinema indipendente britannico. Harrison fu costretto a vendere la Hand Made Films nel 1994, per motivi economici.\nSul fronte discografico, l'album \"Somewhere in England\" (1981) sub\u00ec parecchi ritardi e usc\u00ec sul mercato in un'edizione differente da quella inizialmente prevista. La prima versione del disco fu infatti rifiutata dalla casa discografica, secondo la quale quattro canzoni in essa incluse erano al di sotto dello standard qualitativo di Harrison. Il musicista registr\u00f2 quindi quattro nuovi brani in sostituzione di quelli scartati, tra i quali la bella \"All Those Years Ago\", suo personale tributo all'ex-collega John Lennon, recentemente scomparso e inizialmente destinata al nuovo album di Ringo Starr. Il singolo, a cui parteciparono lo stesso Ringo, Paul e Linda McCartney, divent\u00f2 un immediato successo, raggiungendo il primo posto in Canada, il secondo posto negli Stati Uniti e quasi tutte le Top 20 internazionali.\nNonostante il recente successo, Harrison si sentiva sempre pi\u00f9 in difficolt\u00e0 nel mettersi in relazione con il \"music business\" del tempo, di cui faceva parte suo malgrado. Per far fronte all'ultimo obbligo contrattuale con la Warner Brothers, nel 1982 registr\u00f2 comunque l'album \"Gone Troppo\" per il quale, tuttavia, non volle effettuare alcuna promozione. Per questa ragione, una volta pubblicato, l'album fu un tremendo insuccesso: raggiunse soltanto la 108\u00aa posizione nella classifica degli Stati Uniti e pass\u00f2 praticamente inosservato.\nTrascorsero poi ben cinque anni durante i quali l'artista - a parte gli impegni nel campo della cinematografia - rimase lontano dalle cronache e fece parlare di s\u00e9 assai di rado. Anche le sue apparizioni in pubblico furono scarse: le uniche degne di nota furono un'estemporanea presenza sul palco con i Deep Purple in Australia (1984), la partecipazione allo special televisivo \"Carl Perkins Tribute\" (1985) e la partecipazione al concerto per il decimo anniversario della fondazione benefica \"Prince's Trust\" (1987).\nRientro in scena (1987-1988).\nPubblicato alla fine del 1987, l'album \"Cloud Nine\" segn\u00f2 il prepotente rientro di George Harrison sulla scena musicale e ottenne un notevole successo, che riusc\u00ec a rinverdire antichi fasti. Prodotto insieme a Jeff Lynne, che collabor\u00f2 anche alla scrittura dei brani, il disco si avvale della presenza di altri illustri colleghi quali Eric Clapton, Elton John, Gary Wright e Ringo Starr.\nL'album si segnala, in particolare, per gli arrangiamenti curati e per le melodie fresche e briose, che hanno \"aggiornato\" la magia dei Beatles agli anni ottanta. Il singolo \"Got My Mind Set on You\", \"cover\" di una vecchia canzone di Rudy Clark, riport\u00f2 il nome di Harrison in vetta alla classifica statunitense dopo molto tempo. Buon successo ottenne anche la canzone \"When We Was Fab\", in cui Harrison ricordava i tempi andati evocando intenzionalmente i Beatles. La canzone deve una parte della sua popolarit\u00e0 al sofisticato e divertente videoclip con cui fu promossa. Nel filmato assieme a Harrison si vedono Ringo Starr nel ruolo del batterista, Jeff Lynne in quello di un suonatore di violino ed Elton John in quello di un passante che fa l'elemosina a Harrison non accorgendosi di essere derubato dallo stesso. Nel finale del brano (di stile molto \"beatlesiano\") si sente un assolo di sitar, suonato dallo stesso Harrison per evocare il suo importante periodo di sperimentazione orientale.\nIl 25 febbraio 1988, giorno del suo 45\u00ba compleanno, Harrison fu ospite al Festival di Sanremo. In quell'occasione fu proiettato il videoclip di \"When We Was Fab\", poi premiato dalla giuria del Festival come \"Miglior Video dell'Anno\".\nI Traveling Wilburys (1988 - 1990).\nAlla fine del 1988 suscit\u00f2 sorpresa la partecipazione di Harrison a Traveling Wilburys (1988), un progetto discografico di moderna \"american music\" straordinariamente riuscito. L'album, che ottenne un notevole successo commerciale vendendo quasi sei milioni di copie in tutto il mondo, \u00e8 accreditato ai fantomatici \"fratelli Wilburys\", sigla dietro la quale oltre all'ex-Beatle si celavano Bob Dylan, Tom Petty, Jeff Lynne e Roy Orbison il quale mor\u00ec improvvisamente poche settimane dopo l'uscita del disco. Questo lavoro deve il suo successo critico e commerciale al fatto di essere riuscito a trarre il meglio da ciascuno dei musicisti coinvolti. In effetti, ottenne un riscontro di vendite superiore a quello che avevano ottenuto (o che avrebbero potuto ottenere) gli album solisti di ciascun componente del gruppo.\nLe critiche che in passato avevano messo in ombra una parte della produzione di Harrison erano ormai un lontano ricordo. Anche Paul McCartney, dopo tanti anni, gli propose di tornare a comporre insieme. Harrison tuttavia rifiut\u00f2 e prefer\u00ec continuare a lavorare in altre occasioni con i suoi pi\u00f9 recenti collaboratori, che avevano invece apprezzato il suo talento da sempre senza mai criticarlo. Nel periodo, Harrison segu\u00ec ancora i \"Fratelli\" anche in alcuni loro progetti solisti, contribuendo agli album \"Full Moon Fever\" di Tom Petty, \"Mystery Girl\" di Roy Orbison nel 1989 e a \"Under the Red Sky\" di Bob Dylan l'anno successivo.\nSempre nel 1989, il termine del secondo decennio di carriera individuale fu onorato con la pubblicazione di un'antologia, \"Best of Dark Horse 1976-1989\", che raccoglie i brani pi\u00f9 importanti del periodo e include due canzoni nuove.\nDal tour in Giappone alla \"Beatles Anthology\" (1990-1997).\nA molto tempo ormai dai fasti dei Beatles, negli anni novanta George Harrison, ormai appagato sotto molti punti di vista, si divise comodamente tra i consueti impegni nel campo della cinematografia e una comoda attivit\u00e0 musicale. L'unico risultato in studio fu il secondo capitolo della saga dei Traveling Wilburys, ironicamente intitolato \"Traveling Wilburys Vol. 3\" (1990), che ottenne un confortante successo commerciale. Il disco \u00e8 dedicato allo scomparso Roy Orbison ed \u00e8 realizzato sempre in compagnia dei \"fratelli\" Bob Dylan, Tom Petty e Jeff Lynne. Quest'ultimo produsse il lavoro assieme a Harrison.\nEspletati gli impegni con la \"famiglia\" Wilbury, nel dicembre 1991 il chitarrista, convinto da Eric Clapton, decise di affrontare nuovamente il pubblico, a tanti anni dall'ultima tourn\u00e9e. La mossa fu comunque criticata dai \"media\", visto che Harrison opt\u00f2 solo per alcune date da effettuarsi in Giappone. Ad accompagnarlo c'erano l'amico di sempre Eric Clapton e la sua band, un gruppo di musicisti di prima scelta in cui si segnala Chuck Leavell alle tastiere. Il risultato discografico fu il doppio album \"Live In Japan\" (1992) che, nonostante le critiche positive, nulla aggiunse alle fortune dell'ex Beatle.\nPoco dopo la tourn\u00e9e giapponese, il 6 aprile 1992, Harrison suon\u00f2 dal vivo alla \"Royal Albert Hall\" di Londra. Il concerto faceva parte delle attivit\u00e0 promozionali per il lancio del NLP, \"Natural Law Party\" (Partito della Legge Naturale), ideologia dietro la quale si celava ancora una volta l'anziano Maharishi. Successivamente, un altro impegno di rilievo fu la sua partecipazione al concerto di tributo alla trentennale carriera dell'amico Bob Dylan realizzato al Madison Square Garden di New York il 16 ottobre 1992 e trasmesso in TV via satellite. Le registrazioni del concerto furono pubblicate sul doppio album dal vivo \"Bob Dylan - The 30th Anniversary Concert Celebration\" (1993). Verso la fine dell'anno, il 6 dicembre, Harrison fu poi il primo musicista insignito del \"Century Award\", prestigioso riconoscimento alla carriera da parte della rivista statunitense \"Billboard\".\nNel 1994, a causa di problemi finanziari, Harrison fu costretto a vendere la HandMade Films. La spiacevole vicenda port\u00f2 con s\u00e9 strascichi legali destinati a durare a lungo.\nQuello stesso anno, il chitarrista torn\u00f2 in studio di registrazione insieme con Paul McCartney e Ringo Starr per il progetto \"Anthology\" dei Beatles, realizzato tra il 1995 e il 1996 in un film-documentario e ben tre tripli album. Nonostante le critiche controverse, il progetto ha avuto il potere di consolidare ulteriormente il mito del pi\u00f9 famoso gruppo musicale del Novecento. George appare in alcuni momenti molto sarcastico nel ricordare i vecchi tempi.\nGli ultimi anni (1998-2001).\nIl meditativo Harrison, come di consueto, tra un progetto e l'altro non fece parlare molto di s\u00e9. Dopo l\"'Anthology\" dei Beatles, nel 1995 lavor\u00f2 alla compilazione di \"In Celebration\", un box antologico di Ravi Shankar. Nelle note di copertina del cofanetto ebbe il privilegio di essere definito il vero padrino della world music. Lavor\u00f2 poi alla produzione di \"Chants of India\" (1997), un nuovo album di studio del musicista indiano.\nNel 1998, da un'intervista concessa dallo stesso Harrison, si venne a sapere che il musicista aveva recentemente sofferto di un tumore alla gola provocato, a suo dire, dal fatto di aver ripreso a fumare. Fu uno spiacevole ostacolo, che per un periodo ne blocc\u00f2 l'attivit\u00e0 musicale. Harrison rincuor\u00f2 comunque i suoi fan, dichiarandosi completamente guarito.\nIl 30 dicembre 1999 il musicista sub\u00ec un'aggressione da uno squilibrato, tale Michael Abram, introdottosi nella sua residenza inglese nel corso della notte sfondando una delle porte a vetro, pugnalandolo svariate volte al torace. Fu salvato dalla moglie Olivia, che colp\u00ec l'aggressore sulla testa con un attizzatoio.\nNel 2000 Harrison cur\u00f2 personalmente la realizzazione di un'edizione rimasterizzata del celebre album \"All Things Must Pass\", pubblicata all'inizio del 2001, nella quale tra l'altro aggiunse \"My Sweet Lord 2000\", una nuova versione di \"My Sweet Lord\". Harrison annunci\u00f2 inoltre l'imminente pubblicazione di un nuovo album unitamente a un box antologico con nuove ristampe degli album del catalogo Dark Horse Records.\nLa morte.\nLe confortanti notizie sul suo stato di salute furono smentite quando, nel luglio del 2001, fu diffusa la notizia secondo cui il musicista aveva seguito in una clinica svizzera delle terapie a causa dell'insorgere di un tumore al cervello, sviluppatosi dopo il cancro secondario a un polmone.\nGeorge Harrison \u00e8 morto di cancro all'et\u00e0 di 58 anni il 29 novembre 2001 a casa di un amico a Los Angeles. Il suo corpo \u00e8 stato cremato, come da lui richiesto nelle sue ultime volont\u00e0, e le sue ceneri, raccolte in una scatola di cartone, sono state sparse nel sacro fiume indiano, il Gange, secondo la tradizione induista. Alla notizia della morte, tanti fan si radunarono presso gli studi di Abbey Road, simbolo dell'epopea beatlesiana, per commemorarlo; la maggior parte di loro non era neanche nata quando i Beatles raggiunsero fama mondiale. La sua scomparsa ha suscitato commozione in tutto il mondo, compresi personaggi come Tony Blair, la regina Elisabetta II del Regno Unito, gli amici di sempre Paul McCartney e Ringo Starr piangendolo sapendo che la sua \"chitarra piangente\" (\"While My Guitar Gently Weeps\") non avrebbe pi\u00f9 suonato. Poco dopo la morte, la moglie Olivia rilasci\u00f2 alla stampa la seguente dichiarazione: \u00abHa lasciato questo mondo come aveva vissuto: consapevole di Dio, senza paura della morte e in pace, circondato dalla famiglia e dagli amici\u00bb. Spesso ripeteva: \u00abTutto pu\u00f2 attendere, non la ricerca di Dio e amatevi l'un l'altro\u00bb.\nL'ultimo album, \"Brainwashed\", \u00e8 stato pubblicato un anno dopo la morte e ha ottenuto ottime recensioni da parte della critica. Il disco raccoglie undici nuove canzoni e il remake di uno standard, \"Between the Devil and the Deep Blue Sea\". Lasciato incompiuto da Harrison, il disco \u00e8 stato successivamente completato da Jeff Lynne e dal figlio Dhani. La volont\u00e0 di Harrison, per ammissione degli stessi Lynne e Dhani, era di pubblicare l'album come una raccolta di \"demo\". Prima della morte, tra l'altro, Harrison (sempre assieme a Lynne) stava lavorando a un'antologia dei Traveling Wilburys.\nGli anni successivi.\nContemporaneamente alla pubblicazione di \"Brainwashed\", la moglie Olivia ed Eric Clapton hanno organizzato un concerto in tributo alla sua memoria, Concert for George, svoltosi alla \"Royal Albert Hall\" di Londra il 29 novembre 2002. La registrazione \u00e8 stata pubblicata sull'album \"Concert for George\" (2003). All'evento hanno partecipato Ravi Shankar, Paul McCartney, Ringo Starr, Eric Clapton, Tom Petty, Jeff Lynne, Gary Brooker, Billy Preston, Albert Lee, Anoushka Shankar e il figlio Dhani. \u00c8 spiccata la grande assenza di Bob Dylan.\nAll'inizio del 2004 \u00e8 stato pubblicato il cofanetto \"The Dark Horse Years - 1976-1992\", contenente le nuove ristampe degli album da \"Thirty-Three &amp; 1/3\" a \"Live in Japan\", di cui Harrison aveva gi\u00e0 parlato intorno al 2000. Tutti gli album del periodo (fuori catalogo da alcuni anni) sono stati quindi reimmessi sul mercato accompagnati da un interessante DVD con interviste inedite e divertenti video promozionali di alcune canzoni.\nA ottobre 2005, infine, il concerto per il Bangladesh (album e film) \u00e8 stato nuovamente pubblicato sia su doppio CD sia su DVD.\nNel settembre 2006 \u00e8 stata pubblicata la versione rimasterizzata di \"Living in the Material World\" del 1973 (in versione normale e in formato deluxe).\nIl 29 novembre 2006, a cinque anni esatti dalla scomparsa di George Harrison, Editori Riuniti (Collana Pensieri e Parole) pubblica \"Le Canzoni di George Harrison\" di Michelangelo Iossa, il primo libro italiano che analizza i testi di tutti i brani del canzoniere harrisoniano, dal periodo-Beatles sino alle produzioni postume.\nNell'ottobre del 2011 \u00e8 stato rilasciato un documentario su George Harrison, diretto da Martin Scorsese, intitolato \"\".\nIl 26 e 27 novembre 2011, a tre e due giorni di distanza dal decimo anniversario della morte, in concerto a Casalecchio (nei pressi di Bologna) e ad Assago (nei pressi di Milano), Paul McCartney ha ricordato George cantando \"Something\".\nVita privata, relazioni e interessi personali.\nRelazioni personali.\nPattie Boyd.\nGeorge Harrison incontr\u00f2 la modella Pattie Boyd durante le riprese di \"A Hard Day's Night\", film dei Beatles del 1964 in cui lei faceva la comparsa, e si innamor\u00f2 immediatamente della ragazza, tanto che quando le regal\u00f2 il suo autografo, scrisse sette baci sotto la propria firma. La prima cosa che le chiese fu se lei fosse intenzionata a sposarlo, ma ricevendo una risposta negativa prefer\u00ec correggere la richiesta, invitandola a cena con lui. Nonostante lei avesse gi\u00e0 un fidanzato, interruppe la relazione per poter uscire con George.\nPattie e George si fidanzarono e decisero di sposarsi solo due anni dopo. Il matrimonio avvenne il 21 gennaio del 1966: si tratt\u00f2 di una semplice cerimonia alla quale parteciparono le famiglie degli sposi e Paul McCartney (unico tra i Beatles a essere rimasto in Inghilterra in quel mese). Nella stessa giornata, durante una conferenza stampa, i due affermarono di essere intenzionati ad avere una famiglia e dei figli, ma di voler aspettare ancora. La coppia part\u00ec per un viaggio di nozze a Barbados l'8 febbraio e trascorse la luna di miele sull'isola. Nel 1967 fu proprio Pattie a incoraggiare George a dedicarsi alla religione induista, da lui appena scoperta, e a supportarlo nella meditazione.\nNel 1969 George scrisse la canzone \"Something\", nota come una tra le pi\u00f9 grandi canzoni d'amore di sempre (giudicata la migliore da Frank Sinatra), dedicata probabilmente a Pattie, nonostante lui avesse confermato pi\u00f9 volte che scrivendola aveva pensato a Krishna.\nTuttavia, nonostante la coppia fosse considerata \"la coppia pi\u00f9 bella e felice\" nel mondo dello spettacolo, dopo vari anni d'amore cominci\u00f2 una crisi. Nei primi anni settanta, mentre George cercava s\u00e9 stesso mediante l'induismo e la sua musica, Pattie cominci\u00f2 a sentirsi trascurata (ella stessa, nella sua autobiografia \"Wonderful Today\", racconta che il marito aveva intrapreso una relazione segreta con Maureen Cox, all'epoca ancora moglie di Ringo Starr), e pochi anni dopo tutto arriv\u00f2 al culmine.\nEric Clapton, da molti anni amico di George, era innamorato di Pattie gi\u00e0 da un periodo e dopo vari tentativi la convinse a lasciare il marito e a fidanzarsi con lui. Nel 1974, cos\u00ec, Boyd lasci\u00f2 George e and\u00f2 a vivere con Eric Clapton; George non prov\u00f2 a fermarla ma la lasci\u00f2 andare, perch\u00e9 aveva capito che la loro storia era terminata e che erano entrambi pronti per una nuova vita. Divorziarono il 9 giugno del 1977.\nTuttavia, George non prov\u00f2 rancore nei confronti dell'amico, Eric Clapton; anzi, egli fu presente al matrimonio di Clapton con Pattie Boyd e i musicisti rimasero molto uniti fino alla morte di Harrison, tanto che nel 1991, dopo che Clapton e Boyd avevano divorziato, fecero ancora un tour insieme e che lo stesso Clapton suon\u00f2 al \"Concert for George\", a un anno dalla morte dell'amico. Fu lo stesso Clapton a organizzare il concerto.\nAnche George e Pattie rimasero grandi amici per sempre e si frequentarono fino alla morte di lui.\nOlivia Trinidad Arias.\nNel 1974 George conobbe la segretaria dell'A&amp;M Records, Olivia Arias, una ventiseienne di origine messicana, residente in California, con la quale cominci\u00f2 a frequentarsi.\nI due si innamorarono e si fidanzarono. Il 1\u00ba agosto 1978 nacque il loro unico figlio, Dhani, e il 2 settembre dello stesso anno i due si sposarono.\nNel 1999, il trentaseienne Michael Abram, affetto da schizofrenia, entr\u00f2 nella casa di George, a Friar Park, con l'intento di ucciderlo.\nLo accoltell\u00f2 varie volte, ma Olivia salv\u00f2 la vita del marito, rompendo una lampada sulla testa dell'aggressore. Qualche secondo dopo, quando quello si accan\u00ec contro di lei, fu George, nonostante fosse privo di forze, a salvare la vita alla moglie, gettandosi sull'uomo e riuscendo a bloccarlo.\nOlivia Harrison rimase accanto a George fino alla sua morte nel 2001.\nDa allora Olivia Harrison si dedica alla musica del marito, alla ripubblicazione dei suoi dischi e ai progetti insieme agli altri Beatles, riguardanti la musica dei quattro musicisti.\nRapporti con gli altri Beatles.\nJohn Lennon.\n John scrisse due canzoni nei Beatles (\"Do You Want to Know a Secret\", da \"Please Please Me\", 1963 e \"I'm Happy Just to Dance with You\", da \"A Hard Day's Night\", 1964, ambedue con un piccolo contributo di McCartney) che cant\u00f2 il solo Harrison. George suon\u00f2 in quasi tutti i brani lennoniani, con impegno e talvolta innovazione (come l'aggiunta del sitar in \"Norwegian Wood\"), mentre John varie volte non suon\u00f2 nei brani del compagno.\nSuon\u00f2 la chitarra e il \"dobro\" nell'album di Lennon \"Imagine\" (1971), dando un notevole contributo; chiese la partecipazione di Lennon al suo \"Concert for Bangladesh\", a cui John non volle partecipare senza che fosse invitata anche Y\u014dko Ono. Si incontrarono ancora nel 1974 a New York, strimpellarono insieme qualcosa, probabilmente non si videro pi\u00f9 di persona, anche se \u00e8 stato ipotizzato un incontro nei primi mesi del 1976, sempre a N.Y., mentre Harrison promuoveva il suo album \"Thirty-Three &amp; 1/3\".\nNel 1980 George scrisse il libro autobiografico \"I, Me, Mine\", dove in effetti Lennon ha un ruolo assolutamente marginale; John si risent\u00ec e lo esplicit\u00f2 alla stampa. Dopo la morte di Lennon, avvenuta nel dicembre del 1980, George realizz\u00f2 \"All Those Years Ago\", un brano dedicato a John, anche se originariamente pensato per Ringo Starr e gi\u00e0 registrato dai due; alla registrazione parteciparono anche Paul e Linda McCartney assieme a Denny Laine e venne adoperata la base ritmica incisa assieme al batterista, che infatti vi suona la batteria.\nPaul McCartney.\nFu Paul a conoscere per primo George: i due giovanissimi studenti abitavano vicini e avevano solo otto mesi di differenza (George era il pi\u00f9 giovane). Paul insistette con John per far entrare George nella band, evidentemente gi\u00e0 un chitarrista capace e solido. Negli anni seguenti George e Paul ebbero un buon rapporto e nel 1966, quando George spos\u00f2 Pattie Boyd, il suo testimone di nozze fu proprio Paul. In quello stesso anno usc\u00ec il disco dei Beatles \"Revolver\", nel quale l'apporto di McCartney alle canzoni di Harrison fu notevole (l'assolo di chitarra in \"Taxman\" e l'arrangiamento di \"I Want to Tell You\"). in seguito Paul e gli altri seguirono George in India a un seminario di meditazione.\nTuttavia, McCartney era un grande accentratore di potere e attenzioni, e dava la precedenza alle proprie composizioni e ai propri elaborati arrangiamenti, catturando l'attenzione del produttore George Martin. Spesso i pochi pezzi di George che venivano ammessi alla registrazione erano trattati con sufficienza da Paul. La forte personalit\u00e0 di John, la famelica personalit\u00e0 di Paul e naturalmente il loro assoluto genio lasciavano davvero pochissimo spazio al \"terzo incomodo\". La personalit\u00e0 di George nel 1968 era per\u00f2 ormai maturata, e il suo talento come autore era cresciuto moltissimo. Le tensioni nella band crebbero anche per questo. Paul, pur avendo memorabili litigate con George, diede ai pi\u00f9 celebri \"brani Beatles\" di Harrison notevoli contributi al basso, ai cori e all'arrangiamento complessivo.\nLo scioglimento dei Beatles li allontan\u00f2 moltissimo. Si rividero in pochissime occasioni e non collaborarono pi\u00f9 sino al 1994, in occasione della \"Beatles Anthology\", quando si ritrovarono su tutto, ritornando amici come non mai. Paul e George trascorsero diverse ore insieme nel novembre del 2001. La morte di George, avvenuta il 29 novembre, scosse profondamente Paul, che da quel momento in poi ha sempre onorato la memoria di George con innumerevoli manifestazioni di affetto e stima (Paul e la famiglia di George hanno un rapporto eccellente).\nRingo Starr.\n Tutto questo non imped\u00ec a George di avere una relazione sentimentale con la moglie di Ringo, Maureen, \nInteressi nella cultura indiana.\nSitar e musica indiana.\nDurante il tour americano dei Beatles del 1965, David Crosby dei Byrds, introdusse Harrison alla musica classica indiana e alla musica del sitarista indiano Ravi Shankar. Compr\u00f2 il suo primo sitar in un negozio di Londra chiamato \"India Craft\"; e suon\u00f2 lo strumento nel primo brano dei Beatles con influenze stilistiche orientali, \"Norwegian Wood\", nell'album \"Rubber Soul\" (1965). Nel giugno del 1966 incontr\u00f2 Ravi Shankar, che in seguito suon\u00f2 per John Lennon e Ringo Starr a casa di George.\nDopo la fine dell'ultimo tour del gruppo, nell'agosto del 1966, George fece un viaggio in India, a settembre, per studiare il sitar, mentre gli altri Beatles si dedicavano ad altro. Nell'album realizzato dal gruppo nel 1966, \"Revolver\", George introdusse notevoli elementi stilistici della musica tradizionale indiana. Dei tre brani composti interamente da lui, uno in particolare, \"Love You To\", \u00e8 registrato interamente con musicisti indiani, e Harrison suona il sitar. Altri brani in \"Revolver\" possiedono sonorit\u00e0 musicali tipiche della musica indiana, assai innovative per il periodo; \"Taxman\", \"I'm Only Sleeping\" e \"Tomorrow Never Knows\".\nNel novembre del 1966 i Beatles iniziarono le registrazioni di \"Strawberry Fields Forever\", brano di Lennon; George vi introdusse scale musicali discendenti ottenute con uno swarmandal, strumento cordofono indiano. Nell'album successivo, \"Sgt. Pepper's Lonely Hearts Club Band\", George compose \"Within You Without You\", nel quale suona il sitar con altri suonatori indiani di tabla e tampura; in \"Lucy in the Sky with Diamonds\" George segue per una parte la voce di John con la chitarra, imitando lo strumento indiano detto sarangi.\nDopo il viaggio dei Beatles in India al seguito del Maharishi Mahesh Yogi, all'inizio del 1968, per approfondire la meditazione trascendentale e la cultura indiana, il gruppo torn\u00f2 a Londra; George registr\u00f2 \"The Inner Light\" dove canta, con alcune parti insieme a Paul McCartney e John Lennon; la strumentazione \u00e8 interamente affidata a musicisti indiani. In altri brani successivi vi saranno sonorit\u00e0 indiane o orientali, \"Dear Prudence\" e \"Across the Universe\".\nStrumentazione.\nChitarre.\nRicevette inoltre da Clapton una Gibson Les Paul Black e dalla Gretsch una 12 corde elettrica. Ebbe un Vox Mando-Guitar V257 (mandolino a 12 corde), un 1968 Fender Jazz Bass (basso a 4 corde), un Fender Bass VI (basso a 6 corde) e un Burns Nu-Sonic Bass (basso).\nDoppiatori italiani.\nNelle versioni italiane delle sue apparizioni cinematografiche come attore, Harrison \u00e8 stato quasi sempre doppiato da Oreste Lionello, con l'eccezione del film d'animazione dove \u00e8 stato invece doppiato da Glauco Onorato."}
{"id": "53627", "revid": "1924342", "url": "https://it.wikipedia.org/wiki?curid=53627", "title": "Mara (nome)", "text": "Origine e diffusione.\nDeriva dall'ebraico \u05de\u05b8\u05e8\u05b8\u05d0 (\"mara\", \"marah\"), che vuol dire \"amaro\", e in senso lato \"amarezza\", \"tristezza\", \"infelicit\u00e0\" o \"amareggiato\", \"infelice\". Si tratta di un nome biblico: \u00e8 infatti cos\u00ec che chiese di farsi chiamare Noemi (nome che significa \"gioia\"), dopo la morte del marito Elimelech e dei figli. Nel passo biblico, Noemi esclama:\nSempre nella Bibbia, \u00e8 anche il nome di una fonte le cui acque amarissime vengono purificate da Mos\u00e8 (Es).\nAttestato soprattutto nel Nord Italia e in Toscana, deve la sua diffusione soprattutto alla raccolta di poesie di Ada Negri del 1919 \"Il libro di Mara\", e al nome della protagonista del romanzo di Carlo Cassola del 1960 \"La ragazza di Bube\". \u00c8 usato pressoch\u00e9 solo al femminile, anche se sono attestate rarissime forme maschili.\nVa inoltre notato che, in croato, serbo e ungherese, \"Mara\" \u00e8 una variante del nome Maria.\nOnomastico.\nIl nome \u00e8 adespota, ovvero non esiste una santa che lo porti. L'onomastico ricade quindi il 1\u00ba novembre, giorno di Ognissanti."}
{"id": "53629", "revid": "838137", "url": "https://it.wikipedia.org/wiki?curid=53629", "title": "Commodore Business Machines", "text": ""}
{"id": "53630", "revid": "834", "url": "https://it.wikipedia.org/wiki?curid=53630", "title": "D.R.Cox", "text": ""}
{"id": "53632", "revid": "1543377", "url": "https://it.wikipedia.org/wiki?curid=53632", "title": "Luigi Perozzo", "text": "Biografia.\nIntrodusse nel 1879 uno stereogramma rappresentante la piramide tridimensionale della popolazione a partire dei dati dei censimenti svedesi 1750-1875."}
{"id": "53633", "revid": "108074398", "url": "https://it.wikipedia.org/wiki?curid=53633", "title": "Huni", "text": "Biografia.\nLa posizione di Huni come ultimo sovrano della dinastia gli viene dal Canone Reale che lo pone prima di Nebmaat (Snofru), fondatore della IV dinastia e gli assegna un regno di 24 anni.\nTale posizione \u00e8 confermata anche dal Papiro Prisse e dal Papiro Westcar che alludono ad Huni come al padre di Snofru che sarebbe nato da una sposa secondaria di nome Meresankh. Proprio a causa della sua non appartenenza alla discendenza diretta, sempre secondo il racconto del papiro Westcar, Snofru avrebbe sposato, per legittimare le sue pretese al trono, la principessa Hetep-heres figlia di Huni e della sposa principale indicata con il titolo di \"Figlia del Re e sposa del Re\".\nNel Canone Reale, cosa del tutto eccezionale, \u00e8 riportato il fatto che Huni ha costruito \"Seshem\". A questo sovrano \u00e8 anche attribuita la costruzione di una fortezza sull'isola di Elefantina.\nAnche di Huni non conosciamo, con sicurezza, il nome Horo ed i tentativi di associarlo con il nome Horo Qa-Hedjet non hanno finora trovato prove definitive. Huni non risulta collegabile con alcun nome della lista di Manetone sebbene i nomi inseriti nella III dinastia non sono tutti collegabili a sovrani storicamente accertati.\nAnche la presunta attribuzione ad Huni della piramide di Meidum manca di solide prove archeologiche, che non siano la considerazione che avendo regnato abbastanza a lungo avrebbe avuto il tempo per completare il suo monumento funebre."}
{"id": "53634", "revid": "1451788", "url": "https://it.wikipedia.org/wiki?curid=53634", "title": "Bellinzona", "text": "Bellinzona (latino Bilitio o accusativo Bilitionem, 1218 Bilizone, XIV sec. Birinzone e Berinzone, XV sec. Birinzona anche Berinzona, XVI sec. Belinzone o Berinzone Fine XVI secolo Belanzano (Galleria delle mappe Musei Vaticani) o Bellinzone, XVII sec. Belizona e Belinzona, in dialetto ticinese \"Belinzona\", ma anche \"Brenzona\" o \"Borg\", in tedesco \"Bellenz\" o \"Bellentz\" [desueto], in francese \"Bellinzone\", in romancio Blizuna) \u00e8 un comune svizzero del Cantone Ticino, di cui \u00e8 la citt\u00e0 capitale, nonch\u00e9 capoluogo del distretto omonimo; conta abitanti, mentre l'agglomerato e distretto contano oltre abitanti.\nLa citt\u00e0 \u00e8 attraversata da nord e in direzione ovest dal fiume Ticino.\nNel 2017 11 ex-comuni del distretto (Camorino, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo, Sant'Antonio, Sementina) e Claro (gi\u00e0 distretto di Riviera) sono stati accorpati al comune di Bellinzona. La popolazione del comune nel 2017 \u00e8 dunque passata da circa 18 000 a oltre 40 000 abitanti, e la superficie da 19 km\u00b2 a quasi 165 km\u00b2.\nEtimologia.\nIl nome \"Bellinzona\" deriva forse dal nome latino \"Biliti\u014d\" (accusativo \"Biliti\u014dnem\"). L'etimologia del nome \u00e8 incerta e l'idea, errata, che il nome derivi dalla locuzione \"zona bellica\" \u00e8 un esempio di etimologia popolare. Le ipotesi pi\u00f9 accreditate sono due: la prima si richiama alla posizione geografica dell'insediamento bellinzonese originale, collocato sullo sperone di roccia di Castelgrande, e fa derivare il nome dal celtico \u00abbriga\u00bb, col significato di monte o altura; la seconda, invece, collega Bellinzona al nome personale latino Belitius o Bellitio, al quale sarebbe stato aggiunto il suffisso \u2013one, di probabile origine celtica. Il nome della Turrita significherebbe, perci\u00f2, \u00abpodere o possedimento di Bellitio\u00bb.\nUn'ulteriore ipotesi, meno conosciuta, farebbe derivare il nome Bellinzona dal ginepro, come si potrebbe evincere dalla radice presente nei dialetti nella Val d'Ossola e nel Ticino occidentale (\"brintsul\" in Val Maggia, \"brentsul\" in Val Vigezzo e \"brenkul\" in Val Leventina a Chironico, \"Janevar\" e \"Jinevr\" invece a Bellinzona e Camorino, dove viene ripresa la radice latina). Bilitio quindi deriverebbe da selva di ginepri o luogo ricoperto di ginepri, si presume pure dalla medesima radice dell'irlandese gallico \"bil\" (albero sacro). Quest'ultima ipotesi \u00e8 ritenuta alquanto azzardata, principalmente per la sua unicit\u00e0 e presunto legame con le radici bri- bre- provenienti dal gallico insulare, discostandosi arbitrariamente dal substrato galloromanzo continentale del Nord Italia. Inoltre, nei dialetti galloromanzi non esiste alcuna ulteriore eccezione conosciuta che potrebbe confermare in qualche misura questa regola.\nGeografia fisica.\nQuartieri e popolazione.\nQuesti sono i quartieri che compongono il comune di Bellinzona derivati dal processo di aggregazione comunale, corrispondenti ai comuni soppressi.\nSono le persone residenti a Bellinzona al 31 dicembre 2021.\nNei 13 Quartieri la popolazione residente \u00e8 cos\u00ec suddivisa:\nEvoluzione demografica.\nLe cifre indicano una sostanziale aumento della popolazione della Citt\u00e0, che era di unit\u00e0 a fine 2021.\nI Paesi pi\u00f9 rappresentati dopo la Svizzera ( residenti), sono: Italia (), Portogallo (949), Bosnia e Erzegovina (349), Kosovo (268), Croazia (231), Eritrea (218), Spagna (192), Serbia (189), Turchia (158), Romania (137).\nTerritorio.\nBellinzona si estende nella parte centrale del Cantone Ticino.\nIn seguito all'aggregazione del 2017, con una superficie di 165,45\u00a0km\u00b2 \u00e8 diventata la pi\u00f9 estesa tra le citt\u00e0 svizzere di oltre 30'000 abitanti e il terzo comune pi\u00f9 esteso tra i comuni del Canton Ticino, dopo Blenio e Lavizzara.\nFisicamente il centro principale del comune \u00e8 costituito dal quartiere e citt\u00e0 di Bellinzona corrispondente al relativo ex-territorio comunale (di circa 18'000 abitanti).\nIl nuovo comune comprende pure ampie aree boschive, agricole e di montagna e alcune frazioni sono delle vere e proprie localit\u00e0 staccate dall'ambito cittadino.\nA Bellinzona confluiscono e si diramano alcune tra le principali arterie stradali e autostradali, come la N2 Chiasso - Basilea, il passo del San Gottardo, il San Bernardino e alcuni passi secondari come il Lucomagno e la Novena. Bellinzona \u00e8 anche uno snodo ferroviario principale per le merci e i viaggiatori sia a livello regionale, con i collegamenti in direzione di Locarno o Lugano, sia per il traffico nazionale e internazionale da e verso l'Italia (via Chiasso-Milano come pure via Luino). I collegamenti con la Svizzera tedesca attraverso la nuova trasversale alpina che collega Bellinzona a Lucerna, ha ridotto i tempi di viaggio per le merci e le persone avvicinando il nord al sud della Svizzera, come pure Milano a Zurigo e Stoccarda. Per il traffico merci ricopre una certa importanza anche la linea che da Bellinzona e attraverso Gambarogno collega Luino al terminal di Busto Arsizio-Gallarate. La vecchia linea ferroviaria di montagna \u00e8 pure tuttora utilizzata dal traffico regionale, collegando paesi e regioni altrimenti tagliate fuori dal nuovo Tunnel ferroviario.\nLa Citt\u00e0 comprende a sud-ovest del proprio territorio, nei quartieri di Sementina, Giubiasco, Camorino e Gudo, la parte nord del Piano di Magadino; una pianura a vocazione agricola frutto della bonifica avvenuta tra il 1888 e il 1961. Sino ad allora la pianura era una palude soggetta alle piene del fiume Ticino e alla malaria, oggi \u00e8 una fertile piana dedita principalmente alla coltivazione di ortaggi in serra e all'aperto, Granturco e allevamenti di bestiame, principalmente bovini e ovini.\nNel centro cittadino si erge la rocca di Castelgrande, uno sperone di roccia granitica che degrada in direzione nord-ovest verso il corso del fiume Ticino e sul quale hanno trovato rifugio i primi abitanti stanziali durante il neolitico. Nel corso dei secoli, in considerazione dell'ottima posizione strategica e di controllo delle principali vie di transito da nord a sud, al riparo dal corso irregolare e dalle piene del fiume Ticino, sulla rocca si stabilirono i primi villaggi, fortezze e armate fino al Basso Medioevo, quando venne data forma all'attuale Castelgrande e al sistema di cinte murarie e castelli, Patrimonio UNESCO dell'umanit\u00e0.\nIl territorio ha assunto la sua conformazione odierna a partire da circa 10'000 anni fa, all'inizio del periodo dell'Olocene, in seguito al rientro dell'ultima glaciazione definita glaciazione W\u00fcrm. Durante la massima espansione dell'ultimo periodo glaciale, 18.000 anni fa, l'attuale territorio di Bellinzona era sommerso sotto una coltre di ghiaccio di 1'500m. Il cambiamento climatico e l'innalzamento delle temperature ha causato il progressivo ritiro di questa imponente massa ghiacciata, a cui \u00e8 seguita nei secoli l'opera di bonifica e adattamento da parte dell'uomo, modellando il territorio come lo conosciamo oggi.\nIl fiume Ticino attraversa la Citt\u00e0 sul fronte nord ovest, discosto rispetto al centro cittadino, passa a lato del nuovo parco urbano per giungere poi, lungo l'estesa area verde delle golene, nei quartieri di Giubiasco e Sementina, prima d'immettersi nel Piano di Magadino verso il quartiere di Gudo, il locarnese e il Lago Maggiore. I principali affluenti nel territorio sono a nord-est, sull'argine sinistro e attraverso il comune di Arbedo-Castione, il fiume Moesa e il Traversagna mentre da est, attraverso l'omonima valle, il Morobbia e da ovest il torrente Sementina. Diversi riali minori che prendono vita sui monti alpini nei dintorni di Bellinzona, confluiscono anch'essi nel fiume Ticino: riale Vallascia, Grande, Moleno, Righetti, Lusanico, Rivalone, Val Purscina, Torrente Guasta, Torrente Dragonato ecc. per una struttura idrografica piuttosto varia e particolareggiata, con alcuni tratti sotterranei.\nIl centro abitato pi\u00f9 alto del comune di Bellinzona \u00e8 Carena, facente parte del quartiere di Sant'Antonio in Valle Morobbia, a 958 m.sl.m. Il territorio confina a nord con i Comuni di Arbedo-Castione, Riviera e il Cantone dei Grigioni; a sud con Cadenazzo, Sant'Antonino, Isone, Ponte Capriasca, a ovest con Cugnasco-Gerra e ad est, attraverso la Valle Morobbia e il Passo San Jorio con Cavargna e Gravedona ed Uniti in Italia.\nClima.\nIl clima del Bellinzonese \u00e8 caldo e temperato. Secondo la classificazione dei climi di K\u00f6ppen e Geiger la classificazione del clima \u00e8 Cfb, ovvero clima mite umido con temperatura media del mese pi\u00f9 caldo inferiore a 22\u00a0\u00b0C e almeno 4 mesi sopra 10\u00a0\u00b0C. La temperatura media annuale di Bellinzona \u00e8 11.7\u00a0\u00b0C. Luglio con una media di 21\u00a0\u00b0C \u00e8 il mese pi\u00f9 caldo, gennaio con 2,5\u00a0\u00b0C il mese pi\u00f9 freddo. La regione gode di un buon soleggiamento con un numero importante di precipitazioni annue e diversi giorni di vento. Le statistiche pluviometriche a Bellinzona indicano una piovosit\u00e0 media annua di 1291 mm, con un massimo di precipitazioni tra la primavera e l'autunno, nei mesi di maggio, giugno, settembre e ottobre. Anche ad agosto si riscontrano importanti precipitazioni, ma le stesse sono per lo pi\u00f9 a carattere temporalesco intenso. Il mese pi\u00f9 secco \u00e8 gennaio con una media di precipitazioni pari a 65mm.\nStoria.\nEt\u00e0 antica.\nLa storia della citt\u00e0 inizia con la codifica di alcuni scavi archeologici nella corte di Castelgrande, negli anni '80, che confermano la presenza di un villaggio neolitico tra i pi\u00f9 antichi in Svizzera e risalente originariamente alla seconda met\u00e0 del VI millennio a.C.. Nella seconda met\u00e0 del V millennio a.C., come provano i resti archeologici, l'abitato neolitico faceva parte della cultura dei vasi a bocca quadrata, presente uniformemente in tutto il nord Italia. Alcuni recenti ritrovamenti archeologici dell'et\u00e0 del bronzo nel quartiere di Claro, muri e menhir, risalenti al 2'300-2'500 a.C., appartenenti a un probabile luogo di culto o sepoltura, hanno avvalorato la presenza di popolazioni stanziali nel comprensorio sin dal neolitico.\nEssendo la zona posta all'ingresso delle valli che conducono ai principali valichi alpini: Lucomagno, San Bernardino, Passo San Jorio, Greina e il passo del San Gottardo ha da sempre attirato gli interessi militari e strategici delle diverse popolazioni che si sono succedute, in sequenza, sin dall'antichit\u00e0: popoli neolitici, Cultura di Canegrate, Cultura di Golasecca (Leponzi e Insubri) e Romani.\nDurante gli scavi condotti da Werner Meyer nel 1967, furono dissepolte le vestigia dell\u2019antica cinta muraria edificata dai Romani, origine di quel Castrum Bilitio risalente alla met\u00e0 del IV secolo.\nL'antico nome latino Bilitio non \u00e8 mai stato ritrovato o citato in alcun documento storico di epoca romana e non esistono neppure fonti specifiche sulle popolazioni celtiche e pre-romane presenti in zona, come dimostrano invece le diverse necropoli\naffiorate nel comprensorio, anche in epoche recenti e che hanno permesso di migliorare la conoscenza sulle civilt\u00e0 pre-romane che hanno colonizzato e abitato l'area. La prima necropoli rinvenuta ad inizio del XX secolo nel quartiere di Giubiasco rappresenta una sorta di stele di Rosetta per l'archeologia e la storia di Bellinzona e dell'intera regione; per l'ampiezza della necropoli, con le sue 557 sepolture accertate, e per l'importanza dei reperti rinvenuti sovrapponibili su pi\u00f9 epoche, dall'et\u00e0 del bronzo, et\u00e0 del ferro, Cultura di La T\u00e8ne ed Epoca romana. Nel 1969, durante uno scavo nella necropoli romana di Carasso, \u00e8 stato invece rinvenuto un anello digitale in bronzo, il cui castone porta inciso il monogramma cristiano.\nQuesto tipo di anello rappresenta una delle testimonianze pi\u00f9 antiche del cristianesimo del Cantone Ticino e attesta quindi la presenza dei primi cristiani a Bellinzona, e nella regione, almeno dal IV secolo d.C.\nDello stesso periodo storico \u00e8 la moneta con l'effigie dell'imperatore Costantino ritrovata negli scavi condotti nel 1986, nel sagrato della Chiesa della vicina Sant'Antonino.\nSe per vedere citata Bilitio in fonti storiche bisogna attendere il medioevo con il famoso commento di Gregorio di Tours, i Campi Canini, nei pressi di Bellinzona, sono per contro citati sin dall'epoca romana, in quanto teatro di innumerevoli battaglie documentate gi\u00e0 a partire dal 355 d.C., quindi in corrispondenza archeologica con la prima cinta muraria romana edificata e ritrovata sulla rocca cittadina. In quell'anno l'Imperatore Costanzo II, figlio di Costantino il Grande, si mosse personalmente alla testa di una spedizione militare ai confini della Rezia contro i Lentiensi, popolazione di stirpe alemannica che insidiava le frontiere; come documentato dallo storico romano Ammiano Marcellino. Ammiano, infatti, cita:\n\"\"ad quem procinctum Imperator egressus, in Raetias camposque venit Caninos\"\n\"per partecipare alla spedizione l'imperatore usci da Milano e giunse nella Rezia, precisamente nei Campi Canini\".\nI Campi Canini vengono quindi definiti da Ammiano Marcellino come una localit\u00e0 precisa seppur non ancora chiaramente circoscritta. Un'altra scorreria alemanna attraverso i passi retici venne fermata a Bellinzona, sempre all'altezza dei Campi Canini, dall'Imperatore Maggioriano nel 457 d.C., come riferito da Sidonio Apollinare, vescovo e scrittore dell'epoca:\n\"Conscenderat Alpes Raetorumque iugo per longa silentia ductus Romano exierat populato trux Alamannus perque Cani quondam dictos de nomine campos in praedam centum noviens dimiserat hostes\"\n\"scesero le Alpi e i passi della Rezia novecento feroci Alamanni, lanciandosi in devastazioni e saccheggi attraverso i \"Campi\" detti \"di Cano\", da qualcuno che ebbe questo nome\"\"\nVengono quindi fornite dal Vescovo Sidonio Apollinare indicazioni sull'origine stessa del nome e circoscritta in parte la loro posizione. Parecchio tempo dopo, nel XVII secolo, sar\u00e0 il geografo e umanista Cluverio a riproporre l'episodio storico sul suo \"Italia Antiqua, cum Sicilia, Sardinia &amp; Corsica\":\n\"Essi (gli Alemanni), attraverso la Svizzera e il valico del San Gottardo, passate le Alpi scesero sul versante italiano e raggiunsero i Campi Canini\". In questo caso Cluverio cita il Passo del San Gottardo quale passaggio verso sud degli Alemanni.\nEt\u00e0 medievale.\nIn quest'epoca ricca di avvenimenti, Bellinzona si trover\u00e0 al centro di contese, interessi militari e commerciali tra le potenze dell'epoca, che ne tracceranno i tratti distintivi ancora oggi visibili in talune opere militari, religiose e civili.\nNell'Alto Medioevo la transizione Gotica e Bizantina che segu\u00ec la caduta dell'Impero romano d'Occidente non ha lasciato tracce archeologiche e tanto meno testi scritti; bisogner\u00e0 attendere l'arrivo dei Longobardi e la contesa con i Franchi per avere il primo riferimento storico su Bellinzona. La fortezza \"ad Bilitionem\" viene infatti nominata, per la prima volta, in un noto passo di Gregorio di Tours nella sua Historia Francorum, che descrive la calata, nel 590 d.C., dei franchi in discesa dal Lucomagno in guerra contro i longobardi asserragliati nella fortezza di Bellinzona. Gregorio precisamente, dopo avere nominato Milano, nel descrivere il luogo dove fu ucciso il combattente franco Olone scrisse:\n\"Olo autem dux ad Bilitionem huius urbis castrum, in campis situm Caninis, inportunae accedens, iaculo sub papilla sauciatus, cecidit et mortuus est\"\n\"infatti il comandante Olo, imprudentemente spintosi sotto il castello di Bellinzona, nei Campi Canini, fu ferito e mori\"\nGregorio qualificava quindi Bellinzona come una fortezza appartenente alla citt\u00e0 di Sant'Ambrogio.\nPer delineare la storia e origini di un luogo, in particolare nell'antichit\u00e0 e nell'alto medioevo, si fa spesso riferimento ai luoghi di culto. L'originale Pieve di Bellinzona si trovava verosimilmente all'interno della Corte di Castelgrande, dove durante gli scavi archeologici del 1967 sono stati ritrovati i resti di un cimitero medievale cristiano. La prima trascrizione su pietra che parla di un luogo di culto a Bellinzona, gi\u00e0 intitolato a San Pietro Patrono della Citt\u00e0, data il 1168, anche se la presenza cristiana a Bellinzona \u00e8 attestata gi\u00e0 in epoca romana (IV secolo d.C.). Gli scavi archeologici di Castelgrande hanno appurato tracce di un incendio sulle antiche mura, databile a ridosso dell'VIII secolo/IX secolo, in corrispondenza quindi con il periodo in cui i franchi spodestarono definitivamente i longobardi dalla penisola (774 d.C.).\nDopo la morte di Carlomagno (814 d.C.) l'impero carolingio and\u00f2 rapidamente in frantumi. Tra il 1002 e il 1004 i sovrani germanici successori di Carlomagno (Arduino ed Enrico II), cedettero al vescovo di Como tutto il Contado di Bellinzona (territorio delimitato a nord da Preonzo e Castione a sud da Gudo e Sant'Antonino. In questo periodo di Contado comasco, vi fu il passaggio attraverso il Passo del Lucomagno dell'esercito con a capo l'imperatore germanico del Sacro Romano Impero Federico I detto il \"Barbarossa\", di cui Como, e di conseguenza Bellinzona, erano fedeli alleati. Nel 1176 d.C. il Barbarossa giunse quindi nella fortezza, per spostarsi poi nell'attuale Lombardia, dove perse la famosa battaglia di Legnano contro la Lega Lombarda, ponendo definitivamente fine ai sogni di gloria e di conquista militare di Federico I al sud delle Alpi. Contesa a lungo tra Como e Milano entra stabilmente nell'orbita milanese e viscontea a partire dal XIV secolo, Nel 1340 dopo un assedio di due mesi, infatti, l'esercito milanese costrinse alla resa gli irriducibili Rusca di Como e i loro fedelissimi, ancora asserragliati tra le mura dei castelli. Dal bastione bellinzonese i Visconti controlleranno quindi l'importante Passo del San Gottardo, da poco reso valicabile, e tutti i principali passi allora transitabili. Risalgono a questo periodo, prima sotto il dominio Comasco dei Rusca e poi Visconteo, tra il XIV e il XV secolo, i tre stupendi castelli, simbolo stesso della citt\u00e0 e le sue imponenti cinte murarie.. Importanti palazzi, cinte murarie, abitazioni e tombe continuano a riaffiorare intanto in alcune zone riconosciute per la loro importanza archeologica, come ad esempio in zona Palasio nel quartiere di Giubiasco, a conferma di quanto la regione rappresentasse un importante crocevia commerciale, religioso e strategico del tardo medioevo.\nIn quest'epoca tumultuosa, i rudi montanari Svizzeri tentarono pi\u00f9 volte d'insidiare il potere Visconteo di Bellinzona e d'impossessarsi della Citt\u00e0 e manieri per controllare le vie di transito a sud dei passi alpini, vi riuscirono nel 1419, non con la forza delle armi, ma con l'acquisto dei castelli di Bellinzona ai Signori De Sacco, che ne erano in possesso dal 1403. Filippo Maria Visconti sentitosi minacciato da questa espansione e tentata inutilmente la via diplomatica ed economica, nella primavera del 1422 mise il comandante Francesco Bussone Conte di Carmagnola alla testa di un esercito di 16'000 soldati e decise di muovere battaglia per riconquistare Bellinzona e le valli limitrofe di Riviera, Leventina e Blenio. Gli svizzeri tentarono una reazione mettendo sotto assedio i castelli ma la battaglia di Arbedo, combattuta il 30 giugno 1422, ancora una volta ai Campi Canini, e la dura sconfitta dei confederati, sanc\u00ec la definitiva riconquista di Bellinzona da parte del Ducato milanese almeno fino alla fine del Medioevo.\nNon fu questo l'ultimo scontro tra il ducato e confederati che tornarono a fronteggiarsi nel 1449 nella battaglia di Castione, in cui gli svizzeri per evitare il massacro dovettero ripiegare velocemente verso la Mesolcina e, ancora, nel 1478 con l'assedio per 2 settimane di Bellinzona con saccheggi e devastazioni nei dintorni della fortezza. L'esercito confederato, probabilmente memore di quanto avvenuto nel 1422 ad opera del Carmagnola e nel 1449 con la battaglia di Castione, come pure a causa delle avverse condizioni meteorologiche di quel freddo dicembre del 1478, al sopraggiungere delle armate di rinforzo milanesi si ritir\u00f2 oltre Gottardo. Una piccola guarnigione di confederati e leventinesi rimase a seguire le manovre del nemico, che nel frattempo decise di continuare la spedizione verso la vicina Riviera e la Leventina. Il 28 dicembre, con l'esercito ducale in difficolt\u00e0 nelle strette valli ghiacciate e attraversate dal fiume Ticino, il piccolo contingente svizzero inizi\u00f2 a colpire dall'alto con sassi e tronchi, mandando in rotta i ducali e dando vita a quella che ancora oggi \u00e8 conosciuta come la battaglia dei sassi grossi di Giornico. Da allora il Ducato decise di rafforzare ulteriormente le difese di Bellinzona con la costruzione del Castello di Sasso Corbaro e di una nuova cinta muraria che lo collegasse al Castello di Montebello e Castelgrande (castello), impedendo l'aggiramento a monte del borgo fortificato e a cui fece seguito la costruzione del famoso ponte della Torretta, inaugurato nel 1489 da Ludovico il Moro in persona e ritenuto il pi\u00f9 bel ponte lombardo dell'epoca.\nAncora pochi decenni e la storia avrebbe conosciuto una svolta fondamentale, con avvenimenti straordinari per la macro-storia mondiale e la storia di Bellinzona; il medioevo era agli sgoccioli.\nEt\u00e0 moderna (da baliaggio a Cantone).\nAgli albori dell'et\u00e0 moderna, Bellinzona viene citata e addirittura rappresentata iconograficamente, da uno dei principali geni dell'umanit\u00e0: Nel XVI secolo descrivendo la strada e passo del San Jorio, Leonardo da Vinci nel suo Codice Atlantico ne fa un accenno: \"... le montagne di Lecco e di Gravidonia, inverso Bellinzona ...\", lasciando il sospetto che possa averla percorsa e vi sia giunto magari di passaggio. Un ulteriore accenno nel Codice Atlantico si riferisce alla frana del Crenone, allo sbarramento che ne consegu\u00ec e alla seguente nascita del lago di Malvaglia (1513 ca.) che, al cedimento della diga, il 22 maggio 1515, caus\u00f2 quell'evento catastrofico conosciuto come la buzza di Biasca. La catastrofe, con i suoi 600 morti e la distruzione del Ponte della Torretta, impression\u00f2 cos\u00ec tanto la gente dell'epoca e l'eco \"mediatico\" fu tale, che super\u00f2 i confini regionali raggiungendo le corti europee. Fu verosimilmente Leonardo da Vinci a rappresentare la prima iconografia dell'evento nel suo Codice Windsor.\nAlberto Vignati, cartografo militare lodigiano all'inizio del Cinquecento conferma \"la distanza di 16 miglia tra Dunc e Berinzona, al passo vi si pu\u00f2 accedere anche da Gravadona, il numero di cavalli che possono alloggiare in ciascuna stazione intermedia e le distanze intercorrenti\".\nNel 1499, in seguito alle complesse vicende politico-militari del Ducato di Milano, Bellinzona cade dapprima preda dei francesi e da l\u00ec a poco in mano agli svizzeri. Infatti in quel settembre di fine secolo, il re di Francia Luigi XII conquist\u00f2 la Lombardia e le Terre ticinesi perch\u00e9 si considerava l'erede del ducato. I Francesi inviarono soldati e occuparono anche i Castelli di Bellinzona; un anno dopo, nel 1500, Ludovico il Moro riconquist\u00f2 temporaneamente Milano, i Bellinzonesi fedelissimi di Ludovico, approfittando del momento propizio e con i francesi verosimilmente concentrati a ricacciare i ducali da Milano, si ribellarono allontanando gli occupanti e asserragliandosi all'interno degli inespugnabili castelli. Ludovico Maria Sforza venne in seguito sconfitto dai francesi a Novara, tent\u00f2 di ripiegare confondendosi con le truppe in ritirata verso Bellinzona, ma fu tradito da un mercenario Confederato, catturato e trasferito prigioniero in Francia. Le autorit\u00e0 locali bellinzonesi decisero quindi di chiedere aiuto e protezione agli Svizzeri. Uri, Svitto e Untervaldo, che guardavano a Bellinzona da tempo, furono ben lieti di assoggettare il borgo e impossessarsi delle fortezze militari. Pi\u00f9 tardi, per la precisione nel 1503, il re di Francia riconobbe ai tre cantoni primitivi il possesso di Bellinzona, della Riviera e di Blenio. Il passaggio dalla dominazione milanese a quella confederata avvenne quindi alla fine del medioevo, quando il ducato milanese era sulla via del tramonto. Bellinzona divenne cos\u00ec la testa di ponte militare dei confederati e del loro tentativo di espansione in Lombardia, che dopo qualche anno, nel 1515, sfocer\u00e0 nella famosa battaglia di Marignano, che sanc\u00ec la fine delle mire espansionistiche verso sud dei Confederati.\nI Confederati, verosimilmente per consolidare la propria presenza nel loro nuovo dominio a sud delle alpi, affermando il controllo economico e per agevolare gli scambi commerciali con i potenti Stati del nord Italia, attivarono una Zecca in Citt\u00e0. La stessa rimase attiva dal 1503, anno del riconoscimento da parte della Francia del dominio bellinzonese ai tre Cantoni primitivi, fino al 1529 e batteva moneta per conto di Uri, Svitto e Untervaldo. Le monete erano ispirate a quelle utilizzate nel Ducato di Milano, poich\u00e9 da utilizzare prevalentemente negli scambi con lo stesso Ducato e con la Repubblica di Venezia. I pezzi pi\u00f9 conosciuti sono il Bissolo, che veniva usato anche nella regione, e il Grosso, pezzo unico facente parte dei rari esemplari utilizzati anche a nord delle alpi e acquistato nel 2018 dal Cantone.\nIntorno al 1600 il Bilitio Castrum viene citato dal geografo e umanista Philip Cl\u00fcver:\n\"BILITIO castrum, sive castellum hodieque in radicibus Alpium Raeticarum supra lacum Verbanum, qui vulgo dicitur adcolis Lago Maggiore, ad Ticinum amnem situm, detorto paull\u00fcm vocabulo dicitur Belizona\"\n\"Il centro fortificato, o castello di BILITIO, ai piedi delle Alpi retiche, sopra il Lago Maggiore, sito sul fiume Ticino, e oggi denominato Bellinzona\"\nLa citt\u00e0 rimarr\u00e0 controllata come baliaggio (una specie di colonia) fino alla fine del '700, quando l'intervento di Napoleone e una serie di rivolgimenti interni portano nel 1798 alla nascita del Cantone di Bellinzona, comprendente tutto il Bellinzonese e le Tre Valli, all'interno della Repubblica elvetica. Successivamente, nel 1803 il nuovo cantone fu unito con il Cantone di Lugano per formare l'attuale Cantone Ticino, di cui Bellinzona divenne la capitale. Dopo il 1815 tale ruolo sar\u00e0 attribuito invece a turno anche a Locarno e Lugano. Soltanto nel 1878, non senza diatribe, Bellinzona diventa definitivamente sede del governo cantonale ticinese.\nXIX secolo.\nNell'Ottocento il Ticino era un'isola repubblicana e democratica nella Lombardia sotto dominio austro-ungarico, i rapporti diplomatici tra Svizzera, Cantone Ticino e Austria non erano propriamente amichevoli, infatti il Ticino ospitava un numero cospicuo di dissidenti liberali e anti-austriaci lombardi. La tensione sal\u00ec quando il Ticino espulse 22 frati cappuccini lombardi accusati di spionaggio e gli austriaci, in risposta, rimpatriarono 6'000 ticinesi emigrati in Lombardia per lavorare, imponendo pure un blocco commerciale. Nel 1853, per fare fronte a questo difficile periodo per il Ticino e il suo popolo, la Confederazione decise di investire in opere pubbliche e fortificazioni militari a sud delle Alpi, prese cos\u00ec forma tra Camorino, Giubiasco e Sementina, la linea di difesa dei cosiddetti Fortini della fame, che avevano il doppio ruolo di fornire lavoro ai disoccupati e fungere da deterrente ad un'eventuale invasione austriaca da sud.\nSe la prima met\u00e0 dell'Ottocento presentava ancora caratteri prevalentemente agricoli e sotto certi versi primitivi, con povert\u00e0 e mortalit\u00e0 infantile molto diffuse, centri abitati distanti in media 5Km l'uno dall'altro e poca o nessuna alfabetizzazione, con l'arrivo della ferrovia il Ticino intraprende un nuovo corso battezzando di fatto l'inizio dello sviluppo industriale. La prima ferrovia aperta attraverso le Alpi con un tunnel di 15Km, un'opera faraonica per l'epoca, fu infatti quella del Gottardo nel 1882, mentre la prima tratta ferroviaria arriva in Citt\u00e0 nel 1874 con l'apertura delle tratte Bellinzona-Biasca e Bellinzona-Locarno. Il simbolo del nuovo profilo industriale di Bellinzona fu idealmente rappresentato dalle Officine, un centro specializzato nella manutenzione di carri e locomotive ferroviarie, che avviarono la loro attivit\u00e0 nel 1874 nell'attuale deposito locomotive e, in seguito alla necessit\u00e0 d'ampliamento, nei nuovi capannoni terminati nel 1899; stabilimenti in cui le Officine sono ancora oggi attive.\nLa ferrovia prima e le strade in seguito, rappresenteranno quindi per anni e fino ai nostri giorni le colonne di una nuova economia, che far\u00e0 di Bellinzona la porta meridionale delle alpi occidentali per le persone e le merci, un po' come avveniva in epoca antica e nel medioevo, ma ora su vasta scala e con tempi di percorrenza sempre minori.\nPrima e seconda guerra mondiale.\nDurante la prima guerra mondiale la Svizzera, seppure dichiaratasi neutrale, pens\u00f2 bene di mobilitare l'esercito preparandosi al peggio; in questo senso Bellinzona avrebbe rappresentato ancora una volta un importante caposaldo militare, per contrastare eventuali tentativi d'invasione che provenissero dal Regno d'Italia.\nNella seconda guerra mondiale i proclami propagandistici di Mussolini e del fascismo sull'annessione dei territori della linea alpina (Ticino, Grigioni, Vallese), ritenuti linea naturale del confine italiano e il piano di conquista della VI armata del Po, preoccupavano e facevano supporre ancora una volta un tentativo d'invasione. Nel 1939 iniziano quindi gli studi delle opere per la creazione di una linea di difesa che in seguito assumer\u00e0 il nome di copertura LONA (LOdrino-OsogNA)). La linea, un complesso di fortificazioni e uno sbarramento anticarro di vallata \u00e8 stata quindi costituita a Riviera, tra Bellinzona e Biasca.\nI nostri giorni.\nBellinzona ci regala oggi una delle pi\u00f9 significative testimonianze in fatto di architettura difensiva dell'area alpina, entusiasma gli ospiti moderni con castelli, merli e mura, il tutto accuratamente restaurato e integrato nel suo nucleo storico.\nA partire dalla seconda met\u00e0 del Novecento l'area urbana di Bellinzona ha superato i confini cittadini, abbracciando gran parte l'agglomerato. La Citt\u00e0 ha lentamente rafforzato il suo ruolo come polo di sviluppo, non solo del Bellinzonese, ma anche della vicina Riviera e del Moesano.\nNel novembre 2012, a Sementina, 17 Municipi del Comuni del Bellinzonese, escluso Isone, con l'aggiunta di Claro (distretto di Riviera), hanno sottoscritto l'istanza formale di aggregazione indirizzata al Consiglio di Stato, cos\u00ec come prevede la Legge sull'aggregazione dei Comuni.\nIl Consiglio di Stato ha nominato la Commissione di studio incaricata di elaborare il progetto che sarebbe stato sottoposto alla popolazione dei Comuni interessati in votazione consultiva. La legge stabilisce quindi che sulla base dell'esito di tale voto, il Consiglio di Stato licenzi un messaggio governativo all'indirizzo del Gran Consiglio, cui compete formalmente la decisione per l'aggregazione di Comuni.\nIl 18 ottobre 2015 \u00e8 avvenuta la votazione consultiva nei comuni interessati dal progetto. Dei 17 comuni che hanno partecipato al progetto aggregativo, in 13 si \u00e8 avuto esito positivo: Bellinzona, Camorino, Claro, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo, Sant'Antonio e Sementina. Mentre quattro comuni hanno votato per restare indipendenti: Arbedo-Castione, Cadenazzo, Lumino e Sant'Antonino.\nDopo l'avallo alla fusione del Consiglio di Stato della Repubblica e Cantone Ticino vi \u00e8 stato il ricorso al Tribunale Federale da parte di alcuni cittadini, che ritenevano nullo il voto essendo lo stesso vincolato all'aggregazione a 17 anzich\u00e9 a 13 comuni, come invece scaturito dalle urne. Il Tribunale Federale, con sentenza del 17 novembre 2016, ha respinto definitivamente il ricorso contro l'aggregazione dei 13 comuni. Il voto comunale per definire la composizione del nuovo Municipio e Consiglio comunale ha avuto luogo il 2 aprile 2017, \u00e8 nata quindi una realt\u00e0 urbana con una popolazione di 42'084 abitanti, dodicesima citt\u00e0 Svizzera.\nLingua e dialetto.\nLa lingua ufficiale a Bellinzona, come nel resto del Cantone Ticino e in alcune aree del Cantone Grigioni, \u00e8 l'italiano; l'italiano \u00e8 pure riconosciuto ufficialmente come terza lingua nazionale della Confederazione Elvetica.\nIl dialetto ticinese ricopre tutt'oggi un ruolo importante nella comunicazione sociale e informale, essendo parlato prevalentemente in famiglia, ma anche nei ritrovi pubblici, sul posto di lavoro, nell'amministrazione pubblica e, a volte, alla TV svizzera di lingua italiana (RSI). Il dialetto viene usato anche, e in parte, dagli stranieri da lunga data in Ticino o dai loro figli, che lo assimilano ufficiosamente sul posto di lavoro o a scuola.\nA Bellinzona si parla in particolare il ticinese legato al ramo lombardo occidentale delle lingue galloromanze o galloitaliche con alcune caratteristiche proprie; ad esempio nel bellinzonese per talpa si usa il termine \"talp\" al maschile, ripreso presumibilmente e letteralmente dal plurale: \"i talp\". Nel Gambarogno si usa il termine \"taupa\", nel sottoceneri \"locc\" e nel locarnese \"mozon\" o \"muzon\", nel lombardo occidentale alpino \"talpin\". Il dialetto di Bellinzona si distingue dalla variante alpina, parlata prevalentemente a nord del Cantone e lungo le valli del locarnese.\nStemma araldico.\nLo stemma araldico di Bellinzona, costituito da un \u00ab\"biscione bianco in campo rosso\"\u00bb, \u00e8 legato a doppio filo alla dominazione milanese: alla Citt\u00e0 di Sant'Ambrogio deve infatti il biscione visconteo a sette spire che la rappresenta. Secondo gli storici, l\u2019antico stemma della citt\u00e0 era formato da tre soffietti, \"tri bofitt\" in dialetto bellinzonese (attrezzi per attizzare il fuoco), indicanti i venti del nord, nord-est e sud-ovest convergenti al centro dov'era posizionata una grande lettera B, indicante il toponimo. In epoca viscontea venne sostituito dalla nota \u201cvipera\u201d o \u201cbiscione\u201d di quel casato, che in epoca svizzera venne privato della corona ducale e del fanciullo in bocca. Esiste, invero poco conosciuto, un antico stemma in rappresentanza del circondario (distretto) di Bellinzona con due rami di quercia ai lati e il fascio consolare al centro sormontato, al posto della scure, da un copricapo del Guglielmo Tell.\nLogo.\nL'Ente nato dall'aggregazione con i tredici comuni limitrofi, si \u00e8 dotato anche di un logo che riprende (stilizzato) l\u2019antico \u201cbiscione\u201d d\u2019argento in campo rosso di derivazione viscontea. Questo, realizzato dallo studio Variante Agenzia, \u00e8 composto da tredici linee che rappresentano i comuni aggregati ed \u00e8 stato denominato \u201cla danza del serpente\u201d. Il logo non sostituisce lo stemma araldico.\nCuriosit\u00e0.\nI bellinzonesi sono riconosciuti e battezzati con il soprannome dialettale di \"ciod\" ovvero chiodi. Alla fine dell'Ottocento era anche in auge l'espressione giornalistica \"roba da chiodi\" (incredibile e riprovevole) spesso utilizzata per definire l'operato del Governo cantonale con sede a Bellinzona. Il nome, secondo una versione popolare, deriverebbe da una fabbrica di chiodi in collina e dal via vai di trasportatori di questi chiodi verso il piano, per dare avvio allo smercio. Un'altra versione, poco verosimile rispetto all'epoca in cui il soprannome era in realt\u00e0 gi\u00e0 utilizzato, parla invece del monumento di Piazza Indipendenza inaugurato nell'agosto del 1903, simile ad un chiodo capovolto. Il soprannome intende pure riferirsi bonariamente al carattere del bellinzonese, ritenuto piuttosto avaro, schivo e irremovibile come un chiodo.\nBellinzona \u00e8 anche chiamata Citt\u00e0 del vento o dei \"tri bofitt\" (tre venti in dialetto), per la sua esposizione costante ai venti da nord, nord-est e sud-ovest che confluiscono regolarmente e talvolta in modo burrascoso sulla Citt\u00e0 e circondario.\nBellinzona \u00e8 la Citt\u00e0 del carnevale, il carnevale Rabadan \"schioda\" la Citt\u00e0 dal letargo invernale per 6 giorni ininterrotti di bagordi che si tengono tra le vie del centro. All'apertura del carnevale, il gioved\u00ec e fino al marted\u00ec grasso, le chiavi della Citt\u00e0 vengono quindi consegnate dal Sindaco al Re del carnevale, che detiene il potere carnascialesco per sei giorni di monarchia, in cui gli abitanti diventano ufficialmente sudditi di sua Maest\u00e0 Re Rabadan. Il Rabadan \u00e8 il pi\u00f9 grande carnevale della Svizzera italiana e tra i cinque carnevali pi\u00f9 importanti in Svizzera.\nMonumenti e luoghi d'interesse.\nArchitettura militare.\nI suoi nomi precedenti erano \"Castello piccolo\", \"Castello nuovo\" e \"Castello di mezzo\" dal XIV al 1506, poi Castello di Svitto fino al 1818 e infine Castello di San Martino. Il complesso medievale di cui fa parte, che include Castelgrande, Sasso Corbaro e le mura che li collegano, a partire dal 2000 fa parte del patrimonio mondiale dell'umanit\u00e0 dell'UNESCO[3]. Oggi ospita la sezione di Archeologia e Storia delle origini della citt\u00e0 del Museo Civico. \nsituato sui fianchi della sponda sinistra del fiume Ticino, nei pressi di Bellinzona. Con i castelli di Montebello e di Castelgrande e le mura che attraversano in parte la valle \u00e8 iscritto dal 2000 come patrimonio mondiale dell'umanit\u00e0 dell'UNESCO. Il \"Castello di Sasso Corbaro\" \u00e8 anche detto castello di Cima, castello di Unterwalden dal 1506, castello di Santa Barbara dal 1818. \nAnche chiamato castel vecchio, castello di San Michele o castello d'Uri. \nL'imponente maniero occupa un promontorio roccioso su una lunghezza di oltre duecento metri in diagonale, con imponenti mura di cinta che dalla rocca si prolungavano in passato fino al fiume Ticino. La parte pi\u00f9 antica ancora esistente risale al X secolo. Sul complesso svettano due torrioni, che forse a causa della tonalit\u00e0 leggermente diversa delle pietre che li compongono, prendono il nome di torre bianca e torre nera[3]. \nI musei dei tre castelli ospitano storia locale, arte, archeologia e varie esposizioni temporanee.\nArchitettura religiosa.\nCentro storico.\nBellinzona \u00e8 ricca di monumenti sacri e sono molte le chiese degne di nota per la loro importanza storica, artistica ed architettonica oltre che liturgica. Questo avvalora la tesi di una Bellinzona crocevia per i commerci, per le armate dei vari Imperi e Stati, ma anche via di passaggio per gli innumerevoli devoti, pellegrini e crociati in marcia o di ritorno da Roma o dal medio-oriente con le Commende, le Chiese e gli Ordini ecclesiastici a supportare questi pii viaggiatori, che trovavano cos\u00ec ristoro e protezione lungo la via o all'interno delle mura cittadine.\nLa Collegiata di Bellinzona, dedicata ai santi Pietro e Stefano, \u00e8 stata costruita sul sedime ricavato dalla demolizione di una vecchia chiesa dedicata a santo Stefano, inglobando simbolicamente un'altra vecchia chiesa poco distante, probabilmente all'interno di Castelgrande e dedicata a san Pietro. La Collegiata \u00e8 il monumento sacro pi\u00f9 grande e importante della regione.\nIl progetto \u00e8 stato affidato dal Consiglio del Comune nel 1511, quando Bellinzona era gi\u00e0 in orbita svizzera, ad un ingegnere di Maroggia, Tommaso Rodari, scultore e architetto del Duomo di Como. I lavori di costruzione iniziati intorno al 1517 terminarono solo nel 1785. L'interno della chiesa \u00e8 a navata unica con cinque cappelle per lato \u00e8 dominato dall'altare maggiore, e questi, a sua volta, sul fondo dell'abside dal quadro raffigurante la \"Crocifissione\", opera attribuita a Simone Peterzano. Le cappelle ospitano tele realizzate da artisti quali il Morazzone, Procaccini e Bartolomeo Roverio detto \"Genovesino\". L'altare maggiore, progettato da Giuseppe Baroffio di Varese, \u00e8 stato realizzato da Francesco e Giacomo Marchese e da Bernardo Giudice di Saltrio, nel periodo 1763-65.\nL'organo della Chiesa Collegiata datato 1588 \u00e8 il secondo pi\u00f9 antico della Svizzera e fu costruito dal pi\u00f9 famoso dei maestri e organari bresciani, Graziadio Antegnati.\nEconomia.\nL'industria locale si basa principalmente sull'ingegneria meccanica. La Societ\u00e0 Bancaria Ticinese ha sede a Bellinzona come pure la Pizzarotti SA (Svizzera). Tra i principali datori di lavoro vi sono le Ferrovie Federali Svizzere (FFS) e il Cantone con diversi uffici e dipartimenti dislocati in Citt\u00e0 che ne fanno una realt\u00e0 basata sul terziario.\nInfrastrutture e trasporti.\nBellinzona \u00e8 un punto di passaggio stradale e ferroviario rilevante a livello regionale ma anche internazionale: infatti da qui si diramano le principali arterie stradali e autostradali sull'asse nord-sud verso i passi alpini del San Gottardo, del Lucomagno, del San Bernardino, della Novena e della galleria stradale del San Gottardo. Il 1\u00ba giugno 2016 ha avuto luogo l\u2019inaugurazione della Galleria di base del San Gottardo, la galleria ferroviaria pi\u00f9 lunga al mondo. Con il cambio d\u2019orario dell\u201911 dicembre 2016 \u00e8 entrata ufficialmente in servizio anche per il traffico viaggiatori. La nuova stazione di Bellinzona, inaugurata sabato 15 ottobre 2016 \u00e8 pure un progetto nato nell'orbita di AlpTransit ed \u00e8 la prima stazione a sud delle Alpi per i treni a lunga percorrenza provenienti da nord, rispettivamente l'ultima per i treni provenienti da sud. A partire da dicembre 2017 Bellinzona \u00e8 pure collegata all'aeroporto di Milano Malpensa attraverso Mendrisio e la nuova tratta ferroviaria Stabio - Varese - Arcisate; da giugno 2019 il collegamento \u00e8 diretto (senza cambio a Mendrisio), con cadenza oraria ed \u00e8 cos\u00ec ora possibile raggiungere l'aeroporto internazionale in circa 2 ore, dal 2020 con l'apertura del tunnel del Ceneri si impiegher\u00e0 circa 1 ora e 40 minuti. \nCultura e informazione.\nI tre castelli di Castelgrande, il Castello di Montebello e il Castello di Sasso Corbaro, con le fortificazioni e la cinta muraria sono stati iscritti nel 2000 nella lista dei patrimoni dell'umanit\u00e0 stilata dall'UNESCO.\nLa citt\u00e0 possiede un Teatro, posto in piazza Governo, edificato nel biennio 1846-1847 su disegno dell'architetto milanese Giacomo Moraglia, uno dei maggiori architetti neoclassici lombardi della prima met\u00e0 del XIX secolo, e recentemente restaurato. Insieme al Casino Th\u00e9atre di La Chaux-de-Fonds \u00e8 l'unico esempio di teatro in stile neoclassico italiano in Svizzera.\nPresso la Villa dei Cedri, in piazza San Biagio nel quartiere di Ravecchia, \u00e8 presente un \"Museo di arte moderna\" con un ampio parco.\nBellinzona \u00e8 anche rinomata per il suo carnevale, vecchio di 150 anni, chiamato Rabadan. Esso attira ogni anno migliaia di persone da tutto il cantone, dalla Svizzera interna e da oltre confine; la citt\u00e0 resta nelle mani del Re per ben sei giorni di festa. La tradizione indica nel 1862 la nascita del carnevale bellinzonese, ma il termine Rabadan (dal piemontese \"baccano, fracasso\", ma anche \"uomo mal ridotto\") \u00e8 comparso solo nel 1874. Sempre a Bellinzona, nel 1958, \u00e8 stata fondata la prima Guggenmusik ticinese: i \"Ciod Stona\"a. Una \"Guggen\" \u00e8 una banda musicale che si esibisce durante il carnevale e i cui musicisti (spesso improvvisati) sono in maschera. Si tratta di una tradizione ripresa dal sud della Germania e dalla Svizzera di lingua tedesca.\nA Bellinzona hanno sede alcune scuole superiori quali:\nIn citt\u00e0 si stampa il quotidiano \"laRegione Ticino\", secondo per diffusione nel Canton Ticino solo al \"Corriere del Ticino\".\nAmministrazione.\nAmministrazione municipale.\nLa Citt\u00e0 \u00e8 diretta da una municipalit\u00e0 composta da sette membri, incluso il Sindaco, con un mandato di 4 anni, che forma l'organo esecutivo. Un consiglio comunale di 50 membri costituisce l'organo rappresentativo. Nel 2017 \u00e8 nata la \"Nuova Bellinzona\" con l'aggregazione dei 12 comuni di Camorino, Claro, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo, Sant'Antonio e Sementina; questa aggregazione ha avuto delle conseguenze nella organizzazione e gestione del comune.\nSono enti autonomi della citt\u00e0 di Bellinzona: l'Azienda Multiservizi Bellinzona, l'Ente Musei, \u00f2'Ente Teatro, l'Ente Sport e l'Ente Carasc.\nPatriziati.\nOgni famiglia originaria del luogo fa parte del cosiddetto comune patriziale ed ha la responsabilit\u00e0 della manutenzione di ogni bene ricadente all'interno dei confini del comune.. Sono 14 gli enti patriziali nella citt\u00e0 di Bellinzona:\nAmministrazione cantonale.\nBellinzona \u00e8 la capitale della Repubblica e Cantone Ticino e la sede del Consiglio di Stato, del Gran Consiglio (parlamento cantonale) e di numerosi uffici dell'amministrazione cantonale.\nAmministrazione federale.\nIl Tribunale penale federale, con sede a Bellinzona, \u00e8 un tribunale di competenza Federale che agisce quale autorit\u00e0 giudiziaria svizzera di seconda istanza in ambito penale. \u00c8 attivo dal 1\u00ba aprile 2004 ed \u00e8 oggi composto da tre corti: Corte penale, Corte dei reclami penali e Corte d'appello.\nGemellaggi.\nBellinzona \u00e8 gemellata con le seguenti citt\u00e0:"}
{"id": "53635", "revid": "217", "url": "https://it.wikipedia.org/wiki?curid=53635", "title": "Erwin Rudolf Josef Alexander Schr\u00f6dinger", "text": ""}
{"id": "53637", "revid": "217", "url": "https://it.wikipedia.org/wiki?curid=53637", "title": "Schr\u00f6dinger", "text": ""}
{"id": "53638", "revid": "1318658", "url": "https://it.wikipedia.org/wiki?curid=53638", "title": "Ouarzazate", "text": "Ouarzazate (; in berbero: \u2d61\u2d30\u2d54\u2d63\u2d30\u2d63\u2d30\u2d5c, \"Warzazat\") \u00e8 una cittadina del Marocco, relativamente moderna, espansasi negli anni venti per opera dei francesi, come centro militare ed amministrativo.\n\u00c8 situata nella valle del Dad\u00e8s, all'incrocio della valle del Draa (nella zona centrale del Marocco), a ridosso del deserto sabbioso del Sahara ed \u00e8 raggiungibile da Marrakesh attraverso il passo di Tizi n'Tichka.\nLa citt\u00e0 viene citata nel libro \"La maledizione del diamante fiorentino\" di Rolf Ackermann.\nA circa 10\u00a0km dalla citt\u00e0 \u00e8 in fase avanzata di realizzazione la centrale solare termodinamica di Ouarzazate.\nCinema.\nNelle immediate vicinanze della suggestiva cittadina si trovano gli Atlas Corporation Studios, dove vennero (e vengono tuttora) girati svariati film ambientati nel deserto, tra i quali celebri produzioni epiche hollywoodiane del passato come \"Lawrence d'Arabia\" e \"Il t\u00e8 nel deserto\" oppure \"Kundun\" di Martin Scorsese.\nNel 1975 Ouarzazate fu la sede delle riprese del film \"L'uomo che volle farsi re\" con Sean Connery e Michael Caine e nel 1997 fu sede delle riprese delle fiction \"Salomone\" e \"Davide\".\nVerso la periferia di Ouarzazate, in direzione di Tinerhir, si trova un interessante complesso: la qasba \"Taourirt\", abitata sino a poco dopo gli anni trenta, oggi un interessante complesso turistico visitabile. Alle spalle del monumentale edificio si apre un piccolo villaggio tuttora abitato, interno alla casbah. \nNel 1989 il regista Francesco Nuti ambienta le scene finali del film Willy Signori e vengo da lontano nel piazzale antistante la Casba di Taourirt.\nLa Casbah \u00e8 stata utilizzata, nel 2006, per la terza edizione del reality show italiano \"La fattoria\". Nel 2006 \u00e8 stato girato il film \"Le colline hanno gli occhi\" e nel 2007 il sequel \"Le colline hanno gli occhi 2\"."}
{"id": "53640", "revid": "1005847", "url": "https://it.wikipedia.org/wiki?curid=53640", "title": "Elenco di politopi regolari", "text": ""}
{"id": "53642", "revid": "38120", "url": "https://it.wikipedia.org/wiki?curid=53642", "title": "Lista di regole di inferenza", "text": "Regole di inferenza di uso comune. "}
{"id": "53645", "revid": "1543377", "url": "https://it.wikipedia.org/wiki?curid=53645", "title": "Nebulosa Nord America", "text": "La Nebulosa Nord America (anche nota con le sigle NGC 7000 e C 20) \u00e8 una nebulosa a emissione visibile nella costellazione del Cigno, vicino a Deneb (la coda del cigno e la sua stella pi\u00f9 brillante). La forma della nebulosa disegna il continente nordamericano, soprattutto la costa est, tra il Golfo del Messico e la Florida.\nLa scoperta della Nebulosa Nord America \u00e8 attribuita all'astronomo William Herschel. Essa costituisce assieme alla vicina Nebulosa Pellicano un unico complesso nebuloso, situato a circa 1960 anni luce, in cui \u00e8 attiva la formazione stellare, come \u00e8 testimoniato dalla presenza di diversi oggetti stellari giovani e oggetti HH; questi fenomeni riguardano principalmente stelle di piccola e media massa.\nGrazie alla sua luminosit\u00e0 e alla sua estensione, \u00e8 uno degli oggetti pi\u00f9 fotografati dell'emisfero celeste boreale.\nOsservazione.\nLa Nebulosa Nord America si estende su un'area apparente pari a circa 10 volte la grandezza della Luna piena, ma la sua luminosit\u00e0 \u00e8 debole e non pu\u00f2 essere vista a occhio nudo; si individua circa 3\u00b0 a ESE della brillante stella Deneb (), in direzione di un tratto molto ricco e luminoso della Via Lattea boreale. Con un binocolo ad ampio campo visivo (di circa 3\u00b0) appare come una macchia nebbiosa di luce dalla forma arcuata, appena percepibile e solo con la condizione di avere un cielo sufficientemente scuro; con un telescopio \u00e8 possibile individuare qualche dettaglio in pi\u00f9, ma il forte ingrandimento non consente di osservare la nube nella sua interezza. Il dettaglio maggiormente riconoscibile \u00e8 proprio il grande arco situato nella parte meridionale, che delinea idealmente la figura del \"Golfo del Messico\". La nebulosa nella ua interezza e soprattutto il suo colore rossastro, dovuto alla linea di emissione nell'H\u03b1, sono visibili solamente nelle fotografie dell'area.\nLa nebulosa si trova nell'emisfero celeste boreale a una declinazione piuttosto settentrionale, al punto da apparire circumpolare gi\u00e0 dalla latitudine di citt\u00e0 come Parigi e Vienna; la sua osservazione \u00e8 pertanto molto facilitata per gli osservatori situati nell'emisfero boreale. Dall'emisfero australe la nube appare sempre molto bassa sopra l'orizzonte settentrionale e diventa invisibile oltre i 46\u00b0S. Il periodo pi\u00f9 propizio per la sua osservazione nel cielo della sera \u00e8 compreso fra i mesi di giugno e novembre, sebbene dalle regioni boreali questo periodo sia ancora pi\u00f9 lungo.\nCaratteristiche.\nLa Nebulosa Nord America e la vicina Nebulosa Pellicano (IC 5070), sono parte della stessa vasta nube interstellare di idrogeno ionizzato (Regione H II); la regione nebulosa che assieme costituiscono \u00e8 indicata con le sigle W80 e DR\u00a027 e si estende per circa 3\u00b0. Le due nebulose brillanti appaiono separate da una banda di gas oscura appartenente allo stesso complesso nebuloso noto come LDN\u00a0935. La regione ospita anche alcuni ammassi aperti, come NGC 6996.\nQuesto complesso nebuloso costituisce di fatto la parte illuminata del grande sistema di gas e polveri noti come Fenditura del Cigno, ben evidente in quanto oscura completamente la luce delle stelle situate al di l\u00e0 di esso e quindi il chiarore della Via Lattea. Tra noi e la nebulosa si trova una banda di polvere interstellare che assorbendo la luce delle stelle e della nebulosa alle sue spalle, \u00e8 responsabile della forma che vediamo. Per lungo tempo la stella responsabile della ionizzazione dell'idrogeno della nube non era nota con certezza; se fosse stata Deneb, come sostengono alcune fonti, la distanza sarebbe approssimativamente 1800 anni luce, e la sua grandezza assoluta sarebbe di 100 anni luce (6\u00b0 di diametro apparente). Questa ipotesi per\u00f2 appare piuttosto irrealistica. Studi condotti a diverse lunghezze d'onda hanno permesso di individuare una ventina di sorgenti coincidenti con altrettante stelle profondamente immerse nei gas o da essi nascoste; fra queste spicca 2MASS\u00a0J205551.25+435224.6, una sorgente particolarmente isolata situata oltre la banda oscura di LDN\u00a0935 ben visibile nella banda del vicino infrarosso, coincidente con una giovane stella blu di classe spettrale O5V. La sua posizione \u00e8 particolarmente interessante poich\u00e9 viene a trovarsi esattamente al centro geometrico del complesso nebuloso, rendendola di fatto la principale responsabile della ionizzazione dei gas circostanti.\nLa distanza del complesso nebuloso \u00e8 stata indicata in vari studi come compresa fra i 500 e i 1000\u00a0parsec (1630-3260 anni luce) dal sistema solare; una simile imprecisione \u00e8 dovuta principalmente alla difficolt\u00e0 oggettiva che si riscontra nell'osservare questa regione di cielo, che appare estremamente congestionata a causa della sovrapposizione sulla stessa linea di vista di un gran numero di regioni nebulose differenti. Ci\u00f2 accade perch\u00e9 questa direzione coincide con l'asse mediano del Braccio di Orione, il braccio di spirale galattico in cui \u00e8 compreso anche il Sole. Le stime di distanza pi\u00f9 recenti hanno comunque ridotto enormemente le incertezze sulle stime, indicando valori il linea di massima concordanti fra loro; queste stime indicano una distanza pari a 600\u00b150\u00a0parsec (1956\u00b1163 anni luce).\nFenomeni di formazione stellare.\nLa regione di cielo in direzione delle nebulose Nord America e Pellicano presenta un gran numero di oggetti stellari giovani, come \u00e8 testimoniato dalla presenza di stelle con emissioni nella banda dell'H\u03b1; queste stelle si dividono in base alla loro massa in stelle Be e stelle T Tauri. Secondo gli scienziati che per primi catalogarono queste popolazioni stellari in questa direzione, le stelle Be si trovano ad una distanza maggiore rispetto alle T\u00a0Tauri, che invece sarebbero legate fisicamente alla Nebulosa Nord America. Gli studi che seguirono identificarono alcune centinaia di stelle con emissioni H\u03b1 centrate attorno alla nube LDN\u00a0935; su 430 stelle individuate, circa il 10% sarebbero nella fase di pre-sequenza principale. Alcune di queste stelle di piccola massa formano un piccolo ammasso, immerso nei gas di LDN\u00a0935. A queste componenti si aggiungono oltre 700 stelle con un eccesso di radiazione infrarossa, caratteristica tipica degli oggetti stellari giovani circondati da un disco circumstellare o immersi nei banchi gassosi.\nUno studio del 2009 che analizza nella loro globalit\u00e0 gli oggetti stellari giovani della regione, evidenzia nella nube LDN\u00a0935 la presenza di otto aggregazioni maggiori, al cui interno sono contenuti circa un terzo dell'intera popolazione di oggetti di Classe I, II e III del complesso nebuloso; l'et\u00e0 media di queste stelle si aggira attorno ai 3 milioni di anni, con alcune componenti che possono avvicinarsi ai 10 milioni di anni.\nUlteriori indizi che testimoniano la presenza di fenomeni di formazione stellare anche molto recenti sono dati dalla presenza di un gran numero di oggetti HH; gran parte di questi oggetti, in totale 44, sono stati individuati a cavallo fra gli anni novanta e gli anni duemila, ripartiti fra la Nebulosa Nord America e la Nebulosa Pellicano. Una parte di questi oggetti si addensano nella regione oscura che delinea idealmente il \"Golfo del Messico\", appartenente a LDN\u00a0935; in questa zona \u00e8 stata scoperta una concentrazione di getti bipolari che confermano che la nube LDN\u00a0935 sia un importante sito di formazione stellare."}
{"id": "53647", "revid": "2207", "url": "https://it.wikipedia.org/wiki?curid=53647", "title": "NGC 7000", "text": ""}
{"id": "53651", "revid": "6923", "url": "https://it.wikipedia.org/wiki?curid=53651", "title": "Cattolicit\u00e0", "text": "Cattolicit\u00e0 (dal greco \u03ba\u03b1\u03b8\u03bf\u03bb\u03b9\u03ba\u03cc\u03c2 [\"katholik\u00f3s\"], \"generale\" o \"universale\") \u00e8 un termine adoperato per riferirsi all'aderenza alla dottrina della Chiesa cattolica, ed \u00e8 in uso attualmente presso varie confessioni cristiane.\nAttribuzione della qualifica.\nQuesta qualifica viene intesa nel suo significato pi\u00f9 generale in due modi da due gruppi di confessioni:\nEntrambi questi gruppi di confessioni rivendicano per s\u00e9, per\u00f2, nel senso descritto, il titolo di \"cattolico\", e lo esprimono nelle principali forme di professione di fede cristiana, ad esempio nel Credo apostolico, che dichiara: \u00abCredo [\u2026] la santa Chiesa cattolica...\u00bb, o nel Credo niceno-costantinopolitano, che afferma la fede nella Chiesa \u00abuna, santa, cattolica e apostolica\u00bb. Tuttavia, per i protestanti, questa affermazione si riferisce alla fede nell'unit\u00e0 finale di tutte le Chiese sotto un Dio e un Salvatore, piuttosto che in una Chiesa visibilmente unificata.\nIn un senso pi\u00f9 ristretto, il termine \"cattolico\" \u00e8 usato con riferimento alla pi\u00f9 vasta confessione cristiana, la Chiesa cattolica apostolica romana, guidata dal Papa. Si tratta di 24 Chiese \"sui iuris\" che sono in comunione completa fra di loro e con il papa, e che contano oltre un miliardo di battezzati. La loro caratteristica distintiva \u00e8 proprio l'accettazione dell'autorit\u00e0 e la comunione con il papa, il vescovo di Roma, e l'accettazione della sua autorit\u00e0 suprema in materia di fede e morale, e della sua asserzione di \u00abpotere completo, supremo e universale sull'intera Chiesa\u00bb.\nScorrettamente con il termine \"cattolica\" ci si riferisce a volte alla sola Chiesa latina, che \u00e8 di gran lunga la pi\u00f9 vasta delle 24 Chiese cattoliche in comunione con il Papa e viene professata dalla maggior parte del mondo\nLe Chiese cattoliche.\nLe Chiese che si considerano tradizionalmente cattoliche in senso forte condividono delle caratteristiche comuni:\nCattolicesimo romano.\nLa pi\u00f9 grande e principale comunit\u00e0 cattolica \u00e8 la Chiesa cattolica, nota come \"Chiesa cattolica romana\" o \"Santa Romana Chiesa\". Viene chiamata cos\u00ec perch\u00e9 i suoi aderenti sono in comunione con il papa, vescovo di Roma, e la maggior parte delle diocesi segue il rito romano nella propria liturgia, sebbene vi siano riti orientali e altri riti occidentali, quali il rito ambrosiano nell'arcidiocesi di Milano e il rito mozarabico, in Spagna.\nAnglicanesimo.\nLa Comunione anglicana, sebbene sia una sola Chiesa, \u00e8 in pratica divisa in due ali, la \"Chiesa alta\" chiamata anche\nAnglo-cattolicesimo e la \"Chiesa bassa\" di tendenze evangeliche. Anche se tutti gli appartenenti alla Comunione anglicana recitano lo stesso credo, la Chiesa bassa tratta la parola \"cattolico\" nel credo come un mero sinonimo pi\u00f9 antico di \"universale\", mentre la Chiesa alta la ritiene il nome della Chiesa di Cristo alla quale appartengono insieme alla Chiesa cattolica romana e ad altre Chiese che mantengono la successione apostolica.\nAltre confessioni cattoliche occidentali.\nNella Cristianit\u00e0 occidentale le principali fedi che si ritengono \"cattoliche\", ma non sono in piena comunione con il papa, sono la Chiesa vetero-cattolica, Chiesa cattolica liberale, l'Associazione patriottica cattolica cinese e alcuni elementi dell'Anglicanesimo (\"Alta Chiesa Anglicana\" o \"Anglo-cattolici\"). Questi gruppi hanno dottrine e liturgia simili al cattolicesimo romano, ma si differenziano sostanzialmente da essi riguardo allo status, potere e influenza del vescovo di Roma.\nAnche altri gruppi diffusi in Occidente si definiscono cattolici, ma ci\u00f2 \u00e8 dubbio a detta delle altre confessioni cattoliche: per esempio la Chiesa cattolica liberale, originatasi come scisma della Chiesa vetero-cattolica, che, a giudizio degli altri cattolici, si sarebbe avvicinata piuttosto alle dottrine teosofiche.\nConfessioni cattoliche orientali.\nMolte Chiese ortodosse e orientali non calcedoniane si considerano la Chiesa cattolica nel senso di Chiesa \"universale\". Le Chiese ortodosse vedono in generale i \"cattolici\" latini come scismatici che hanno lasciato la \"vera Chiesa cattolica e apostolica\" al tempo del Grande Scisma.\nI patriarchi delle Chiese ortodosse sono gerarchi autocefali, che significa all'incirca che ognuno di essi \u00e8 indipendente dalla supervisione diretta di un altro vescovo (anche se sempre soggetto al sinodo dei vescovi al completo). Essi non sono in comunione con il Papa e non lo riconoscono come capo monarchico della Chiesa universale, anche se sono disposti a concedergli un primato d'onore. Ci sono anche i cattolici di rito bizantino (noti talvolta come \"uniati\") la cui liturgia \u00e8 simile a quella ortodossa, e come loro permettono agli uomini sposati di essere ordinati come preti, ma riconoscono il patriarca romano, cio\u00e8 il papa, come capo di tutta la Chiesa (v. Riti e chiese \"sui iuris\")."}
{"id": "53655", "revid": "1684799", "url": "https://it.wikipedia.org/wiki?curid=53655", "title": "Iride", "text": ""}
{"id": "53658", "revid": "287204", "url": "https://it.wikipedia.org/wiki?curid=53658", "title": "Jean-Francois Champollion", "text": ""}
{"id": "53660", "revid": "486946", "url": "https://it.wikipedia.org/wiki?curid=53660", "title": "Iride (mitologia)", "text": ""}
{"id": "53661", "revid": "124276015", "url": "https://it.wikipedia.org/wiki?curid=53661", "title": "Apatura iris", "text": "La farfalla Iride o Apatura (Apatura iris ()) \u00e8 una farfalla appartenente alla famiglia Nymphalidae.\nDescrizione.\nI maschi posseggono brillanti sfumature viola-porpora, che non sono dovute a pigmenti chimici, come avviene nella maggior parte delle farfalle, ma a fenomeni fisici di diffrazione e interferenza della luce; per questo motivo cambiano a seconda dell'angolo di incidenza dei raggi luminosi. Entrambi i sessi sono caratterizzati da una colorazione marrone-scura sulle pagine inferiori, linee bianche e un anello arancione su ogni ala posteriore. Le femmine sono generalmente pi\u00f9 grandi e presentano disegni pi\u00f9 estesi.La lunghezza delle ali anteriori oscilla tra i 33 e i 42\u00a0mm.I bruchi sono invece verdi con bande gialle e bianche e con due corni.\nBiologia.\n\u00c8 una specie sciafila (che vive nell'ombra).\nLe femmine trascorrono la maggior parte della loro vita sui rami, scendendo a terra solo per depositare le uova. Anche i maschi trascorrono la maggior parte della propria vita sulle cime degli alberi, difendendo il loro territorio dai rivali, sebbene discendano di tanto in tanto per bere dalle pozze fangose o per nutrirsi.\nIl bruco vive invece sull'olivello spinoso in agosto/settembre e nuovamente in maggio/giugno dopo l'ibernazione. Esiste una sola generazione annuale con sfarfallamento nelle vicinanze del mese di luglio.\nA differenza della maggior parte delle farfalle, l\"Apatura iris\" si nutre di sostanze zuccherine secrete dagli afidi, di fiori di rovo, di urina e di carogne.\nDistribuzione e habitat.\nAbita nelle regioni meridionali dell'Inghilterra e in gran parte dell'Europa centro-orientale.In Italia si ritrova nelle regioni settentrionali, nei boschi e nelle radure del piano basale e montano tra i 500 e 1.900 m slm, specie dove abbonda la quercia."}
{"id": "53664", "revid": "729019", "url": "https://it.wikipedia.org/wiki?curid=53664", "title": "Iride (anatomia)", "text": "L'iride \u00e8 una membrana del bulbo oculare di colore variabile, con forma e funzione di diaframma, pigmentata, situata posteriormente alla cornea e davanti al cristallino. Insieme al corpo ciliare e alla coroide forma la tonaca vascolare dell'occhio.\nHa la forma di un disco circolare ed \u00e8 attraversato dalla pupilla, un'apertura circolare il cui diametro pu\u00f2 cambiare proprio grazie ai movimenti dell'iride.\nDisposizione e rapporti.\nL'iride forma la parte anteriore della tonaca vascolare dell'occhio: anteriormente l'umor acqueo lo separa dalla cornea (con la quale \u00e8 in continuit\u00e0 lateralmente) e forma la parete posteriore della camera anteriore dell'occhio; posteriormente \u00e8 appoggiato al cristallino con il quale delimita la camera posteriore dell'occhio.\nVascolarizzazione ed innervazione.\nL'iride \u00e8 irrorato dalle \"arterie ciliari posteriori lunghe mediale\" e \"laterale\" che nelle vicinanze del margine ciliare sfioccano in rami che si anastomizzano fra loro e con rami delle arterie ciliari anteriori per formare il \"grande cerchio arterioso dell'iride\". Da tale struttura vascolare nascono rami ciliari e iridei. Questi ultimi, anastomizzano vicino al margine pupillare dell'iride a formare il \"piccolo cerchio arterioso dell'iride\".\nIl sangue proveniente dall'iride viene drenato dalle \"vene vorticose\" che confluiscono nella \"vena oftalmica\".\nCome tutte le strutture del bulbo oculare, drenaggio linfatico si costituisce in spazi perivascolari, che comunicano con gli spazi delle meningi encefaliche dove poi la linfa si riversa.\nL'innervazione riguarda principalmente i muscoli sfintere e dilatatore della pupilla e la parete dei vasi che vengono raggiunti da fibre visceroeffettrici dei \"nervi ciliari brevi\" (rami del ganglio ciliare) e \"lunghi\" (rami del nervo oftalmico).\nIl muscolo dilatatore della pupilla riceve fibre simpatiche postgangliari del ganglio cervicale superiore che riceve a sua volta fibre pregangliari dal centro ciliospinale del midollo spinale.\nIl muscolo sfintere della pupilla riceve fibre parasimpatiche postgangliari del ganglio ciliare che a sua volta riceve fibre pregangliari dal nucleo di Edinger-Westphal.\nStruttura.\nL'iride \u00e8 formato da tre strati, in senso anteroposteriore: endotelio, stroma ed epitelio.\nL'endotelio riveste la faccia anteriore, \u00e8 in continuit\u00e0 con l'omologo strato corneo e presenta numerose depressioni o \"cripte\".\nLo stroma costituisce la parte pi\u00f9 voluminosa, \u00e8 formato da tessuto connettivo fibrillare e presenta una struttura muscolare anulare, il muscolo sfintere della pupilla costituita da fasci di fibrocellule paralleli fra loro e al margine pupillare.\nL'epitelio \u00e8 formato a uno strato interno costituito da cellule poliedriche pigmentate che ne danno un colorito scuro e uno strato esterno che continua con lo strato esterno della parte ciliare della retina ed \u00e8 formato da cellule mioepiteliali che danno vita al muscolo dilatatore della pupilla.\nDerivazione embriologica.\nL'iride deriva dal bordo del calice ottico che, accrescendosi verso l'interno, copre in parte il cristallino. Gli strati epiteliali dell'iride derivano dai due strati del calice ottico, mentre lo stroma deriva dalle cellule delle creste neurali che migrano in sede. I muscoli, invece, derivano dal neuroectoderma del calice e quindi da una trasformazione delle cellule epiteliali in muscolari..\nColore.\nLa parte dell'iride pigmentata \u00e8 la faccia anteriore e tale caratteristica \u00e8 dovuta al pigmento del suo strato profondo e degli strati superficiali. Lo strato profondo (parte iridea della retina) dona una colorazione scura che si modifica con il passaggio della luce, la quale subisce fenomeni di diffrazione e riporta un colorito che va dall'azzurro al grigio scuro determinando il \"colore fondamentale dell'iride\". Tale colore viene poi modificato dal pigmento, se presente, degli strati superficiali (cio\u00e8 lo stroma).\nLa colorazione dipende dalla presenza di melanina e nei neonati appare sempre blu chiara o grigia. Tra i VI e il X mese si assiste alla pigmentazione dell'iride e quindi alla colorazione degli occhi del bambino.\nL'iride pu\u00f2 assumere colorazioni diverse: le pi\u00f9 comuni vanno dal marrone scuro al marrone chiaro (nocciola), che sono le pi\u00f9 diffuse; vi sono poi le tonalit\u00e0 del grigio, del blu, dell'azzurro e del verde chiaro (tutti caratteri recessivi), presenti con maggior frequenza nelle popolazioni del Nord Europa.\nFunzione.\nLa principale funzione dell'iride \u00e8 quella di regolare la quantit\u00e0 di luce che colpisce la retina sia per motivi di salvaguardia verso la retina stessa che per una migliore visione in quanto, in condizioni di forte luminosit\u00e0, la restrizione della pupilla garantisce un aumento della profondit\u00e0 di fuoco dei mezzi diottrici e una diminuzione delle aberrazioni.\nAttraverso il muscolo sfintere della pupilla, che circonda il margine della pupilla, avviene il restringimento di quest'ultima (miosi); mentre con il muscolo dilatatore della pupilla, disposto a raggiera, avviene la sua dilatazione (midriasi).\nPatologia.\nL'aniridia \u00e8 la mancanza dell'iride. Se congenita \u00e8 dovuta ad una mutazione del gene Pax6 che causa una mancanza dello sviluppo del margine del calice ottico.\nL'iridodialisi \u00e8 una separazione localizzata o una lacerazione dell'iride dal suo attaccamento al corpo ciliare."}
{"id": "53667", "revid": "1444886", "url": "https://it.wikipedia.org/wiki?curid=53667", "title": "Produzione di energia elettrica", "text": "La produzione di energia elettrica, nell'ingegneria elettrica, rappresenta la prima fase del processo che conduce dalla produzione stessa fino all'utilizzo finale di energia elettrica, passando per le fasi di trasmissione e distribuzione di energia elettrica. Tipicamente la produzione avviene per conversione di energia sempre a partire da una fonte primaria di energia attraverso le centrali elettriche e regolata dal dispacciamento (produzione centralizzata) oppure attraverso sistemi di auto produzione attestati sulla rete elettrica di distribuzione (produzione distribuita).\nDescrizione.\nImportanza.\nL'importanza di questa produzione e distribuzione risiede nel fatto che la societ\u00e0 moderna si basa fondamentalmente sul consumo e lo sfruttamento dell'energia, di cui una quota parte significativa \u00e8 rappresentata proprio dall'energia elettrica. Osservando la vita quotidiana ci si rende conto infatti che tutte le attivit\u00e0 umane sono legate all'uso di qualche forma di energia: l'automobile che sfrutta l'energia prodotta dalla combustione dei carburanti, le barche a vela che sfruttano la spinta del vento cio\u00e8 la sua energia cinetica, gli elettrodomestici e gli utensili che usano l'energia elettrica, le batterie e le pile che usano energia chimica, ecc.\nNaturalmente affinch\u00e9 l'energia elettrica possa essere usata \u00e8 necessario produrla perch\u00e9 di fatto essa non \u00e8 un'energia primaria liberamente presente in natura con modalit\u00e0 e quantit\u00e0 tali da poter essere utilizzata a fini pratici. La produzione viene effettuata nelle centrali elettriche.\n\u00c8 nel 1870 che l'accoppiamento della dinamo alla turbina idraulica diede avvio alla produzione commerciale di energia elettrica. La prima centrale termoelettrica venne invece impiantata in Pearl street a New York nel 1882 per rifornire la prima rete di illuminazione pubblica. In precedenza l'unico modo di produrre energia elettrica era da reazioni chimiche ovvero tramite batterie di pile, difatti l'unico utilizzo pratico dell'energia elettrica era per il telegrafo. Nel 1870 la produzione meccanica di energia elettrica diede l'avvio alla seconda rivoluzione industriale e fu un fiorire di invenzioni sull'uso di tale energia, i cui maggiori contributori per antonomasia sono stati Thomas Alva Edison e Nikola Tesla.\nMetodi di produzione.\nLa maggior parte delle tecniche di produzione di elettricit\u00e0 sono basate sull'uso di vapore in pressione, in cui dell'acqua pressurizzata viene scaldata a temperature molto elevate (talvolta anche oltre 600\u00b0) grazie all'utilizzo di una fonte di energia primaria; il vapore surriscaldato espande in una turbina che mette in rotazione un alternatore. L'uso di una turbina a vapore accoppiata a un alternatore \u00e8 comune alla produzione elettrica da turbogas, nucleare, solare termodinamico, e geotermico.\nCombinazioni turbina-alternatore sono comuni anche alla produzione da eolico ed idroelettrico, mentre solo il fotovoltaico e l'utilizzo di idrogeno nelle celle a combustibile non coinvolgono parti rotanti.\nFonti primarie di energia.\nIn generale per ottenere energia elettrica si usano comunemente le seguenti fonti di energia primaria:\nImpatto ambientale.\nIl termine considerato pi\u00f9 rilevante in relazione all'impatto ambientale causato dal consumo di energia elettrica \u2014 o in realt\u00e0 alla sua produzione sempre e contestualmente associata al consumo \u2014 \u00e8 quello dovuto all'immissione in atmosfera di anidride carbonica (CO2) a causa dalla combustione di combustibili fossili nelle centrali termoelettriche. Mentre in passato erano stati sollevati dubbi sulla correlazione tra concentrazione della CO2 atmosferica ed effetto serra, principale responsabile del riscaldamento globale, recentemente anche l'ONU ha confermato esservi un sicuro legame causa effetto.\nL'Istituto Superiore per la Protezione e la Ricerca Ambientale (ISPRA) ha l'incarico di effettuare con cadenza annuale una disamina della produzione elettrica nazionale con la sua ripartizione tra le diverse fonti di generazione (termoelettrica da vari combustibili e tecnologie, idroelettrica, eolica, fotovoltaica, geotermica, bioenergie) ognuna dotata di un proprio fattore di emissione. In tal modo \u00e8 possibile tra l'altro determinare il fattore medio di emissione di anidride carbonica per kilowattora di energia elettrica consumata. Per l'anno 2016 tale fattore risulta essere per l'Italia di 330,6\u00a0grammi di CO2 per kilowattora.\nDato che la famiglia tipo italiana consuma indicativamente 2700\u00a0kWh/anno se ne deduce che ogni famiglia per effetto dei soli consumi elettrici domestici immette mediamente in atmosfera 893\u00a0kg di CO2 ogni anno.\nUn altro termine utile per la valutazione il confronto e la minimizzazione dell'impatto ambientale \u2014 nelle applicazioni in cui vada considerato il possibile uso di energia elettrica \u2014 \u00e8 il cosiddetto fattore di conversione in energia primaria. Esso \u00e8 il fattore (a moltiplicare) che indica quanta energia si \u00e8 consumata nelle centrali per produrre l'energia elettrica. Tale fattore va utilizzato assieme ad altri fattori (non elettrici) per valutare la prestazione energetica degli edifici ossia per redigere l'attestato di prestazione energetica rappresentato in estrema sintesi dalla classe in una scala che va dalla A (massima efficienza) alla G (minima efficienza).\nPer raffrontare due possibili soluzioni di riscaldamento diverse \u2014 poniamo una con caldaia a gas e una con pompa di calore elettrica \u2014 e decidere qual \u00e8 quella pi\u00f9 efficiente sarebbe scorretto confrontare direttamente l'energia (termica) del gas ipoteticamente consumato con l'energia elettrica necessaria ad alimentare una pompa di calore operante nelle stesse condizioni di edificio e climatiche. Questo perch\u00e9 l'elettricit\u00e0 consumata deve essere a sua volta prodotta e per far ci\u00f2 \u00e8 richiesto un consumo di combustibili la cui energia \u00e8 alquanto maggiore di quella elettrica. A livello nazionale il fattore di conversione in energia primaria pi\u00f9 aggiornato (2015) \u00e8 di 1,95 per la quota parte di energia elettrica della rete proveniente da fonti non rinnovabili. Detto pi\u00f9 semplicemente un kilowattora di energia elettrica consumato equivale a bruciare nelle centrali 1,95 kilowattora di combustibili fossili (o assimilati) non rinnovabili.\nIn Europa il fattore medio di conversione dell'energia elettrica in energia primaria \u00e8 fissato istituzionalmente a 2,5.\nQuesto stesso fattore di 2,5 \u00e8 utilizzato ad esempio per definire la classe di efficienza in etichetta energetica per gli scaldabagni: potendo tali apparecchi essere sia a gas sia elettrici occorreva un indicatore rappresentativo del consumo \"reale\", quindi riferito, per i dispositivi elettrici, all'energia primaria consumata (mentre il gas \u00e8 gi\u00e0 un vettore energetico primario). In questo contesto, data anche la libera circolazione di merci all'interno dell'Unione, la scelta pi\u00f9 logica appare quella di utilizzare il fattore medio elettrico europeo.\nAnalogamente il fattore appare esplicitamente nella raccomandazione europea sui criteri da applicare per la valutazione della prestazione energetica degli edifici.\nPi\u00f9 recentemente la Commissione europea sta proponendo l'aggiornamento del fattore istituzionale a 2,0 in ragione dell'avvenuto incremento di generazione elettrica da energie rinnovabili e conseguente riduzione nel mix elettrico della frazione proveniente da centrali termolelettriche a combustibili fossili.\nA livello delle singole nazioni europee si sono osservate disparit\u00e0 sia sui valori assoluti dei rispettivi fattori di conversione, ma anche nelle specifiche modalit\u00e0 con cui essi vengono calcolati. Per tale ragione \u00e8 stato recentemente (2016) condotto uno studio su mandato della Commissione europea che delinea e raffronta tra loro quattro metodi diversi con cui calcolare il coefficiente di conversione da energia elettrica a energia primaria, peraltro dotati ognuno di una propria correttezza e coerenza.\nIl termine pi\u00f9 spesso indicato in pubblicazioni e documenti europei \u00e8 quello inglese \"primary energy factor\" (PEF). Gli Stati Uniti preferiscono invece il termine \"source to site ratio\", che \u00e8 pur sempre il rapporto tra energia consumata alla fonte (quella dei combustibili) ed energia consumata \"in situ\" (ossia al punto di prelievo dell'utenza). Il fattore medio vale 3,14 (anno 2013) per l'energia elettrica di rete degli stati nordamericani e 2,05 per il Canada. Anche a livello degli organismi americani cos\u00ec come in Europa \u00e8 in corso un dibattito per aggiornare la metodologia di calcolo integrando correttamente e con valori attuali i contributi delle energie rinnovabili. In tal caso il coefficiente USA andrebbe portato a 1,94.\nPremesso che di fatto qualunque intervento umano ha un certo impatto sull'ambiente e che l'elenco non pu\u00f2 e non vuole essere esaustivo, altri esempi di impatti significativi connessi alle varie modalit\u00e0 di produzione elettrica riguardano la tematica della sicurezza e delle scorie nucleari, l'impatto dei grandi impianti idroelettrici o ancora l'effetto visivo degli impianti."}
{"id": "53674", "revid": "120167912", "url": "https://it.wikipedia.org/wiki?curid=53674", "title": "Comunione anglicana", "text": "La Comunione anglicana \u00e8 l'insieme delle chiese che hanno una struttura, organizzazione e pratica derivata dall'anglicanesimo e sono in comunione fra loro. Fra queste la pi\u00f9 importante storicamente e per numero di fedeli \u00e8 la Chiesa d'Inghilterra.\nDescrizione.\nSecondo alcuni le Chiese anglicane non rientrano strettamente nella definizione di chiese protestanti, in quanto il termine \"protestante\" \u00e8 spesso sinonimo di \"luterano\", \"calvinista\" o \"evangelico\". Tuttavia esse hanno avuto origine dalla Riforma religiosa del XVI secolo.\nIn particolare, le Chiese anglicane potrebbero essere idealmente suddivise in due correnti:\nNel mondo i membri della Comunione anglicana, nel 2012, erano 80 milioni. Per quanto riguarda le cifre valgono comunque a proposito degli anglicani, tanto \"alti\" quanto \"bassi\", ma che mantengono forti legami con la \"tradizione anglicana\" .\nSi tratta di una corrente ancora maggioritaria in Inghilterra, nel Galles e in alcuni paesi del Commonwealth, ma ormai minoritaria negli Stati Uniti e su scala mondiale.\nLa Comunione anglicana nell'Europa Continentale comprende:\nDal 1931, tramite gli Accordi di Bonn, la Comunione anglicana \u00e8 in piena comunione con le Chiese vetero-cattoliche dell'Unione di Utrecht, e dal 1960, pioniere la Chiesa Episcopale, con la Chiesa filippina indipendente.\nSi parla anche di \"Chiese di Porvoo\" (o Comunione di Porvoo) con riferimento alle Chiese che, nel 1992, hanno sottoscritto a Porvoo, in Finlandia, una dichiarazione di reciproco riconoscimento dei ministeri e dei sacramenti: da una parte le Chiese anglicane della Gran Bretagna (Chiesa d'Inghilterra, Chiesa d'Irlanda, Chiesa episcopale di Scozia, Chiesa in Galles), dall'altra sei Chiese luterane scandinave e baltiche (Chiese evangeliche luterane di Estonia, Finlandia, Islanda e Lituania; Chiesa di Norvegia, Chiesa di Svezia).\nLa Chiese anglicane non-europee pi\u00f9 numerose sono quella nigeriana, seguita da quella australiana e da quella statunitense, detta anche episcopaliana.\nLa Comunione anglicana \u00e8 stata scossa negli ultimi anni da accese discussioni circa il sacerdozio femminile e l'ordinazione di sacerdoti omosessuali. In Gran Bretagna, dopo la decisioni della Comunione di ordinare donne sacerdoti, alcuni vescovi, sacerdoti e fedeli sono passati alla Chiesa cattolica. La Chiesa anglicana nigeriana ha, invece, fortemente polemizzato con la Chiesa episcopale degli Stati Uniti per la nomina a vescovo di un sacerdote dichiaratamente omosessuale.\nLa Chiesa Cattolica considera non valido il sacramento dell'ordine conferito dagli anglicani, per cui i ministri anglicani che chiedono di essere ammessi al sacerdozio cattolico devono essere nuovamente ordinati.\nAnche il titolo di \"chiesa\" non viene ufficialmente riconosciuto dalla Chiesa Cattolica alla Comunione Anglicana, alla quale viene riservata la definizione di \"confessione cristiana\".\nLa Diocesi anglicana in Europa \u00e8 a capo anche delle chiese anglicane italiane, i cui fedeli sono i prevalenza cittadini inglesi. Prima del 1980, ovvero della costituzione della Diocesi anglicana in Europa, questo ruolo era ricoperto dalla Diocesi di Gibilterra, che era proprietaria degli edifici di culto presenti in Italia. Il Centro Anglicano, fondato a Roma nel 1969, svolge un ruolo di rappresentanza della tradizione anglicana, cura il dialogo con la Chiesa cattolica ed ospita la pi\u00f9 grande biblioteca anglicana dell'Europa continentale."}
{"id": "53676", "revid": "637274", "url": "https://it.wikipedia.org/wiki?curid=53676", "title": "Mu\u1e25ammad ibn M\u016bs\u0101 al-Khw\u0101rizm\u012b", "text": "Al-Khwarizmi \u00e8 conosciuto come il padre dell'Algebra.\nNativo - come dice la sua \"nisba\" - della regione centroasiatica del Khw\u0101rezm (in persiano \"Khw\u0101razm\", l'antica Corasmia), talvolta confuso con Ja\u02bffar Mu\u1e25ammad ibn M\u016bs\u0101 ibn Sh\u0101kir, visse a Baghdad presso la corte del califfo al-Ma\u02bem\u016bn, che lo nomin\u00f2 responsabile della sua biblioteca, la famosa Bayt al-\u1e24ikma, la Casa della sapienza, di Baghdad.\nSotto la sua direzione furono tradotte in arabo molte delle principali opere matematiche del periodo greco-ellenistico, dell'antica Persia, di Babilonia e dell'India. Il cratere lunare Al-Khwarizmi \u00e8 dedicato a lui. Il suo nome ha dato origine al termine algoritmo e la sua opera al termine algebra.\nL\"'al-Kit\u0101b al-mukhta\u1e63ar f\u012b \u1e25is\u0101b al-jabr wa al-muq\u0101bala\".\n\u00c8 l'autore dell\"'al-Kit\u0101b al-mukhta\u1e63ar f\u012b \u1e25is\u0101b al-jabr wa al-muq\u0101bala\". Il trattato fu reperito nella penisola iberica dall'inglese Roberto di Chester, vissuto nel XII secolo, che ne tradusse una parte in latino con il titolo \"Liber algebrae et almucabala\", dove \"algebrae\" fu la latinizzazione di \"al-jabr\". La prima traduzione completa fu opera di Gerardo da Cremona.\nBiografia.\nSi conosce poco della sua vita: non \u00e8 neppure certo dove al-Khw\u0101rizm\u012b sia nato. La sua \"nisba\" fa pensare che potrebbe essere originario del Khw\u0101rezm, attiguo alla regione iraniana del Khorasan e all'incirca combaciante con le aree circostanti il lago Aral che sono ora conosciute come regione di Khiva e che fanno parte dell'Uzbekistan.\nLo storico analista persiano (ma arabografo) al-\u1e6cabar\u012b gli attribuisce la \"nisba\" \"al-Qutrabbul\u012b\", credendolo originario di Qutrabbul, una piccola citt\u00e0 vicina a Baghdad. Ad essa aggiunse anche la \"nisba\" al-Maj\u016bs\u012b, lasciando intendere che egli fosse un mago o un sacerdote zoroastriano. Alcuni hanno suggerito che la prefazione al suo libro sull'algebra potesse far intendere che egli fosse un musulmano ortodosso, sebbene i suoi studi di astrologia non consentano di confermare questa ipotesi. Nel \"Kit\u0101b al-Fihrist\" (lett. \"Libro dell'Indice\") di Mu\u1e25ammad ibn Is\u1e25\u0101q ibn al-Nad\u012bm si trova una biografia di al-Khw\u0101rizm\u012b, contenente l'elenco dei libri da lui scritti. Al-Khw\u0101rizm\u012b port\u00f2 a termine la maggior parte dei suoi lavori - tutti scritti in lingua araba - fra l'813 e l'833.\nDopo la conquista islamica delle regioni mesopotamiche e persiane, Baghdad divenne il centro degli studi scientifici e degli affari e molti mercanti e scienziati dalla lontana Cina e dall'India arrivarono in questa citt\u00e0, cos\u00ec come probabilmente fece al-Khw\u0101rizm\u012b.\nEgli visse a Baghdad come studioso presso il \"Bayt al-\u1e24ikma\", la Casa della sapienza voluta dal califfo al-Ma\u02bem\u016bn, dove ebbe modo di dedicarsi alle ricerche, alla traduzione di manoscritti scientifici greco-ellenistici e alla stesura delle proprie opere.\nOpere.\nI suoi maggiori contributi hanno riguardato i campi dell'algebra, della trigonometria, dell'astronomia/astrologia, della geografia e della cartografia. Il suo approccio sistematico e logico nel risolvere le equazioni lineari e di secondo grado diedero forma alla disciplina dell'algebra; questo stesso vocabolo \u00e8 derivato dal nome del suo libro \"al-Kit\u0101b al-mukhta\u1e63ar f\u012b \u1e25is\u0101b al-jabr wa l-muq\u0101bala\" (Arabo \u0627\u0644\u0643\u062a\u0627\u0628 \u0627\u0644\u0645\u062e\u062a\u0635\u0631 \u0641\u064a \u062d\u0633\u0627\u0628 \u0627\u0644\u062c\u0628\u0631 \u0648\u0627\u0644\u0645\u0642\u0627\u0628\u0644\u0629), scritto verso l'825 e tradotto in latino nel XII secolo con il titolo \u201cAlgoritmi de numero Indorum\u201d, forse la prima opera completa sul sistema di numerazione indiano. Si deve ad esso la diffusione del sistema di numerazione indo-arabico nel Vicino e Medio Oriente e successivamente in Europa.\nAl-Khw\u0101rizm\u012b sistematizz\u00f2 e corresse i dati geografici di Tolomeo relativi all'Africa e al Vicino Oriente. Un altro suo testo molto importante \u00e8 stato il \"Kit\u0101b surat al-ard\" (\"Libro sulla forma della Terra\", tradotto come \"Geografia\"), che presenta le coordinate di localit\u00e0 della parte del mondo conosciuta e in particolare di quelle citate dall'opera geografica di Tolomeo, ma con valori migliorati per quanto riguarda la lunghezza del Mar Mediterraneo e l'ubicazione di alcune citt\u00e0 in Asia e in Africa.\nEgli contribu\u00ec inoltre alla realizzazione di una carta geografica del mondo per il Califfo al-Ma\u02bem\u016bn e partecip\u00f2 al progetto per la determinazione della circonferenza della Terra, supervisionando il lavoro di 70 geografi impegnati a realizzare una mappa del \u201cMondo conosciuto\u201d a quel momento.\nAlgebra.\nL\"'al-Kit\u0101b al-mukhta\u1e63ar f\u012b \u1e25is\u0101b al-jabr wa al-muq\u0101bala\" \u00e8 un libro di matematica da lui scritto verso l'820.\nIl libro amplia il lavoro sulle equazioni algebriche del matematico indiano Brahmagupta e del matematico ellenistico Diofanto di Alessandria. Girolamo Cardano, nella sua \"Ars Magna\", lo ritiene il creatore dell'algebra, poich\u00e9 l\"'Aritmetica\" di Diofanto (III-IV secolo) fu scoperta solo in seguito. Oggi sappiamo tuttavia che l'inizio dell'algebra si pu\u00f2 far risalire al II millennio a.C. con la matematica babilonese e quella egiziana. Ci\u00f2 non toglie importanza al lavoro di al-Khw\u0101rizm\u012b, il quale raccolse materiale da tradizioni differenti (greca, indiana e siriaco-mesopotamica) e compil\u00f2 un trattato dotato di sistematicit\u00e0 che divenne un punto di riferimento per lo sviluppo dell'algebra moderna.\nLa parola \"algebra\" deriva dall'Arabo \u0627\u0644\u062c\u0628\u0631, \"al-jabr\", che significa \"ripristinare\" o \"completare\", una delle due operazioni usate per risolvere le equazioni di secondo grado, come descritto nel suo libro.Il libro \"Algoritmi de numero Indorum\", traduzione latina di uno dei suoi pi\u00f9 importanti studi sul sistema di numerazione indiano, introdusse la notazione posizionale e il numero zero nel mondo occidentale nel XII secolo. La parola algoritmo e la sua variante meno usata algorismo derivano da \"Algoritmi\", la latinizzazione del suo \"nome\".\nNormalmente l'algebra viene associata alla notazione simbolica e sintetica dell'algebra moderna, in realt\u00e0 l'algebra si \u00e8 sviluppata all'interno della speculazione della matematica islamica e, per molto tempo, nella matematica dell'Europa medioevale in una forma detta \"algebra retorica\" in cui le espressioni erano descritte con lunghi giri di parole. Per esempio, per descrivere l'equazione \"x\"2+10\"x\"=39, al-Khw\u0101rizm\u012b usa una espressione equivalente a: \"il quadrato e dieci radici dello stesso danno come somma trentanove unit\u00e0\".\nLa conoscenza del lavoro di al-Khw\u0101rizm\u012b \u00e8 dovuta alla traduzione parziale di Roberto di Chester a Segovia, nel 1145, in latino, intitolata \"Liber algebrae et almucabala\" e quella successiva, ma completa, di Gerardo da Cremona.\nIl metodo di al-Khw\u0101rizm\u012b per risolvere equazioni lineari e di 2\u00ba grado si basa principalmente nel ridurre l'equazione a uno dei sei tipi proposti (dove a, b e c sono interi positivi):\nIl metodo \u00e8 basato sulle due operazioni \"al-jabr\" (\"completamento\") e \"al-muq\u0101bala\" (\"bilanciamento\" o \"semplificazione\"). \"Al-jabr\" \u00e8 il procedimento utilizzato per rimuovere i numeri negativi, le radici e i quadrati aggiungendo la stessa quantit\u00e0 a entrambi i membri dell'equazione. Per esempio, \"x\"2 = 40\"x\" - 4\"x\"2 \u00e8 ridotto a 5\"x\"2 = 40\"x\". \"Al-muq\u0101bala\" \u00e8 il procedimento utilizzato per portare le quantit\u00e0 dello stesso segno dallo stesso membro dell'equazione. Per esempio, \"x\"2+14 = \"x\"+5 si riduce a \"x\"2+9 = \"x\".\nAritmetica.\nIl testo chiamato \"Algoritmi de numero Indorum\" (\"al-Khw\u0101rizm\u012b sui numeri indiani\") \u00e8 sopravvissuto in una traduzione latina, ma di esso si \u00e8 perso l'originale in arabo. La traduzione in latino fu ultimata nel gennaio del 1126 da Adelardo di Bath e Giovanni di Siviglia, che tradussero inoltre le tabelle astronomiche. Il titolo originale in arabo era probabilmente \"Kit\u0101b al-Jam\u02bf wa al-tafr\u012bq bi-\u1e25is\u0101b al-Hind\". (\"Libro sull'addizione e la sottrazione secondo il sistema di calcolo indiano\").\nGeografia.\nIl terzo importante studio di al-Khw\u0101rizm\u012b \u00e8 intitolato \"Kit\u0101b \u1e63\u016brat al-ar\u1e0d\" (, \"Libro sulla forma della Terra\", spesso tradotto in inglese come \"Geography\"), terminato nell'833. \u00c8 una versione rivista e completata della \"Geografia\" di Tolomeo e consiste in un elenco di 2402 coordinate di citt\u00e0 e altre caratteristiche geografiche preceduto da un'introduzione generale.\nDel \"Kit\u0101b \u1e63\u016brat al-ar\u1e0d\" \u00e8 sopravvissuta solo una copia, conservata nella Biblioteca dell'Universit\u00e0 di Strasburgo. Una traduzione latina \u00e8 conservata nella Biblioteca Nazionale di Spagna a Madrid e il suo titolo completo \u00e8 \"Libro sulla comparsa della Terra, con le sue citt\u00e0, montagne, mari, tutte le isole ed i fiumi, scritto da Ab\u016b Ja\u02bffar Muhammad ibn M\u016bs\u0101 al-Khw\u0101rizm\u012b, secondo il trattato geografico scritto da Tolomeo il Claudiano\".\nIl libro inizia con un elenco di latitudini e longitudini, a seconda delle \"fasce climatiche\", vale a dire in blocchi di latitudini e, in ogni fascia climatica, per longitudini. Paul Gallez evidenzia questo eccellente sistema che ci permette di dedurre molte latitudini e longitudini, anche se il documento in nostro possesso \u00e8 cos\u00ec in cattivo stato da renderlo quasi illeggibile.\nSia la copia in arabo sia la traduzione in latino non includono la stessa mappa del mondo, Hubert Daunicht \u00e8 stato in grado di ricostruire la mappa mancante partendo dalle coordinate: Daunicht lesse le latitudini e le longitudini dei tratti costieri nel manoscritto o li dedusse dal contesto quando esse risultavano illeggibili. Trasfer\u00ec i punti su carta millimetrata e, collegandoli con linee rette, ottenne un'approssimazione del contorno costiero presente nella mappa originale. Fece quindi lo stesso lavoro per i fiumi e le citt\u00e0.\nUna delle correzioni fatta da al-Khw\u0101rizm\u012b degli studi di Tolomeo fu la riduzione della latitudine del Mediterraneo da 62 a 52 gradi, quando essa ammonta effettivamente a soli 42 gradi. Lo studioso scelse per lo stesso meridiano Zero, come Tolomeo, le Canarie. L'ammontare delle terre disabitate si estende sopra i 180\u00ba. \nLa maggior parte dei toponimi usati da al-Khw\u0101rizm\u012b combacia con quelli di Tolomeo, Martellus e Behaim. \u00c8 la stessa la forma generale della linea costiera fra Taprobane e Cattigara. La costa atlantica della Coda del Drago, che non esiste sulla mappa di Tolomeo, \u00e8 tracciata con pochi dettagli sulla mappa di al-Khw\u0101rizm\u012b, mentre \u00e8 chiara e precisa sulla mappa di Martellus e nella versione successiva di Behaim.\nAstronomia.\nL'ultimo importante lavoro di al-Khw\u0101rizm\u012b \u00e8 lo \"Zij al-Sindhind\" (o \"Tavole indiane\"), concernente le tavole astronomiche che si basano su un certo numero di fonti greco-ellenistiche, indiane e persiane. Esse includono una tavola trigonometrica di valori del seno, il cui termine latino \"sinus\" \u00e8 la traduzione dell'arabo \"jayb\", ovvero \"tasca\", \"concavit\u00e0\" o \"sinuosit\u00e0\". In realt\u00e0 si tratt\u00f2 di un curioso fraintendimento da parte di Adelardo di Bath e di Gerardo da Cremona del termine sanscrito \"g\u012bva\" (che significa \"arco di cerchio\"). Nella lingua araba - che non ha il suono \"v\" - la parola \u00e8 scritta \"g\u012bb\" ma, scritta, essa pu\u00f2 essere letta \"jayb\". Da qui l'equivoco, destinato a perdurare nel tempo.\nProdusse anche strumenti astronomici come l'astrolabio e la meridiana. A lui sono anche dovute una serie di tavole astronomiche, di elaborazione antico-persiana, che resteranno in uso per quasi cinque secoli. Fu l'inventore del quadrato delle ombre detto anche \"scala altimetrica\", strumento da associare all'astrolabio per misurare altezze e distanze.\nAltre opere.\nAl-Khw\u0101rizm\u012b ha scritto numerose altre opere, compresa la \"Ris\u0101la f\u012b istikhr\u0101j ta\u02ber\u012bkh al-Yah\u016bd\", sul calendario ebraico, cos\u00ec come un'opera sull'utilizzo e la costruzione di un astrolabio. Ibn al-Nadim nel suo \"Kit\u0101b al-Fihrist\" (una bibliografia di libri in arabo) accenna a un \"Kit\u0101b al-rukh\u0101ma\" (il libro sulla meridiana) e a un \"Kit\u0101b al-ta\u02ber\u012bkh\" (Libro sulla storia), ma queste opere non sono giunte fino a noi."}
{"id": "53677", "revid": "1458455", "url": "https://it.wikipedia.org/wiki?curid=53677", "title": "Vladislav Iosifovi\u010d Bortkevi\u010d", "text": "Viene anche individuato come Ladislaus (Josephovich von) Bortkiewicz, come W\u0142adys\u0142aw Bortkiewicz (in polacco) e come Ladislaus Josephowitsch (von) Bortkiewicz (in tedesco).\nBiografia.\nNel 1890 ottenne la laurea in giurisprudenza, e nel 1898 pubblic\u00f2 \"La legge dei piccoli numeri\" (\"Das Gesetz der kleinen Zahlen\"), un saggio sulla distribuzione di Poisson. In questo libro mostrava come eventi con bassa frequenza presso una grande popolazione si distribuissero come una distribuzione poissoniana anche al variare delle probabilit\u00e0 degli eventi. Si tratta del libro che rese famosi i dati sugli incidenti mortali da cavallo presso i 14 reparti della cavalleria prussiana nell'arco di 20 anni. Bortkiewicz dimostrava appunto come tali dati seguissero la distribuzione statistica in questione. Il libro analizzava pure la statistica di bambini suicidi. Alcuni storici della matematica argomentano che la variabile casuale di Poisson dovrebbe chiamarsi \"variabile casuale di Bortkiewicz\".\nIn economia politica Bortkiewicz \u00e8 noto per l'analisi della teoria sul valore della moneta di Marx esposta negli ultimi due volumi de \"Il Capitale\".\nBortkiewicz individua un problema nel concetto di trasformazione delle categorie di valore in prezzo che, se dimostrato, minerebbe la pretesa di Marx di aver individuato un'importante base dell'economia capitalista. Quest'opera ha formato la basi per le importanti riflessioni fatte da Joseph Schumpeter, Paul Sweezy e altri."}
{"id": "53678", "revid": "767487", "url": "https://it.wikipedia.org/wiki?curid=53678", "title": "Maurice George Kendall", "text": "Educazione e primi anni.\nMaurice Kendall nasce a Kettering, Northamptonshire come figlio unico di John Roughton Kendall e Georgina Brewer. Come bambino supera un caso di meningite cerebrale, che era fatale in quel periodo. Trasferitosi da bambino a Derby, Inghilterra, si interessa durante le scuole superiori inizialmente alle lingue per poi passare alla matematica al St John's College, Cambridge, dove ha giocato a cricket e Scacchi (con i futuri campioni Conel Hugh O'Donel Alexander e Jacob Bronowski). Grazie alle sue capacit\u00e0 viene ammesso all'universit\u00e0 di Cambridge. \nNel 1929 viene assunto al ministero per l'agricoltura, dove viene a contatto con la statistica e produce lavori di tale qualit\u00e0 da diventare nel 1934 membro della Royal Statistical Society (della quale \u00e8 presidente dal 1960 al 1962). Con la sua ampia ed eccellente produzione scientifica contribu\u00ec tra l'altro alle teorie sulle serie storiche e la correlazione dei ranghi.\nRiconoscimenti.\nNel 1945 la RSS gli attribuisce la \"Guy Medal in Silver\", nel 1968 la \"Guy Medal in Gold\".\nNel 1980 le Nazioni Unite gli danno la medaglia per la pace per i suoi studi sulla fertilit\u00e0."}
{"id": "53679", "revid": "1718925", "url": "https://it.wikipedia.org/wiki?curid=53679", "title": "George Gallup", "text": "Biografia.\nGallup nacque in una famiglia povera a Jefferson, nell'Iowa.\nNel 1918 entr\u00f2 nell'Universit\u00e0 di Stato dello Iowa e consegu\u00ec nel 1923 il B.A., nel 1925 la laurea e nel 1928 il dottorato (Ph.D.).\nLa sua tesi di dottorato porta il titolo \"A New Technique for Objective Methods for Measuring Reader Interest in Newspapers\" (\"Una nuova tecnica per un metodo oggettivo di misura dell'interesse dei lettori dei quotidiani\").\nDopo aver insegnato nell'Iowa, si trasfer\u00ec nel 1929 per dirigere la scuola di giornalismo presso la Drake University, incarico che lasci\u00f2 nel 1931 per insegnare e fare ricerca presso la Northwestern University.\nUn anno dopo venne chiamato da Raymond Rubicam a lavorare presso l'agenzia pubblicitaria Young &amp; Rubicam, dove condusse per i clienti di questa indagini sull'opinione del pubblico (indagini demoscopiche). Rimase presso Y&amp;R per sedici anni, durante i quali fond\u00f2, nel 1935, l'American Institute of Public Opinion.\nGallup ottenne grande notoriet\u00e0 con il suo neonato istituto quando, nel 1936, riusc\u00ec a predire correttamente il risultato delle elezioni presidenziali intervistando soltanto 50.000 persone, mentre l'allora molto quotato \"Literary Digest\" sbagli\u00f2 clamorosamente la previsione, pur avendo intervistato molte pi\u00f9 persone.\nGallup non solo riusc\u00ec a predire correttamente l'esito delle elezioni presidenziali, ma riusc\u00ec pure a prevedere il risultato del \"Literary Digest\" utilizzando un campione casuale pi\u00f9 piccolo che corrispondeva ai criteri di scelta del \"Literary Digest\".\nDodici anni dopo, il suo istituto conobbe un momento di grande vergogna quando predisse per le elezioni presidenziali del 1948 la sconfitta di Harry Truman, con uno scarto da 5 fino a 15 punti percentuali rispetto al suo avversario, risultato poi perdente, Thomas Dewey.\nGallup, in quella occasione, ritenne che l'errore fosse dovuto al fatto di aver concluso le interviste tre settimane prima del voto.\nNel 1958 Gallup riun\u00ec tutte le sue attivit\u00e0 di indagini demoscopiche in quella che sarebbe diventata The Gallup Organization.\nGallup mor\u00ec, in seguito ad un arresto cardiaco, nella sua residenza estiva a Tschingel ob Gunten, un paese nell'Oberland bernese in Svizzera, frazione di Sigriswil. Fu sepolto nel cimitero di Princeton, in New Jersey.\nQuattro anni dopo, la \"Gallup Organization\" venne venduta alla Selection Research Institute di Lincoln, Nebraska."}
{"id": "53680", "revid": "124123", "url": "https://it.wikipedia.org/wiki?curid=53680", "title": "Agner Krarup Erlang", "text": "Defin\u00ec la variabile casuale Erlanghiana, molto usata nell'ambito della teoria del traffico telefonico per dimensionare correttamente gli apparati (ad esempio, per calcolare il numero di linee e di operatori necessari a un call center). Su proposta di David George Kendall, l'unit\u00e0 di misura del traffico telefonico porta il suo nome.\nBiografia.\nAgner Krarup Erlang visse l'infanzia in una situazione economicamente disagiata a L\u00f8nborg e venne istruito da suo padre, un insegnante. Nel 1892, a soli 14 anni, supera gli esami primari (dopo aver ottenuto un'autorizzazione speciale per via della sua giovane et\u00e0). Nei due anni successivi insegna nella scuola di suo padre. Nel 1896 supera con eccellenza gli esami di ammissione all'Universit\u00e0 di Copenaghen e comincia gli studi della matematica e delle scienze naturali, grazie a una borsa di studio. \nSi interessa inizialmente ai problemi di geometria; dopo la laurea nel 1901 affronta la teoria della probabilit\u00e0 e, nello stesso periodo, incontra l'ingegnere capo della compagnia telefonica di Copenaghen, matematico dilettante, che lo convince ad applicare le sue doti alla soluzione del problema delle attese nelle chiamate telefoniche.\nNel 1908 viene assunto dalla compagnia telefonica di Copenaghen, e nel 1909 pubblica il suo lavoro \" The theory of probability and telephone conversations\", il primo studio dettagliato sul traffico telefonico, nel quale dimostra che, sotto determinate condizioni, le chiamate telefoniche seguono la distribuzione di probabilit\u00e0 di Poisson. Nel 1917 pubblica \"Solution of some problems in the theory of probability of significance in automatic telephone exchanges\", nel quale introduce la variabile casuale Erlanghiana e fornisce le due formule (B, per la perdita di chiamate, e C, per il tempo di attesa) che sarebbero state presto adottate dalla compagnie telefoniche di tutto il mondo.\nIn suo onore, e su proposta di David George Kendall, l'International Consultative Committee on Telephones and Telegraphs (CCITT, predecessore della odierna ITU) battezz\u00f2 con il nome Erlang l'unit\u00e0 di misura di base per il traffico in un sistema di comunicazioni."}
{"id": "53681", "revid": "339392", "url": "https://it.wikipedia.org/wiki?curid=53681", "title": "Variabile casuale Erlanghiana", "text": ""}
{"id": "53699", "revid": "76963", "url": "https://it.wikipedia.org/wiki?curid=53699", "title": "Gao Xingjian", "text": "Nato a Ganzhou, nella provincia cinese del Jiangxi, ed espatriato in Occidente, risiede in Francia dal 1987 e ha ottenuto la cittadinanza francese nel 1998. Nel 1992 \u00e8 stato insignito dal governo francese del titolo di cavaliere dell'Ordre des Arts et des Lettres.\nBiografia.\nGao Xingjian nasce all'indomani dell'invasione giapponese della Cina, il padre era un funzionario di banca e la madre un'attrice dilettante che lo spinse a interessarsi al teatro e alla scrittura.\nDopo aver frequentato le scuole di base, nel 1962 ottenne la laurea in francese presso l'Istituto di lingue straniere di Pechino. Dopo l'inizio della Rivoluzione culturale venne mandato in un campo di rieducazione; in quel periodo fu costretto a bruciare un'intera valigia di propri manoscritti non ancora pubblicati.\nLe sue prime pubblicazioni risalgono al 1979, quando gli venne anche permesso di viaggiare in Francia e in Italia. Tra il 1980 e il 1987 pubblic\u00f2 numerosi saggi e racconti, e grande scalpore suscitarono alcune sue opere teatrali. Nel 1981 divenne drammaturgo associato al Teatro d'Arte del popolo di Pechino, dove furono messi in scena i suoi testi teatrali \"Segnale d'allarme\" (1982) e \"Fermata d'autobus\" (1983), che introdussero il teatro d'avanguardia in Cina. Nel 1986 la sua opera \"L'altra riva\" venne vietata e da allora nessun suo testo teatrale \u00e8 mai pi\u00f9 stato rappresentato in Cina. Per evitare le persecuzioni si dedic\u00f2 a un viaggio di dieci mesi attraverso le montagne della provincia del Sichuan, seguendo il corso dello Chang Jiang o Fiume Azzurro. Nel 1987 ottenne asilo politico in Francia e si stabil\u00ec a Parigi. Dopo la protesta di piazza Tien'anmen del 1989 rassegn\u00f2 le dimissioni da membro del Partito Comunista Cinese.\nIn seguito alla pubblicazione de \"La fuga\", testo teatrale ispirato dagli avvenimenti di piazza Tian'anmen, tutte le sue opere vennero vietate in Cina e Gao Xingjian fu costretto all'esilio e dichiarato \"persona non grata\" sul territorio cinese.\nGao Xingjian \u00e8 anche pittore di fama. Nel 1978, dopo la sua prima visita a un museo europeo, decide di abbandonare l'uso della pittura ad olio, ritenendo impossibile eguagliare i maestri occidentali e proseguire sulla loro strada. Si dedica dunque alla pittura con l'inchiostro di china, e in particolare a sviluppare la tecnica del monocromo nero, resa immortale per l'opera del grande poeta e pittore dell'VIII secolo Wang Wei. Alcune sue opere sono utilizzate per illustrare le copertine di molti suoi volumi, ha inoltre tenuto in tutto il mondo oltre trenta mostre (a Trieste nel 2003). Dopo il premio Nobel \u00e8 realizzato anche delle opere cinematografiche che ha definito dei \"cine-poemi\"."}
{"id": "53701", "revid": "47767", "url": "https://it.wikipedia.org/wiki?curid=53701", "title": "Bono (nome)", "text": "Origine e diffusione.\nDal nome medievale \"Bono\", proveniente dal latino \"Bonus\", che, nell'ambito dei nomi beneaugurali, assume il significato di \"buono\", \"di indole buona\", \"virtuoso\". Ormai desueto a giorni nostri, il nome Bono si diffuse per lo pi\u00f9 in epoca pre-moderna, in virt\u00f9 del suo chiaro valore augurale - in maniera simile ai nomi Bonomo, Omobono, Bonavita, Bonaventura, Bonamico, Boncompagno e Bonadonna.\nAltre fonti lo riconducono per\u00f2 ad una radice celto-germanica, \"bun\", col significato di \"proprietario\", \"che ha casa\". La forma diminutiva \"Bonito\" \u00e8 di origine chiaramente iberica.\nOnomastico.\nL'onomastico viene festeggiato il 1\u00ba agosto in ricordo di san Buono, prete e martire con altri undici compagni, festeggiato il 1\u00ba agosto, patrono dell'omonimo comune abruzzese. Con questo nome si ricordano inoltre:"}
{"id": "53703", "revid": "226458", "url": "https://it.wikipedia.org/wiki?curid=53703", "title": "Brancaleone (nome)", "text": "Origine e diffusione.\n\u00c8 un nome ormai in disuso, composto dai termini \"branca\" (voce del verbo \"brancare\", che vuol dire \"afferrare\", \"prendere\", \"acciuffare\") e \"leone\", quindi \"colui che afferra i leoni\".\nVa notato che la forma tronca \"Branca\" \u00e8 condivisa anche con il nome Pancrazio. \u00c8 diffuso in varie Regioni d'Italia anche come cognome nobiliare italiano, anche nella forma \"Brancaleoni\".\nOnomastico.\nL'onomastico ricorre il 1\u00ba novembre, giorno di Ognissanti, poich\u00e9 nessun santo ha portato il nome Brancaleone, che quindi \u00e8 adespota."}
{"id": "53704", "revid": "114272137", "url": "https://it.wikipedia.org/wiki?curid=53704", "title": "Brancaleone", "text": ""}
{"id": "53706", "revid": "1979289", "url": "https://it.wikipedia.org/wiki?curid=53706", "title": "Se mi lasci ti cancello", "text": "Se mi lasci ti cancello (\"Eternal Sunshine of the Spotless Mind\") \u00e8 un film del 2004 diretto da Michel Gondry con protagonisti Jim Carrey e Kate Winslet.\nLa sceneggiatura, vincitrice dell'Oscar 2005, \u00e8 opera di Charlie Kaufman, che conferma la sua inclinazione per i film di impianto \"psicologico\" e visionario come dimostrano altri film come \"Essere John Malkovich\", \"Il ladro di orchidee\" e \"Confessioni di una mente pericolosa\".\nIl film \u00e8 stato un successo sia di pubblico che di critica ed \u00e8 stato inoltre inserito nella lista dei cinquecento migliori film di sempre della rivista \"Empire\" alla posizione 73. La critica cinematografica lo ha classificato come uno dei film pi\u00f9 belli del XXI secolo.\nIl titolo originale, \"Eternal Sunshine of the Spotless Mind\", \u00e8 stato ripreso da un verso dell'opera \"Eloisa to Abelard\" (1717) del poeta inglese Alexander Pope (gi\u00e0 citata in un altro film di Kaufman, \"Essere John Malkovich\"). Alcuni versi della poesia vengono inoltre citati all'interno del film (a destra \u00e8 di seguito riportata la traduzione dell'edizione italiana del film):\nTrama.\nJoel Barish e Clementine Kruczynski si incontrano per caso sulla spiaggia di Montauk, New York, e lungo il tragitto in treno verso Rockville Centre iniziano a costruire una relazione. Tuttavia nessuno dei due sa che entrambi sono stati insieme per due anni, e dopo l'ennesimo litigio, qualche giorno prima, avevano deciso di lasciarsi. Clementine si era quindi rivolta alla clinica \"Lacuna Inc.\", diretta dal dottor Howard Mierzwiak, il quale \u00e8 in grado di cancellare ricordi specifici dalla mente di una persona. Lei decide di far cancellare Joel dalla sua mente, eliminando cos\u00ec tutti i ricordi collegati alla loro storia d'amore.\nQuando Joel, il giorno dopo la cancellazione, la cerca per riappacificarsi con lei, Clementine non ricorda assolutamente chi sia lui. Intanto \u00e8 corteggiata da Patrick, un tecnico della Lacuna che era rimasto colpito dalla sua bellezza e sta usando i suoi ricordi passati insieme agli oggetti che Joel le aveva regalato per conquistare il suo amore. Joel scopre l'esistenza della Lacuna e sceglie anche lui di far cancellare Clementine dalla sua mente, consegnando al personale della clinica tutti gli oggetti in qualche modo collegati alla loro relazione.\nPatrick e Stan, due tecnici della Lacuna, si recano all'appartamento di Joel per effettuare la cancellazione mentre dorme, con un processo lungo l'intera notte; Mary, la ragazza di Stan, che lavora anche lei alla Lacuna, arriva successivamente. Patrick abbandona l'appartamento per stare con Clementine, che nel frattempo ha avuto una crisi di nervi. Durante quella mattina Joel, in vista dell'intervento di cancellazione della sera, si era sottoposto ad una mappatura della sua mente effettuata osservando gli oggetti legati alla sua relazione con Clementine ma non si era concentrato abbastanza, cos\u00ec la sera sente parlare Stan e Patrick mentre eseguono la cancellazione, mentre la sua mente \u00e8 ancora attaccata alla realt\u00e0.\nIn seguito Stan e Mary rimangono da soli a sorvegliare la macchina, ma passano la nottata bevendo, fumando e scambiandosi effusioni. Seguendo la mappatura effettuata nel giorno precedente dei ricordi di Joel, la macchina inizia a cancellare i ricordi ma a questo punto Joel si rende conto di non voler pi\u00f9 cancellare Clementine dalla sua mente e oppone resistenza alla procedura, tentando di nascondere la sua amata al di fuori dei ricordi mappati il giorno precedente nel disperato tentativo di non dimenticarla.\nLa resistenza di Joel provoca il fallimento della procedura e Stan e Mary sono perci\u00f2 obbligati a chiamare Howard per farsi aiutare. Mentre Howard riesce a far tornare il processo alla normalit\u00e0, Mary non pu\u00f2 pi\u00f9 nascondere un'infatuazione per lui e lo bacia. In seguito all'arrivo della furibonda moglie di Howard, che era andata a controllare se effettivamente il marito fosse al lavoro, Mary scopre di essersi lei stessa sottoposta alla procedura per dimenticare una precedente storia con Howard.\nJoel scopre di non poter fermare il processo ma, prima che il suo ultimo ricordo di Clementine (in una casa sulla spiaggia di Montauk dove si erano conosciuti due anni prima durante una festa organizzata da amici comuni) venga cancellato, lei dice di amarlo e lo invita a cercarla nella cittadina marittima. All'alba i suoi ricordi su Clementine sono completamente cancellati e al suo risveglio non la ricorda pi\u00f9. Quel giorno, festa di san Valentino, decide di disertare il lavoro e di prendere invece un treno per Montauk, dove incontra Clementine e dove la narrazione aggancia la prima scena del film.\nLo stesso giorno Mary lascia il suo lavoro e ruba dall'archivio della Lacuna le informazioni dei clienti della clinica, intenzionata a spedirle per posta ai diretti interessati. La mattina del 16 febbraio, tornati in citt\u00e0 dopo una notte sul fiume Charles ghiacciato, Joel porta Clementine a casa di lei per prendere il suo spazzolino perch\u00e9 lei possa seguirlo nel suo appartamento. In assenza di Clementine incontra Patrick che \u00e8 l\u00ec per riprendere il corteggiamento e si domanda perch\u00e9 Joel sia di nuovo l\u00ec da lei.\nIn casa Clementine trova una cassetta della Lacuna nella sua posta e l'ascolta nella macchina di Joel; entrambi sentono tutte le critiche di lei su di lui, il che induce Joel a pensare che lei stia giocando con i suoi sentimenti. Joel la obbliga a scendere dalla macchina e a lasciarlo solo. Patrick tenta di avvicinare Clementine ma lei, urlandogli contro, pone fine alla loro possibile relazione.\nClementine va allora a casa di Joel dove lo trova con la sua registrazione della Lacuna, mentre tiene in mano un disegno realizzato nella loro precedente relazione ma che lui non aveva consegnato. Entrambi capiscono la verit\u00e0 sul loro passato: pur sapendo che una nuova relazione potrebbe finire per gli stessi motivi che avevano registrato sui nastri e che le differenze potrebbero rivelarsi insostenibili, decidono di provare comunque a continuare a vivere felici insieme. L'ultima scena mostra un ricordo di loro due che passeggiano sulla spiaggia di Montauk.\nColonna sonora.\nLa colonna sonora del film \u00e8 stata pubblicata dall'etichetta Hollywood Records il 16 marzo 2004 per il mercato statunitense e il 19 aprile 2004 per il Regno Unito. La seconda traccia \"Mr. Blue Sky\", presente tra le tracce dell'album, non \u00e8 inclusa nel film ma \u00e8 stata utilizzata nei trailer.\nDistribuzione.\nEdizione italiana.\nIl film \u00e8 stato distribuito in Italia dalla Eagle Pictures. Il titolo italiano \u00e8 stato fortemente criticato in quanto non richiama quello originale\u00a0\u2013 traducibile come \"L'eterno splendore della mente immacolata\" \u2013 facendo apparire la pellicola come una classica commedia americana. La pellicola \u00e8 stata in seguito distribuita in edizione DVD con il titolo \"Eternal Sunshine of the Spotless Mind - Se mi lasci ti cancello\", riprendendo quindi il titolo originale e con il titolo italiano, ormai registrato, in caratteri di minore dimensione. Usc\u00ec nelle sale statunitensi il 19 marzo 2004 e in Italia il 22 ottobre dello stesso anno."}
{"id": "53707", "revid": "2225", "url": "https://it.wikipedia.org/wiki?curid=53707", "title": "Eternal sunshine of the spotless mind", "text": ""}
{"id": "53708", "revid": "125447776", "url": "https://it.wikipedia.org/wiki?curid=53708", "title": "Traveling Wilburys", "text": "I Traveling Wilburys sono stati un supergruppo musicale attivo alla fine degli anni ottanta. Era composto da esponenti di spicco del panorama rock: Bob Dylan, George Harrison, Tom Petty, Jeff Lynne e Roy Orbison.\nIl risultato di questa collaborazione tra affermate \"superstar\" della musica rock - reduci da decenni di successi in attivit\u00e0 singola o di gruppo - segn\u00f2 un gioioso momento artistico in grado di produrre una musica fresca, arricchita dagli umori dei quali ciascun componente del gruppo era apportatore. Tuttavia non manc\u00f2 di ironizzare accennando all'impresa di \"dinosauri del rock\" diretti in studio di registrazione come ad una \"gita premio\".\nLa \"band\" \u00e8 stata inserita nel 2007 nella Vocal Group Hall of Fame.\nStoria.\nL'idea di formare il gruppo nacque nel 1988. La formazione del gruppo ebbe una genesi curiosa: Harrison, dopo una cena invit\u00f2 Lynne e Orbison ad una sessione per la registrazione di un brano che doveva servire da \"lato B\" per un suo disco singolo (\"This is Love\"). Per la registrazione pensarono di chiamare Bob Dylan che sapevano avere uno studio di registrazione, il \"Santa Monica California Studio\". Dylan con gioia dei tre, rispose al telefono, fatto non del tutto scontato, data la sua nota misantropia. Il giorno seguente Harrison, recandosi da Dylan per registrare, dovette passare da Petty a recuperare una sua chitarra dimenticata l\u00ec e in tale occasione gli propose di unirsi alla combriccola per una suonata. Harrison definisce questi eventi come frutto di una magia\".\" l risultato fu la registrazione di una canzone - \"Handle with Care\" - che apparve subito \"troppo buona\" per essere limitata come \"riempitivo\" per un 45 giri.\nIl nome del gruppo \u00e8 in realt\u00e0 uno scherzo. Infatti \"Wilburys\" fu un termine slang utilizzato per primo da Harrison nel corso della registrazione di Cloud Nine con Jeff Lynne. Harrison, riferendosi agli errori di registrazione indotti da alcune attrezzature difettose, scherzosamente si rivolse a Lynn con \"We'll bury 'em in the mix.\" (tradotto in \"Li seppelliremo in fase di missaggio\"). In seguito usarono il termine per qualsiasi piccolo errore nelle prestazioni e ancora quando il supergruppo si ritrovava. Harrison sugger\u00ec come nome del gruppo \"The Trembling Wilburys\", mentre Lynne sugger\u00ec \"Traveling\" e fu cos\u00ec che si opt\u00f2 per il nome \"Traveling Wilburys\" che trov\u00f2 d'accordo i membri.\nDa qui alla decisione a cui giunsero i cinque futuri \"Wilburys\" di dare vita ad un album collettivo e alla formazione di una estemporanea \"band\", il passo fu assai breve. Scritte da tutti i componenti del gruppo, le canzoni del primo album dei \"Traveling Wilburys\" (che portava il titolo di \"Traveling Wilburys Vol. 1\") furono registrate a tempo di record (Dylan, ad esempio, sarebbe dovuto partire da l\u00ec a poco per uno dei suoi interminabili \"tour\" in giro per il mondo).\nMesso in commercio nell'ottobre dell\"88 (a novembre in Italia), il disco stup\u00ec (in un certo senso spiazzandolo) gran parte del pubblico appassionato di musica rock (in particolare i \"fan\" personali di ciascun componente il gruppo). La mancanza di un vero e proprio lancio pubblicitario, oltre che l'inedito nome del gruppo, aliment\u00f2 facilmente il \"piccolo mistero\" di chi fosse a celarsi sotto le mentite spoglie dei fratelli \"Wilburys\" (peraltro facilmente riconoscibili nonostante i vistosi occhiali scuri che indossavano per la foto di copertina), figli di tale \"Charles Truscott Wilbury Sr.\". Questo fatto non imped\u00ec al disco di scalare le classifiche di vendita (e di gradimento, tanto da essere inserito fra i 100 migliori album di sempre dalla rivista specializzata \"Rolling Stone\").\nA rattristare gli animi - e a condizionare evidentemente anche un possibile sviluppo futuro del gruppo - giunse poche settimane dopo la pubblicazione dell'album (il 7 dicembre) la notizia dell'improvvisa morte, in seguito ad un infarto cardiaco, del pi\u00f9 anziano dei componenti, ovvero Roy Orbison.\nDue anni dopo, nell'ottobre del 1990, il gruppo torn\u00f2 tuttavia a farsi vivo - ancora una volta a sorpresa - pubblicando un nuovo album, intitolato ironicamente \"Traveling Wilburys Vol. 3\". Un possibile \"Vol. 2\" non fu mai immesso sul mercato discografico eccetto che - come accadde poi per il \"vol. 4\" - in versione \"bootleg\", quindi non ufficiale.\nFormazione e collaboratori.\nFormazione nell'album Vol.1 (1988)\nFormazione nell'album Vol.3 (1990)\nFormazione che prese parte alla ristampa del 2007\nDiscografia.\nAlbum in studio\nRaccolte\nSingoli, 45 giri\nSingoli 12\""}
{"id": "53732", "revid": "228587", "url": "https://it.wikipedia.org/wiki?curid=53732", "title": "Irma", "text": ""}
{"id": "53734", "revid": "124563959", "url": "https://it.wikipedia.org/wiki?curid=53734", "title": "Papa Giovanni XVII", "text": "Come per gli altri pontefici che si susseguirono sul trono di Pietro dopo la morte di Silvestro II, si hanno scarsissime notizie, per cui molte fonti devono essere non considerate attendibili.\nBiografia.\nOrigini e carriera ecclesiastica.\nOriginario di Rapagnano, presso Fermo (o ancora romano della regione della Biberatica oppure originario di Mantova e migrato a Roma in giovent\u00f9, come sostenuto da alcuni storici\n), il futuro pontefice si chiamava Giovanni, era soprannominato Cicco, ed era figlio, secondo un catalogo dell'XI secolo, di un tal Giovanni. Probabilmente di nobile stirpe (ma per altri di umili e oscure origini), la figura di Giovanni XVII, per quanto sbiadita, fu rievocata tra membri della famiglia Secco, che furono membri del clero: un vescovo, un diacono e un \"secundicerius\" (alto dignitario della cancelleria lateranense). Essi sono commemorati in un epitaffio del 1040 che rivela quanto fossero orgogliosi della loro parentela con Giovanni XVII.\nPer quanto riguarda la sua carriera ecclesiastica, nel XVIII secolo Vincenzo Cardella scrisse che Sicco fu fatto cardinale da Gregorio V (996-999), ma la notizia non \u00e8 appurata da nessun'altra fonte coeva.\nPontificato.\nFu eletto pontefice il 16 maggio del 1003, quattro giorni dopo la scomparsa del predecessore, per volont\u00e0 della nobile e potente famiglia dei Crescenzi, all'epoca guidata da Giovanni Crescenzi III (\u2020 1012), e fu consacrato un mese dopo.\nL'unico documento ufficiale di Giovanni XVII rimastoci \u00e8 un'autorizzazione concessa al missionario polacco Benedetto, discepolo di Brunone di Querfurt, e ai suoi compagni, a impegnarsi nell'opera di evangelizzazione degli Slavi, ma anche in questo caso l'attribuzione \u00e8 dubbia secondo Sennis, in quanto l'attribuzione a Giovanni XVII \u00e8 frutto di una congettura temporale.\nGiovanni XVII resse la Chiesa per soli 5 o 6 mesi, quando spir\u00f2 il 6 novembre o il 7 dicembre. Fu sepolto probabilmente nella basilica di San Giovanni in Laterano."}
{"id": "53735", "revid": "124564137", "url": "https://it.wikipedia.org/wiki?curid=53735", "title": "Papa Giovanni XVIII", "text": "Biografia.\nOrigini e carriera ecclesiastica.\nTradizionalmente ritenuto figlio del presbitero Orso Fasani e di Stefania, dell'educazione e della carriera ecclesiastica del romano Giovanni Fasani di Porta Metronia si hanno scarsissime notizie. Le fonti medievali riportano che fu cardinale presbitero di San Pietro, titolo cardinalizio da sempre inesistente e che Salvador Miranda ha cercato di individuare piuttosto in San Pietro in Vincoli, ma essendo apocrife e non coeve al pontificato di Giovanni, si possono considerare spurie.\nPontificato.\nElezione.\nFu eletto per volere di Giovanni Crescenzi III, esponente della famiglia pi\u00f9 potente della citt\u00e0, il giorno di Natale e fu consacrato il mese successivo.\nGoverno della Chiesa.\nGiovanni non fu una semplice creatura del patrizio romano Giovanni Crescenzi; dagli scarsi documenti rimastici pare, anzi, che abbia cercato di prendere misure energiche per molte questioni della Chiesa. Tra gli atti pi\u00f9 significativi fu la ripresa dell'azione evangelizzatrice iniziata da Gregorio V e da Silvestro II: Giovanni XVIII invi\u00f2, infatti, san Bruno di Querfurt tra gli Slavi e in Russia perch\u00e9 continuasse l'opera di conversione al cristianesimo.\nRelazioni con Costantinopoli.\nIn primo luogo, Giovanni dipan\u00f2 i dissidi tra le Chiese di Roma e Costantinopoli, interrotti gi\u00e0 dai tempi dell'antipapa Bonifacio VII: sotto il suo pontificato, infatti, il Patriarca Sergio II (999-1019) reinser\u00ec il nome del Papa fra i Sacri Dittici.\nLa Chiesa tedesca.\nSul fronte europeo, Giovanni ottenne dal nuovo re di Germania Enrico II (1003-1024) il ripristino della sede di Merseburg che Benedetto VII circa trent'anni prima aveva soppresso e che Gregorio V, senza successo, aveva cercato di ristabilire. Nel 1007 concesse a Enrico II il permesso di fondare la sede di Bamberga (Baviera), sede che l'imperatore voleva farne sia una base per l'azione evangelizzatrice presso gli immigrati slavi sia un centro politico sul Meno superiore. Questa nuova sede fu resa, da Giovanni XVIII, suffraganea di Magonza anzich\u00e9 di Erbipoli (W\u00fcrzburg), come avrebbe voluto il vescovo di quest'ultima, e passata sotto diretta protezione papale.\nLa Chiesa di Francia.\nNel tardo 1007, quando seppe che i vescovi L\u00e9otheric di Sens (\u2020 1032) e Folco di Orl\u00e9ans (\u2020 1012) avevano minacciato i privilegi di esenzione dell'Abbazia di Fleury ordinando all'abate Gauzlin (\u2020 1030) d'ignorare le relative bolle papali, Giovanni li convoc\u00f2 perentoriamente a Roma minacciandoli di scomunica; avvert\u00ec anche il re Roberto II di Francia che avrebbe colpito d'interdetto l'intero regno se essi non si fossero presentati.\nAltri provvedimenti.\nSeguendo l'esempio di papa Giovanni XV, Giovanni XVIII, verso la met\u00e0 del 1004, canonizz\u00f2 solennemente cinque martiri polacchi: Benedetto, Giovanni, Isacco, Matteo e Cristiano. Inoltre confer\u00ec il pallio agli arcivescovi di Treviri, Meingaud o Megingod, e di Canterbury, Elfeg o Alphege (\u2020 1012) (successore di Sant'Alfrico).\nRelazioni con i regni cristiani.\nNel frattempo, il re di Germania Enrico II, dopo aver sconfitto Arduino d'Ivrea, fu Incoronato, il 14 maggio del 1004, Re d'Italia a Pavia dall'arcivescovo di Milano Arnolfo II. Il cronista Tietmaro di Merseburgo (975-1018) segnala che Giovanni desiderava molto che Enrico II venisse a Roma, ma Giovanni Crescenzi III si oppose in ogni modo. Il patrizio non viene citato esplicitamente, ma sotto l'espressione \"diversorum reluctatione hostium\" si pu\u00f2 nascondere proprio Giovanni Crescenzi:\nFine del pontificato.\nDopo cinque anni e mezzo di pontificato, a giugno, forse abdic\u00f2: dopo essersi ritirato nel monastero della Basilica di San Paolo fuori le mura, vi mor\u00ec non molto tempo dopo. Questa versione storica compare per\u00f2 solo in due fonti tedesche medioevali, la \"Chronica sive Historia de duabus civitatibus\" di Ottone di Frisinga e la \"Historia pontificum Romanorum\", mentre non ne \u00e8 fatta menzione in alcuna fonte dell'epoca. La causa sarebbe stato il riavvicinamento a Bisanzio da parte del Papa, cosa che Giovanni Crescenzi non avrebbe accolto con favore e costringendo il papa a rinunciare al suo ministero.\nProprio per la mancanza di fonti sufficienti a considerare la deposizione spontanea di Giovanni XVIII dal suo Ufficio, si tende a considerare quest'informazione spuria e a ritenere che Giovanni sia morto nelle sue funzioni tra il giugno e il luglio del 1009. Non si sa esattamente se sia stato sepolto nella Basilica del Laterano o in quella di San Paolo."}
{"id": "53737", "revid": "297059", "url": "https://it.wikipedia.org/wiki?curid=53737", "title": "Papa Sergio IV", "text": "Biografia.\nOrigini.\nPietro Boccadiporco (\"Bucca porca\" od \"Os Porci\", nei documenti) era figlio di un calzolaio romano, di nome Pietro, e di Stefania. Nato verso il 970, entr\u00f2 a far parte dell'ordine benedettino. Nel 1004 divenne vescovo di Albano e cardinale allo stesso titolo.\nPontificato.\nPietro venne eletto papa il 31 luglio 1009, quando il predecessore Giovanni XVIII era ancora in vita. Fu consacrato dopo la morte del predecessore e adott\u00f2 il nome pontificale di Sergio IV, per rispetto al primo pontefice, san Pietro. Bench\u00e9 il suo raggio d'azione fosse stato limitato dall'onnipotenza politica di Giovanni Crescenzi III (\u2020 1012) (e per questo motivo disponiamo di poche notizie riguardo al suo pontificato), di Sergio IV vengono talvolta attribuite le misure per alleviare la carestia a Roma, l'esenzione di certi monasteri dal governo episcopale e una bolla papale (datata 1010) che chiedeva la cacciata dell'Islam dalla Terra santa, dopo che il califfo fatimida al-Hakim bi-Amr Allah aveva saccheggiato i luoghi di culto dei cristiani. Si prodig\u00f2, inoltre, nel redigere un epitaffio in onore del suo predecessore, Papa Silvestro II, all'ingresso della Basilica Lateranense.\nSergio IV mor\u00ec il 12 maggio 1012. Gli successe papa Benedetto VIII, Teofilatto II dei conti di Tuscolo, ostile alla fazione dei Crescenzi che stavolta non pot\u00e9 imporre il proprio candidato, l'antipapa Gregorio VI.\nSergio IV \u00e8 sepolto nella basilica di San Giovanni in Laterano."}
{"id": "53738", "revid": "125815819", "url": "https://it.wikipedia.org/wiki?curid=53738", "title": "Papa Benedetto VIII", "text": "Benedetto VIII, considerato quale uno dei pontefici pi\u00f9 energici che si fossero seduti sul soglio di Pietro nel \"Saeculum obscurum\", fu promotore delle prime istanze riformatrici che avrebbero trovato poi luogo sotto l'et\u00e0 gregoriana, cio\u00e8 vent'anni dopo la sua morte.\nBiografia.\nOrigini e carriera ecclesiastica.\nTerzo figlio di Gregorio \"de Tusculana\" e di Maria, Teofilatto II appartenne alla nobile famiglia dei conti di Tuscolo. Il padre Gregorio, secondo quanto riporta il Duchesne nel \"Liber Pontificalis\", era stato ammiraglio della flotta pontificia per nomina dell'imperatore Ottone III, oltrech\u00e9 senatore. Fratello minore di Romano (futuro Giovanni XIX) e di Alberico (padre del futuro Benedetto IX), della vita di Teofilatto prima che diventasse pontefice si hanno scarse notizie e contraddittorie fra di loro: per alcuni Teofilatto fu creato cardinale vescovo di Porto da Silvestro II nel 1001; secondo la tradizione ereditata dallo pseudocardinale Benone e non totalmente ignorata dagli storici successivi, Teofilatto era ancora un laico al momento dell'ascesa al soglio pontificale.\nIl pontificato.\nL'elezione.\nDopo la morte di Sergio IV (12 maggio 1012), e quella quasi improvvisa del patrizio Giovanni Crescenzi III (18 maggio), i Tuscolani imposero come pontefice il trentenne Teofilatto, riuscendo cos\u00ec ad abbattere il potere dei Crescenzi su Roma che durava dalla morte di Silvestro II (1003). Il giorno stesso della morte del Crescenzi, infatti, Teofilatto fu consacrato pontefice (il Gregorovius riporta da parte di un laico) col nome di Benedetto VIII.\nContrasto coll'antipapa Gregorio VI.\nTuttavia, Il casato dei Crescenzi, che aveva gi\u00e0 imposto a Roma diversi papi in passato (gli ultimi tre furono Giovanni XVII, Giovanni XVIII e Sergio IV), fece elevare, grazie al sostegno del Clero, al Soglio il romano Gregorio, dando inizio ad una vera e propria guerra tra le due famiglie. Benedetto VIII, saldamente sul trono, impieg\u00f2 i primi due mesi del suo pontificato (giugno e luglio) per ridurre il potere della famiglia avversaria, togliendo ai Crescenzi le fortificazioni della Campagna, vale a dire i loro ultimi presidi intorno a Roma. L'antipapa Gregorio VI pertanto, espulso da Roma, si rec\u00f2 nel dicembre a P\u00f6hlde, in Germania, presso Enrico II di Sassonia (1003-1024) cercando il suo appoggio.\nIl riconoscimento di Benedetto.\nQuesti per\u00f2, dopo averlo inizialmente ben accolto, riconobbe come papa Benedetto. Enrico II, uomo assai pio ma anche avveduto politicamente, si accorse del potere che i tuscolani erano riusciti ad instaurare a Roma, e di come Benedetto VIII, che gi\u00e0 aveva inviato ad Enrico alcune lettere che contrapponessero la sua causa a quella di Gregorio, governasse la citt\u00e0 con pugno di ferro. Inoltre, Benedetto aveva gi\u00e0 avviato una politica in favore della Chiesa tedesca donandole vari privilegi ecclesiastici e promettendo ad Enrico il sospirato titolo imperiale.\nRelazioni con Enrico II di Germania.\nL'incoronazione e il rinnovo del \"Privilegium Othonis\".\nLe relazioni tra papa e imperatore, per tutta la durata del loro incarico, furono eccellenti. Enrico, fautore del rinnovamento morale della Chiesa, trov\u00f2 un attento ed intelligente interlocutore in Benedetto VIII, che favor\u00ec le iniziative proposte dall'imperatore, come si vedr\u00e0 pi\u00f9 avanti. Come primo segno di alleanza tra i due poteri universali del Medioevo, il 14 febbraio 1014, Benedetto incoron\u00f2 Enrico imperatore dei Romani nella Basilica di San Pietro insieme alla moglie Cunegonda. Successivamente, cerc\u00f2 di assicurare anche per i tempi futuri il rispetto delle norme consuetudinarie dell'elezione del papa ribadendo il \"Privilegium Othonis\", documento con cui nel 962 l'imperatore Ottone I di Sassonia aveva ottenuto dall'allora pontefice Giovanni XII il diritto di convalidare l'elezione papale. Atto apparentemente sfavorevole alla libert\u00e0 della Chiesa, l'azione di Papa Benedetto era volta ad arginare l'anarchia in cui era caduta Roma dopo l'et\u00e0 di Carlo Magno, cio\u00e8 da quando era venuta meno la potente protezione del potere civile.\nInterventi militari nel Meridione.\nBenedetto VIII chiese l'aiuto dell'imperatore anche per risolvere un conflitto scoppiato nel sud della penisola. L'impero romano d'Oriente aveva dei possedimenti nell'Italia meridionale sin dai tempi di Giustiniano. Dopo che i bizantini ebbero soffocato una rivolta a Bari guidata dal ricco cittadino Melo, questi fugg\u00ec nel Principato longobardo di Capua, dove ottenne l'appoggio del Papa, ostile ai greci per questioni di giurisdizione ecclesiastica sul Meridione. Benedetto aiut\u00f2 Melo e gli altri ribelli assoldando dei guerrieri normanni capitanati dai fratelli Osmondo e Gilberto Drengot, ma la spedizione normanna and\u00f2 incontro alla sconfitta: nell'ottobre 1018 i Drengot furono severamente battuti a Canne, e i bizantini marciarono verso nord per punire il Papa. Benedetto si risolse nel chiedere aiuto ad Enrico II. Per convincerlo del fatto che Roma correva un grave pericolo, si rec\u00f2 personalmente in Germania, incontrando l'imperatore a Bamberga. Enrico, nel novembre del 1021, pass\u00f2 le Alpi e fren\u00f2, nel corso del 1022, il catapano Basilio Boioannes dai suoi propositi belligeranti contro Roma.\nGoverno di Roma.\nLa dittatura dei Tuscolani.\nBenedetto, gi\u00e0 ben prima dell'incoronazione imperiale, era riuscito a mantenere il controllo di Roma nelle mani della sua famiglia, affidando la cura del governo al fratello maggiore Romano (il futuro papa Giovanni XIX), nominanto senatore e console dei romani. Il padre Gregorio fu confermato nella nomina a \"prefetto navale\" delle flotte pontifice, mentre l'altro fratello Alberico aveva uffici giudiziari. Nonostante ci\u00f2, la Campagna laziale e i territori confermati da Enrico al momento della sua incoronazione non erano liberi possedimenti della Santa Sede, in quanto vi dominavano ora i conti di Segni, mentre la Sabina era rimasta saldamente in mano ai Crescenzi. L'opera di definitiva sottomissione dei territori del Patrimonio di San Pietro fu assai lunga, in quanto occup\u00f2 Benedetto per ben sei anni (1014-1020), durante i quali il giovane Teofilatto dovette occuparsi anche dei musulmani prima, e della riforma della Chiesa poi.\nLa campagna contro i Saraceni.\nNel corso del X e dell'XI secolo, il Mediterraneo era in preda alle scorribande dei pirati musulmani, meglio conosciuti come i Saraceni. Gi\u00e0 nei secoli passati, questi predoni del mare avevano saccheggiato San Pietro e San Paolo fuori le Mura nell'846 (sotto il pontificato di Sergio II), per poi continuare a compiere razzie finch\u00e9 non intervennero a fermarli prima Giovanni VIII (con la distruzione della flotta musulmana al largo del Circeo, nell'877), poi Giovanni X (con l'annientamento dell'esercito arabo, presso il Garigliano, nel 915) grazie alla formazione di leghe militari.\nNel 1016, tocc\u00f2 a Papa Benedetto emulare questi suoi energici predecessori e occuparsi di respingere l'invasione mussulmana che, guidata da Mu\u01e7\u0101hid, dalle basi saracene in Sardegna aveva messo a ferro e fuoco prima Luni, e poi Pisa. Il papa non fece attendere le richieste di soccorso che gli erano giunte a Roma: intimorito dalla potenza rinnovata dei saraceni, Benedetto VIII riun\u00ec una vasta coalizione navale intesa a distruggere definitivamente i Saraceni e a recuperare sia la Sardegna che la Corsica. \n&lt;br&gt;Inizialmente, il papa, alla guida dell'esercito pontificio, annient\u00f2 le truppe musulmane in una battaglia presso Luni. Mu\u01e7\u0101hid, per\u00f2, riusc\u00ec a fuggire e a riorganizzarsi in Sardegna, sfidando apertamente le flotte genovesi e pisane. La flotta papale, guidata da Gregorio e dal papa stesso, si un\u00ec pertanto a quelle di Pisa e di Genova, infliggendo una cocente sconfitta in mare a Mu\u01e7\u0101hid. Eccone la testimonianza del vescovo e storico Tietmaro di Merseburgo:\nI Sinodi riformatori.\nBenedetto si mostr\u00f2 assai sensibile nei confronti delle idee religiose che Enrico patrocinava. Gi\u00e0 nel 1013, per esempio, Benedetto conferm\u00f2 i privilegi della sede diocesana di Bamberga, cui Enrico teneva molto per la diffusione del cristianesimo e quelli del monastero di Sansepolcro, verso il quale lo stesso sovrano aveva dimostrato il proprio favore. Dopo che il sovrano lo riconobbe come pontefice legittimo, furono convocati, nel 1014 e nel 1015, i primi concili riformatori, ispirati profondamente ai dettami cluniacensi. Il primo si tenne all'indomani dell'incoronazione di Enrico, e stabil\u00ec, da un lato, nuovi canoni in materia ecclesiastica e disciplinari (tra cui quello di ricevere il diaconato sotto i 25 anni, e l'episcopato sotto i 30) e, dall'altro, vide (per insistenza imperiale) l'inserimento del \"Filioque\" nel Credo, perno teorico su cui si combattevano le Chiese d'occidente e dell'oriente bizantino. Allora il Credo fu per la prima volta cantato in una messa papale. Il secondo rinnov\u00f2 altre promesse contro la simonia e il nicolaismo. Questi due concili furono il preambolo di nuove assise ecclesiastiche promosse da papa e imperatore.\nE difatti, nonostante gli impegni politici e militari sopra esposti, Benedetto VIII continu\u00f2 nella sua volont\u00e0 di rinnovamento della Chiesa. Dopo aver visto fallire il tentativo di convocare un concilio ecumenico, nel 1018 Benedetto VIII ne organizz\u00f2 uno provinciale a Ravenna ove, col beneplacito dell'imperatore, furono promulgate disposizioni contro la simonia e il concubinato sacerdotale. Nel 1022 Benedetto VIII riun\u00ec, sempre insieme ad Enrico II, un concilio a Pavia, dove furono nuovamente emanati i canoni sinodali di Ravenna, con l'aggiunta della deposizione degli ecclesiastici colpevoli dalla loro carica.\nMorte e sepoltura.\nDopo due anni che videro il pontefice trionfante sia politicamente che ecclesiasticamente (si ricordi che, tra il sinodo pavese e la morte del pontefice, quest'ultimo ebbe la meglio sul vescovo di Magonza Aribone nel far valere i diritti della sede romana, qualora un vescovo suffraganeo di un metropolita avesse desiderato appellarsi a Roma), quest'energico pontefice mor\u00ec, poco pi\u00f9 che quarantenne, il 9 aprile del 1024, trovando sepoltura in San Pietro."}
{"id": "53739", "revid": "74801", "url": "https://it.wikipedia.org/wiki?curid=53739", "title": "Pearl White", "text": "Biografia.\nFiglia di un modesto contadino del Missouri, Pearl White crebbe a Springfield, Missouri, dove inizi\u00f2 a interessarsi alla recitazione gi\u00e0 al liceo e partecip\u00f2 alla locale compagnia filodrammatica. All'et\u00e0 di 18 anni si un\u00ec alla \"Trousedale Stock Company\" come attrice \"part time\": lavorava negli spettacoli serali mentre continuava il suo lavoro quotidiano per aiutare la famiglia.\nMolto presto fu in grado di entrare a tempo pieno nella compagnia, iniziando un tour per gli stati del Midwest americano. Nel 1907 si spos\u00f2 con il collega attore Victor Sutherland (1889-1968) ma presto si separarono e quindi giunsero al divorzio.\nNel 1910 i fratelli Path\u00e9 offrirono a Pearl White l'occasione di recitare in \"The Girl From Arizona\", il primo film americano prodotto dalla compagnia francese nel suo nuovo studio di Bound Brook, nel New Jersey. Lavor\u00f2 quindi ai Lubin Studios e in altre compagnie indipendenti fino a quando la Crystal Film Company di Manhattan le offr\u00ec il ruolo principale in numerosi film brevi.\nDopo aver raggiunto una certa notoriet\u00e0, nel 1914 il regista della Path\u00e9 Louis J. Gasnier (1875-1963) offr\u00ec a Pearl White il ruolo di interprete in \"The Perils of Pauline\", film basato su un racconto di Charles W. Goddard (1879-1951). La storia non \u00e8 (come si potrebbe desumere dal titolo) quella di una donna inerme; al contrario \"Pauline\" \u00e8 il personaggio centrale di una storia che comporta una notevole dose di azione per la quale il fisico atletico di Pearl White si dimostr\u00f2 assolutamente adatto.\n\"The Perils of Pauline\" era composto da venti episodi che sviluppavano il concetto di \"eroina in pericolo\". Fu un enorme successo di pubblico che fece di Pearl White una celebrit\u00e0 di prima grandezza che arriv\u00f2 a guadagnare l'astronomica cifra di 3000 dollari a settimana. A questo grande successo ne segu\u00ec un altro ancora pi\u00f9 grande, \"I misteri di New York\".\nGuidando aeroplani, sfrecciando su automobili, nuotando attraverso fiumi e altre sfide di ogni genere, interpret\u00f2 altri quattro \"serial\" di successo basati sullo stesso tema. In questi film di azione Pearl White fece gran parte del lavoro di stunt-woman, con il risultato di procurarsi numerose lesioni che la costrinsero a usare una vera controfigura nei film successivi.\nNel 1919 Pearl White era diventata una giovane donna ricchissima; fu allora che incontr\u00f2 e spos\u00f2 il veterano della Prima guerra mondiale, il maggiore Wallace McCutcheon Jr. (1880-1928), figlio di un produttore cinematografico. Il marito di Pearl era anche lui attore e si era cimentato anche nella regia e nella produzione per\u00f2 con scarso successo, tanto che aveva lasciato la conduzione della Biograph, la casa di produzione che gli era stata affidata dal padre malato, nelle mani pi\u00f9 capaci di David W. Griffith. &lt;br&gt;Neppure questo matrimonio dur\u00f2 a lungo e il divorzio arriv\u00f2 nel 1921; due anni dopo Pearl White interpret\u00f2 il suo ultimo film americano. Su incoraggiamento dei suoi amici francesi decise di lavorare per la Path\u00e9, ed essendo una persona che apprezzava le altre culture, Pearl White entr\u00f2 nel grande ambiente culturale che raccoglieva decine di geni attorno al quartiere parigino di Montparnasse.\nDurante il suo soggiorno a Parigi interpret\u00f2 il suo ultimo film con il suo amico Edward Jos\u00e9 (1880-1930), il regista di origine belga che l'aveva diretta in numerosi \"serial\" negli Stati Uniti. I film muti potevano essere girati indifferentemente in qualsiasi paese e dato che Pearl White era ormai una star conosciuta in tutto il mondo, in Francia le vennero offerte numerose parti. Scelse invece di recitare dal vivo in una produzione di Montmartre intitolata \"Tu Perds la Boule\" (\"Perdi la palla\"). Entusiasta di questo genere di spettacolo, nel 1925 accett\u00f2 l'offerta di lavorare con l'attore di prosa Max Wall nella \"\"London Review\" \"al Lyceum Theatre di Londra.\nLa povert\u00e0 sofferta durante l'infanzia rese Pearl White una persona molto frugale rispetto al denaro. Si dimostr\u00f2 una notevole donna d'affari e invest\u00ec in un nightclub di successo a Parigi, in un hotel con casin\u00f2 a Biarritz oltre che in una quantit\u00e0 di cavalli da corsa di razza. \nViveva in una casa alla moda nell'esclusivo sobborgo parigino di Passy e possedeva anche una villa a Rambouillet. La povera ragazzina del Missouri si mischiava all'alta societ\u00e0 europea e presto divenne intima dell'uomo d'affari greco Theodore Cossika che condivideva il suo stesso interesse nei viaggi. Insieme acquistarono una casa vicino al Cairo e Pearl White estese ancora i propri orizzonti culturali viaggiando con il suo compagno attraverso il Medio Oriente e l'Asia.\nNel corso degli anni l'abuso di alcool da parte di Pearl White aument\u00f2 considerevolmente, forse nel tentativo di sedare i dolori cronici dovuti alle lesioni riportate nei suoi film di azione. Nel 1933 dovette essere ricoverata in ospedale e questo la port\u00f2 a una dipendenza dai farmaci che usava per alleviare i dolori. I suoi ultimi anni li pass\u00f2 in un doloroso sopore alcolico e mor\u00ec di cirrosi epatica all'et\u00e0 di 49 anni nell'ospedale americano del sobborgo parigino di Neuilly. Venne sepolta nel cimitero di Passy.\nIl posto che Pearl White occupa nel cinema \u00e8 quello di una pietra miliare sia nell'evoluzione dei generi cinematografici che del ruolo della donna. Il suo film \"I misteri di New York\" \u00e8 stato scelto per essere conservato nello United States National Film Registry. Tutti i suoi film vennero realizzati in studi cinematografici della costa est degli Stati Uniti e si ritiene che non abbia mai visitato Hollywood. La \"Mecca del cinema\" le ha comunque reso onore con una stella nella \"Hollywood Walk of Fame\" di Los Angeles."}
{"id": "53740", "revid": "123619954", "url": "https://it.wikipedia.org/wiki?curid=53740", "title": "Brusicco", "text": "Brusicco (\"Br\u00f9s\u00ecch\" in dialetto bergamasco) \u00e8 una contrada di Sotto il Monte Giovanni XXIII, paese in provincia di Bergamo, che ha acquistato notoriet\u00e0 perch\u00e9 vi nacque Angelo Giuseppe Roncalli, eletto Papa nel 1958 con il nome di Giovanni XXIII. Da anni \u00e8 diventato luogo di devozione e meta ogni anno di migliaia di pellegrini: a Brusicco \u00e8 possibile visitare la casa natale di Papa Giovanni e la piccola chiesa di Santa Maria Assunta in Brusicco (del XV secolo) dove il futuro pontefice fu battezzato. Sul retro della casa natale sorge il seminario del PIME (Pontificio Istituto Missioni Estere)."}
{"id": "53749", "revid": "42994160", "url": "https://it.wikipedia.org/wiki?curid=53749", "title": "Pappagallo", "text": ""}
{"id": "53750", "revid": "486946", "url": "https://it.wikipedia.org/wiki?curid=53750", "title": "Animali domestici", "text": ""}
{"id": "53752", "revid": "165197", "url": "https://it.wikipedia.org/wiki?curid=53752", "title": "Pappagalli", "text": ""}
{"id": "53753", "revid": "124174653", "url": "https://it.wikipedia.org/wiki?curid=53753", "title": "Aphrodite's Child", "text": "Gli Aphrodite's Child sono stati un gruppo musicale rock greco attivo sul finire degli anni sessanta.\nStoria.\nIl gruppo si form\u00f2 in Grecia e comprendeva Vangelis Papathanassiou, Demis Roussos, Loukas Sideras e Anargyros detto \"Silver\" Koulouris. Per tentare la fortuna, nel 1968 decisero di trasferirsi a Londra, ma il quarto elemento dovette rimanere in patria per assolvere gli obblighi di leva. L'aereo faceva scalo a Parigi, e i tre vennero bloccati nella capitale francese per delle irregolarit\u00e0 nel visto dei loro passaporti.\nIl loro tipo di musica era costituito da una miscela di rock e atmosfere folkloristiche greco-mediterranee, con arie progressive in un sostrato di musica classica.\nI tre ottennero un'audizione presso la casa discografica Mercury Records e furono notati dal produttore francese Pierre Sberro, che propose loro di adattare in chiave pop il celebre \"Canone in re maggiore\" dell'abate Johann Pachelbel, compositore tedesco del Seicento, sulla scia del successo ottenuto dai Procol Harum con una analoga operazione musicale. \n\"Rain and Tears\", questo il titolo che fu dato al brano, venne pubblicato proprio nei giorni del Maggio francese e, trasmesso incessantemente dalla radio, divent\u00f2 suo malgrado una colonna sonora degli avvenimenti di quei giorni, per poi diventare nel corso dei mesi successivi uno strepitoso successo mondiale di vendite.\nArriva al primo posto in classifica in Francia per 14 settimane e in Italia addirittura per 4 mesi, e al secondo in Svizzera, Paesi Bassi e Norvegia, vincendo il disco d'oro.\nLa formula del successo era soprattutto nelle sonorit\u00e0 quasi da chiesa dell'organo Hammond di Vangelis, e nella voce di Roussos, interessante per l'uso del falsetto, una delle pi\u00f9 affascinanti del panorama pop del periodo.\nSfruttando il successo di questo brano, gli Aphrodite's Child pubblicarono alcuni 45 giri tutti di grande successo. \nTra i brani pi\u00f9 conosciuti, oltre al gi\u00e0 citato \"Rain and Tears \"anche \"End of the World\" ebbe gran successo, arrivando ottava in Italia. Il loro successo nella penisola italiana li spinse a realizzare due cover di canzoni italiane molto famose e ne nacque un nuovo 45 giri, \"Quando l'amore diventa poesia/Lontano dagli occhi\", irrobustendo la loro fama in Italia. Altro successo fu rappresentato da \"I Want To Live\" che nel 1969 arriv\u00f2 primo nei Paesi Bassi, quinto in Italia e ottavo in Svizzera. Nel 1969 si parl\u00f2 anche di una loro partecipazione al Festival di Sanremo, per il quale prepararono i due brani del 45 giri fatto appositamente per il mercato italiano (\"Lontano dagli occhi\" e \"Quando l'amore diventa poesia\"), ma alla fine vennero loro preferiti altri interpreti.\nGiunto al successo il gruppo seppe ben rinnovare il suo sound, introducendo nel repertorio pezzi rock'n'roll scritti e vocalmente interpretati dal batterista Loukas Sideras, come \"Let Me Love Let Me Live.\" Il 1970 \u00e8 un anno di straordinaria ispirazione compositiva; nasce in questo periodo \"It's Five O'Clock\", uno dei pi\u00f9 famosi successi della band, che arriva primo in Francia, Italia, Germania e sesto in Svizzera, caratterizzato dall'ambiguo testo scritto da Roussos e da sonorit\u00e0 particolari che ricordano l'antica musica greca con influenze classiche, grazie all'utilizzo di strumenti inconsueti quali l'arpa e il salterio. \nNello stesso periodo vengono composti \"Air\" e \"Funky Mary\". \nNello stesso periodo viene composta \"Spring Summer Winter and Fall\" che arriva prima in Italia per due settimane.\nGiunto all'apice del successo, il gruppo cominci\u00f2 ad avvertire al suo interno i primi problemi.\nPapathanassiou, autore di tutte le musiche, era stanco di scrivere canzoni semplici e di facile presa e intendeva passare a un repertorio pi\u00f9 impegnativo, pur sapendo di dover rinunciare in tal modo al denaro garantito dal successo commerciale del gruppo. Demis Roussos era invece dell'idea di continuare sulla stessa strada.\nIn conclusione, Vangelis si rifiut\u00f2 di partecipare alle stressanti tourn\u00e9e che il trio era costretto a effettuare per tenere viva la fama e fu sostituito da Harris Chalkitis.\nNel frattempo si dedic\u00f2 alla realizzazione di un album che progettava da parecchio tempo e che aveva come tema centrale il libro dell'Apocalisse di Giovanni. Sideras e Koulouris si offrirono di collaborare con lui, mentre Demis partecip\u00f2 in pratica in veste di ospite cantante solo in tre brani.\nA questo album partecip\u00f2 anche la cantante-attrice Irene Papas, protagonista di una \"performance\" dalle chiarissime allusioni sessuali.\nIl disco - concepito come doppio vinile e intitolato \"666\" (numero che rievoca i contenuti dell'Apocalisse e pi\u00f9 in particolare viene riferito al demonio) - venne bloccato poco prima della pubblicazione.\nNel frattempo i rapporti fra i tre si guastarono definitivamente e il gruppo, sul finire del 1971, fu ufficialmente sciolto.\nA qualche mese di distanza dallo scioglimento, la casa discografica si decise a mettere sul mercato \"666\". L'album si rivel\u00f2 un ottimo lavoro, anche per le tematiche affrontate nella sua struttura di \"concept album\", ma il pubblico continuava a considerare gli Aphrodite's Child un gruppo adatto pi\u00f9 a pubblicare brani singoli che non album, e rimase cos\u00ec disorientato da questo lavoro che niente aveva a che fare con la precedente produzione; probabilmente per questo motivo, il disco venne di fatto ignorato.\nSoltanto tempo dopo, in pieno \"periodo progressivo\", questo lavoro del gruppo otterr\u00e0 il successo che - a detta dei critici - sicuramente meritava.\nDemis Roussos e Vangelis hanno in seguito intrapreso carriere soliste in opposte direzioni. Vangelis esplorando i terreni dell'avanguardia musicale tesa verso l'elettronica, mentre Demis ha continuato a proporre canzoni prettamente melodico-sentimentali che gli hanno garantito continuit\u00e0 nella carriera artistica soprattutto in Germania e in Italia. Tuttavia, i due hanno spesso continuato a collaborare insieme, in quanto Vangelis ha scritto alcune canzoni incise da Roussos, e Roussos \u00e8 intervenuto come cantante in alcuni brani della colonna sonora del film \"Blade Runner\"."}
