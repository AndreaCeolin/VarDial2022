{"id": "82174", "revid": "287204", "url": "https://it.wikipedia.org/wiki?curid=82174", "title": "Cademario", "text": "Cademario () \u00e8 un comune svizzero di 791 abitanti del Cantone Ticino, nel distretto di Lugano.\nGeografia fisica.\nCademario \u00e8 una localit\u00e0 turistica situata nel Malcantone.\nStoria.\nLe pi\u00f9 antiche strutture di cui abbiamo conoscenza sono state scoperte nel 1939 in localit\u00e0 la Forcora e consistono in una necropoli dell'et\u00e0 del ferro.\nLa prima menzione che abbiamo di Cademario \u00e8 in un testo del 1163 dove \u00e8 riferito come Cademerio. Il nome Cademario \u00e8 prevalente in tutte le epoche. Le varianti di cui abbiamo anche traccia sono Cadelmario, Cadamario, Cadolmario, Cadelinario, Chadelmario. \nAttorno all\u2019anno 1000, la data non \u00e8 certa, gran parte del territorio di Cademario pass\u00f2 dalla giurisdizione della Corte di Agnuzzo a quella del monastero di Sant\u2019Abbondio di Como che lasci\u00f2 in gestione il territorio agli stessi abitanti (massari) in cambio di un canone annuale con, pi\u00f9 tardi, possibilit\u00e0 di riscatto. Dopo il 1355 il territorio pass\u00f2 sotto il controllo del vescovo di Milano e nel 1512 sotto lo scudo elvetico.\nCademario dipendeva dalla parrocchia di Agno, dalla quale ha ottenuto l\u2019indipendenza spirituale nel 1626.\nL\u2019economia era essenzialmente basata sulla coltivazione e pastorizia e la migrazione, stagionale ma soprattutto definitiva, ha segnato una significativa diminuzione della popolazione dal 1600 al 1800.\nIl territorio di Cademario in origine era pi\u00f9 esteso e comprendeva Bioggio e Bosco Luganese, dal quale si \u00e8 separato per ultimo nel 1783, per volont\u00e0 del comune di Bosco Luganese. La separazione spirituale segue pochi anni dopo nel 1807.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82175", "revid": "287204", "url": "https://it.wikipedia.org/wiki?curid=82175", "title": "Breno (Alto Malcantone)", "text": "Breno () \u00e8 una frazione di 255 abitanti del comune svizzero di Alto Malcantone, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 5,71\u00a0km\u00b2, il 2005 \u00e8 stato accorpato agli altri comuni soppressi di Arosio, Fescoggia, Mugena e Vezio per formare il comune di Alto Malcantone, del quale Breno \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "82177", "revid": "287204", "url": "https://it.wikipedia.org/wiki?curid=82177", "title": "Fescoggia", "text": "Fescoggia () \u00e8 una frazione di 88 abitanti del comune svizzero di Alto Malcantone, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 2,5\u00a0km\u00b2, il 2005 \u00e8 stato accorpato agli altri comuni soppressi di Arosio, Breno, Mugena e Vezio per formare il comune di Alto Malcantone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82179", "revid": "287204", "url": "https://it.wikipedia.org/wiki?curid=82179", "title": "Mugena", "text": "Mugena () \u00e8 una frazione di 141 abitanti del comune svizzero di Alto Malcantone, nel Cantone Ticino (distretto di Lugano).\nStoria.\nNel territorio comunale vi era forse un insediamento romano, del quale restano alcune urne cinerarie. La prima traccia del paese risale per\u00f2 al 1214, quando fu menzionato con il nome di \"Megiadina\", e poi con vari altri nomi nel corso dei secoli (\"Migena\" nel 1270, ). Non \u00e8 pi\u00f9 visibile il \"castrum\" : della fortezza resta solo una citazione in una pergamena .\nGi\u00e0 comune autonomo che si estendeva per 3,7\u00a0km\u00b2, il 2005 \u00e8 stato accorpato agli altri comuni soppressi di Arosio, Breno, Fescoggia e Vezio per formare il comune di Alto Malcantone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "82180", "revid": "287204", "url": "https://it.wikipedia.org/wiki?curid=82180", "title": "Amore (romanzo)", "text": "Amore \u00e8 un romanzo della scrittrice statunitense Toni Morrison, Premio Nobel per la letteratura nel 1993.\nRomanzo corale che fa uso continuo dei flashback, \u00e8 - oltre che una profonda indagine sulla natura dell'animo umano - un'analisi sociale della comunit\u00e0 afroamericana.\nTrama.\n\u00c8 la storia di una amicizia tra due bambine, Heed e Christine, che si rompe quando il nonno della seconda, vedovo da tempo, decide di sposare la prima ancora undicenne. Billy Cosey, cos\u00ec si chiama l'uomo, \u00e8 il ricco proprietario di un albergo di lusso, ritrovo dei neri benestanti negli anni quaranta.\nLa vicenda si impernia intorno al protagonista, Cosey, cinico ed egoista donnaiolo, incurante dei sentimenti femminili e delle sue donne che vengono assorbite da una lotta violenta per rivendicare i diritti che hanno acquisito: Heed, quello di moglie, Christine e la madre May quello di eredi dirette di un grosso patrimonio.L'amore di un tempo si trasforma in profondo odio e diventa per ognuna di loro l'unico motivo per vivere.\nL'unica figura femminile che fa eccezione \u00e8 la cuoca che, con grandi slanci di umanit\u00e0, cerca di mantenere un equilibrio, anche se precario, tra Heed, Christine e May.\nLa vicenda, che va dagli anni ruggenti fino ad un presente, che di quegli anni non possiede pi\u00f9 nulla se non il rancore tra due vecchie donne, mostrer\u00e0, solo nel tragico finale, il vero volto dell'amore."}
{"id": "82181", "revid": "287204", "url": "https://it.wikipedia.org/wiki?curid=82181", "title": "Vezio (Alto Malcantone)", "text": "Vezio () \u00e8 una frazione di 208 abitanti del comune svizzero di Alto Malcantone, nel Cantone Ticino (distretto di Lugano).\nStoria.\nGi\u00e0 comune autonomo che si estendeva per 3,63\u00a0km\u00b2, il 2005 \u00e8 stato accorpato agli altri comuni soppressi di Arosio, Breno, Fescoggia e Mugena per formare il comune di Alto Malcantone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82182", "revid": "124953229", "url": "https://it.wikipedia.org/wiki?curid=82182", "title": "Aurelio Fierro", "text": "Biografia.\nEra originario di Montella, in provincia di Avellino, appartenente a una famiglia di costruttori. A Montella uno zio aveva aperto nel 1932 un cinema-teatro. Era cugino del politico locale Attilio Fierro.\nSi laure\u00f2 negli anni quaranta in Ingegneria, ma nel 1951 vinse un concorso di voci nuove, primo su 600, che gli consent\u00ec di firmare un contratto con la Durium, con cui avrebbe poi inciso una serie di canzoni in lingua napoletana e in italiano. Nel 1953 vinse con \"Rose, poveri rrose!\" il primo festival di Castellammare di Stabia. Questo lo spinse a lasciare la professione di ingegnere per potersi dedicare alla musica. Il suo primo successo fu \"Scapricciatiello\". Nel 1956 vinse il Festival di Napoli con \"Guaglione\". La canzone gli diede fama internazionale, anche grazie alle numerose 'tourn\u00e9e' che comp\u00ec in USA e Canada. Fu tradotta in diverse lingue e la versione francese, \"Bambino\", lo port\u00f2 l'anno dopo all'\"Olympia\" di Parigi per 3 settimane dal 22 maggio all'11 giugno con un enorme successo, tanto che gli fu chiesto di prorogare lo show, ma l'imminente nascita del primo figlio gli imped\u00ec di rimanere. Raggiunse la grande popolarit\u00e0 nel 1957 con \"Lazzarella\", scritta da Domenico Modugno. La canzone divenne colonna sonora dell'omonimo film in cui Fierro recitava al fianco di Luigi De Filippo, Tina Pica e Domenico Modugno.\nPartecip\u00f2 a sei Festival della canzone italiana di Sanremo (1958, 1959, 1961, 1962, 1963 e 1964) e a diverse edizioni del Festival della canzone napoletana, del quale vinse cinque edizioni (1956-58-61-65-69) oltre a ottenere sei secondi e due terzi posti. Partecip\u00f2 anche a varie edizioni di Canzonissima, ottenendo la vittoria nell'edizione del 1957 (chiamata Voci e volti della fortuna) con il brano \"Scapricciatiello\". Una delle sue canzoni pi\u00f9 note \u00e8 \"'A pizza\", scritta da Alberto Testa e presentata al Festival di Napoli 1966, in coppia con Giorgio Gaber. Nel 1961 partecip\u00f2 al Giugno della Canzone Napoletana.\nRecit\u00f2 in vari film, al fianco di Tina Pica, Pupella Maggio, Nino Manfredi, Sylva Koscina, Terence Hill. Tra gli altri, \"Caporale di giornata\", \"Quel tesoro di pap\u00e0\", \"Ricordati di Napoli\", \"Lazzarella\", \"Serenatella sciu\u00e8 sciu\u00e8\". Nel 1996 interpret\u00f2 il padre di Iaia Forte in \"Luna e l'altra\" di Maurizio Nichetti, film candidato quell'anno al Golden Globe.\nFu anche discografico, fondando e dirigendo l'etichetta discografica King, che ebbe tra i primi anni sessanta e la prima met\u00e0 degli anni settanta importanza anche a livello nazionale, con gli artisti di punta Peppino Gagliardi e Enzo Del Forno.\nNegli anni settanta fu consigliere comunale di Napoli per la Democrazia Cristiana. Nel 1976, per commemorare la scomparsa del compositore Salvatore Mazzocco, la casa discografica Durium dedic\u00f2 a quest'ultimo l'album \"La Napoli di Salvatore Mazzocco: cantano Aurelio Fierro, Mirna Doris, Mario Trevi\".\nStudioso della cultura e delle tradizioni partenopee, avrebbe voluto fondare un museo della canzone napoletana con annesso piccolo teatro per turisti, ma il progetto non and\u00f2 in porto. Riusc\u00ec invece a pubblicare una \"Grammatica della lingua napoletana\" e, per la Rusconi con prefazione di Antonio Ghirelli, un libro di \"Fiabe e leggende napoletane\".\nPer tutti gli anni novanta fu impegnato nella stesura di una \"Enciclopedia storica della canzone\" in quattro volumi, che non riusc\u00ec a dare alle stampe.\nNel 1986 apr\u00ec a Napoli, con la moglie, un ristorante e, nel 1996, una pizzeria.\nNei mesi di novembre e dicembre del 2000 fu in tourn\u00e9e in Giappone in 30 citt\u00e0 per aprire l'anno di \"Italy in Japan\" e, visto il successo ottenuto, fu chiamato a chiudere l'anno con un'altra tourn\u00e9e in 18 citt\u00e0 giapponesi. Nel 2002, con una delle sue ultime esibizioni, partecip\u00f2 al Premio Carosone. Mor\u00ec nel 2005 colpito da ictus, e fu sepolto nella cappella di famiglia nel cimitero di Montella."}
{"id": "82183", "revid": "287204", "url": "https://it.wikipedia.org/wiki?curid=82183", "title": "Caslano", "text": "Caslano () \u00e8 un comune svizzero di 4\u00a0273 abitanti del Cantone Ticino, nel distretto di Lugano.\nGeografia fisica.\nCaslano si trova nella regione del Malcantone sulle rive del Lago di Lugano ai piedi del Monte Sassalto, , grazie ai sedimenti alluvionali del torrente Magliasina.\nStoria.\nIl primo nucleo abitato di Caslano si \u00e8 sviluppato attorno a una fortificazione romana, da cui il toponimo originario di \"Castellano\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCaslano \u00e8 servito dall'omonima stazione sulla ferrovia Lugano-Ponte Tresa.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82184", "revid": "287204", "url": "https://it.wikipedia.org/wiki?curid=82184", "title": "Pura (Svizzera)", "text": "Pura (in tedesco \"Purren\", desueto, ) \u00e8 un comune svizzero di 1\u00a0398 abitanti del Cantone Ticino, nel distretto di Lugano.\nGeografia fisica.\nPura \u00e8 situato nel Malcantone, , sul versante destro della valle del fiume Magliasina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82185", "revid": "125322468", "url": "https://it.wikipedia.org/wiki?curid=82185", "title": "Giacomo Boni", "text": "Fu senatore del Regno d'Italia nella XXVI legislatura.\nBiografia.\nDopo gli studi tecnici partecip\u00f2 ai restauri che si eseguivano sul Palazzo Ducale di Venezia e studi\u00f2 architettura all'Accademia delle Belle Arti.\nNel 1888 \u00e8 nominato segretario della Regia Calcografia, nel 1890 ispettore dei monumenti della Direzione generale delle Antichit\u00e0 e Belle Arti: nel 1895-1896 \u00e8 direttore dell'Ufficio Regionale dei Monumenti di Roma e a partire dal 1898 dirige gli scavi del Foro Romano, a cui a partire dal 1907 si aggiungono quelli del Palatino.\nSi interessa di tutela e valorizzazione dei monumenti, promuove la creazione nel 1907 del Gabinetto Fotografico Nazionale e auspica l'istituzione di un catalogo nazionale e lo stabilimento di norme aggiornate per i restauri, privilegiando le ragioni della conservazione rispetto a quelle della ricostruzione. Si occupa inoltre dell'utilizzo delle piante in relazione ai resti antichi, sia come protezione delle muratura dal disgregamento, sia come loro presentazione al pubblico.\nNell'ambito dello scavo segue un metodo scientifico, applicando tra i primi i principi dello scavo stratigrafico: fu il primo, nel 1885, ad applicarlo alle ricerche di archeologia classica, prima ancora di Wilhelm D\u00f6rpfeld; tra i primi si interessa dei materiali rinvenuti negli scavi e della loro collocazione fisica all'interno degli strati; per primo considera di uguale importanza anche il materiale medioevale, senza privilegiare l'et\u00e0 classica; tra i primi si avvale di disegni e di fotografie per la documentazione. Le indicazioni da lui dettate nell'articolo \"Il metodo negli scavi archeologici\" (\"Nuova Antologia\", 1901) conservano ancora oggi il loro valore.\nDella sua attivit\u00e0 di studio e ricerca restano numerosi documenti di archivio presso la Soprintendenza Archeologica di Roma. Alle sue ricerche nel Foro Romano si devono la scoperta del \"Lapis niger\", della Regia, del Lacus Curtius, dei cunicoli cesariani nel sottosuolo della piazza, della necropoli arcaica presso il tempio di Antonino e Faustina e della chiesa di Santa Maria Antiqua. Sul Palatino port\u00f2 alla luce una cisterna arcaica a th\u00f2los, i ricchi ambienti della \"Casa dei Grifi\" e della cosiddetta \"Aula isiaca\" al di sotto del palazzo imperiale di et\u00e0 flavia.\nCome architetto si occup\u00f2 nel 1896-97 della ristrutturazione di Villa Blanc a Roma (propriet\u00e0 di Alberto Blanc, ministro degli esteri del re Umberto I): nei giardini della villa fu inserito un mausoleo romano rinvenuto nel 1896 dallo stesso Boni in uno scavo sulla Via Flaminia presso Tor di Quinto (ora direttamente sulla via Nomentana in seguito all'ampliamento della strada).\nNel 1903, in seguito al crollo l'anno prima del campanile di San Marco a Venezia, poi ricostruito negli anni successivi, fu chiamato per lo scavo archeologico delle sue fondamenta, dove identific\u00f2 strutture di epoca romana.\nAlla sua morte fu sepolto sul Palatino, negli Orti Farnesiani.\nBoni tra paganesimo e fascismo.\nGiacomo Boni svilupp\u00f2 un forte interesse per l'antica religione romana e per una sua eventuale riattuazione e adozione da parte dello Stato, e tent\u00f2 di influenzare in tal senso Francesco Crispi e Sidney Sonnino, ma soprattutto Benito Mussolini col quale simpatizz\u00f2 perch\u00e9 credeva che il fascismo potesse far rinascere l'antica Roma.\nTra i tentativi fatti per restaurare la religione romana vi furono veri e propri riti pagani da lui eseguiti: si ricordano la commemorazione del Lacus Curtius nel 1903 con l'amico Horatio Brown, la purificazione del tempio di Giove Vincitore nel 1916, la costruzione dell'ara graminea sul Palatino nel 1917. Boni appront\u00f2 anche un programma di celebrazioni per il primo anniversario della marcia su Roma, che prevedeva una serie di cerimonie pagane: Cereris Mundus, Ludus Troiae, Opus Coronarium, Ludi Palatini e Lupercalia.\nLe stesse ricerche archeologiche di Boni furono influenzate dai suoi rapporti con l'ambiente esoterico del tempo (frequent\u00f2 il salotto di Emmelina De Renzis, madre di Giovanni Antonio Colonna di Cesar\u00f2, e fu in corrispondenza con Leone Caetani) e da esperienze personali al limite del paranormale (sogni come quello che gli rivel\u00f2 la scoperta del \"Lapis niger\" la notte prima, visioni, voci misteriose).\nNel 1923 Boni collabor\u00f2 con Ignis alla tragedia \"Rumon\", disegnando i caratteri romani arcaici per il cartellone e per il testo stesso."}
{"id": "82186", "revid": "287204", "url": "https://it.wikipedia.org/wiki?curid=82186", "title": "Bedigliora", "text": "Bedigliora () \u00e8 un comune svizzero di 644 abitanti del Cantone Ticino, nel distretto di Lugano.\nGeografia fisica.\nBedigliora si trova nel Malcantone, sulla falda meridionale del colle Bedeia.\nStoria.\nIl 17 agosto 2004 \u00e8 stato bocciato il progetto di fusione per il nuovo comune di Medio Malcantone al fine di unire Astano, Bedigliora, Curio, Miglieglia e Novaggio. L'aggregazione \u00e8 stata abbandonata a causa del risultato negativo della votazione della popolazione dei comuni interessati del 8 febbraio 2004.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82187", "revid": "1543377", "url": "https://it.wikipedia.org/wiki?curid=82187", "title": "Giacomo Antonio Boni", "text": "Biografia.\nConosciuto anche come Jacopo Antonio Boni, o con le varianti al cognome Bono, del Bono, Bona o Buoni, nacque a Bologna il 28 aprile 1688. Fu discepolo di Marcantonio Franceschini, con il quale nel 1713 lavor\u00f2 a Genova alla decorazione della chiesa di San Filippo Neri e in seguito a Bologna e a Parma.&lt;br&gt;\nBoni ritorn\u00f2 pi\u00f9 volte a Genova nel corso della sua vita e vi esegu\u00ec numerosi lavori, tanto che di lui Luigi Crespi scrisse che nella citt\u00e0 \"non \u00e8 palazzo, n\u00e9 chiesa, n\u00e9 monastero, n\u00e9 casa in cui non veggansi opere sue: e tutte plausibili e lodevoli\". \nOpere.\nTra le numerose sue opere \u00e8 possibile citare"}
{"id": "82188", "revid": "287204", "url": "https://it.wikipedia.org/wiki?curid=82188", "title": "Croglio", "text": "Croglio (dal 1953 al 1976 ufficialmente Croglio-Castelrotto; ) \u00e8 un comune svizzero di 875 abitanti del Cantone Ticino, nel distretto di Lugano. Nel 1976 ha inglobato il comune soppresso di Biogno-Beride, a sua volta istituito nel 1907 con la fusione dei comuni soppressi di Beride e Biogno.\nGeografia fisica.\nCroglio \u00e8 situato nel Malcantone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nBarico, Beride, Biogno, Castelrotto, Madonna del Piano, Purasca , Ronco.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "82189", "revid": "287204", "url": "https://it.wikipedia.org/wiki?curid=82189", "title": "Ponte Tresa", "text": "Ponte Tresa (in tedesco \"Treisbruck\", desueto, ) \u00e8 un comune svizzero di 813 abitanti del Cantone Ticino, nel distretto di Lugano.\nGeografia fisica.\nPonte Tresa \u00e8 situato nel Malcantone, , affacciato sul lago di Lugano.\nCon 0,41\u00a0km\u00b2 di superficie .\nStoria.\nPonte Tresa, in epoca romana, era attraversato dalla \"Via Mediolanum-Bilitio\", strada romana che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa stazione di Ponte Tresa \u00e8 il capolinea della ferrovia Lugano-Ponte Tresa che collega il Malcantone alla citt\u00e0 di Lugano dal 1912. Il ponte sul Tresa \u00e8 un rilevante valico di frontiera con l'Italia (comune di Lavena Ponte Tresa).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82190", "revid": "287204", "url": "https://it.wikipedia.org/wiki?curid=82190", "title": "Carabietta", "text": "Carabietta \u00e8 una frazione di 110 abitanti del comune svizzero di Collina d'Oro, nel Cantone Ticino (distretto di Lugano).\nGeografia fisica.\nCarabietta sorge in riva al Lago di Lugano.\nStoria.\nGi\u00e0 comune autonomo istituito nel 1816 per scorporo dal comune di Morcote e che si estendeva per 0,42\u00a0km\u00b2, il 1\u00ba aprile 2012\u00e8 stato accorpato al comune di Collina d'Oro, dopo che la fusione \u00e8 stata accettata dalla votazione popolare del 5 giugno 2011 con 36 voti favorevoli e 5 contrari.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "82191", "revid": "117638455", "url": "https://it.wikipedia.org/wiki?curid=82191", "title": "Tempio di Saturno", "text": "Il tempio di Saturno fu edificato nel Foro Romano a Roma nei primi anni dell'et\u00e0 repubblicana e sub\u00ec numerosi restauri fino al tardo IV secolo. Si trova ai piedi del Campidoglio, a sud-ovest dei Rostra imperiali.\nStoria.\nConsacrato sotto il consolato di Aulo Sempronio Atratino e Marco Minucio Augurino (il 497 a.C.), il Tempio di Saturno \u00e8 il pi\u00f9 antico luogo sacro di Roma dopo il Tempio di Vesta e quello di Giove. Sede del tesoro di stato, il tempio conteneva una statua di Saturno che veniva riempita di olio e avvolta in bende di lana. Durante i Saturnali, le festivit\u00e0 che si tenevano dal 17 al 23 dicembre, le bende venivano tolte, si teneva un banchetto pubblico, il gioco d'azzardo era ammesso; secondo la tradizione, le festivit\u00e0 si concludevano al grido di \"Io Saturnalia\". Durante i sette giorni di festeggiamenti, i pi\u00f9 famosi di Roma, l'ordine sociale basato su padroni e schiavi veniva sovvertito e i padroni si mettevano servizio dei loro schiavi al momento dei pasti. In questo luogo si trovava un antichissimo altare, da collegare, secondo la tradizione, alla mitica fondazione della citt\u00e0 sul Campidoglio da parte di Saturno. A conferma della leggenda vi sono infatti la presenza di un villaggio sulla collina fin dal periodo protostorico e l'antichit\u00e0 del culto saturnino, gi\u00e0 presente nel \"Latium Vetus\" durante l'et\u00e0 dell'oro (Cfr. Citt\u00e0 saturnie). \nLa costruzione dovette essere gi\u00e0 iniziata nel periodo regio, con l'inaugurazione nei primissimi anni della Repubblica. La data della prima consacrazione oscilla infatti, secondo gli studiosi, tra il 501 e il 498 a.C.: le fonti riportano come votato (promesso in voto) dal re Tarquinio il Superbo e dedicato da Tito Larcio (dittatore in entrambe le date). Altre fonti lo attribuiscono ad un Lucio Furio, ma si tratta forse di un restauro agli inizi del IV secolo a.C. in seguito alle distruzioni dell'incendio gallico. Si tratterebbe quindi del pi\u00f9 antico tempio del periodo repubblicano, secondo solo al tempio di Giove Capitolino.\nIl \"dies natalis\" del tempio corrispondeva al 17 dicembre, festa dei Saturnali, in occasione dei quali si celebrava in scatenata libert\u00e0 la fine dell'anno.\nLe fonti antiche ricordano che la statua di culto, velata e con in mano una falce, era cava e interamente riempita di olio. Le gambe venivano legate con bende di lana, sciolte solo in occasione dei Saturnali.\nNel tempio si conservava il tesoro statale (\"aerarium\") di cui si occupavano i questori, gli archivi dello stato, le insegne e una bilancia per la pesatura ufficiale del metallo. Successivamente l\"'aerarium\" dovette essere spostato in un apposito edificio nelle vicinanze e anche gli archivi furono trasferiti nel \"Tabularium\". Il podio del tempio era utilizzato per l'affissione di leggi e documenti pubblici.\nUn totale rifacimento dell'edificio si ebbe a partire dal 42 a.C. ad opera del console Lucio Munazio Planco, con il bottino del suo trionfo sulla popolazione alpina dei Reti, o secondo altre fonti col bottino di guerra preso in Siria . \nDopo l'incendio di Carino del 283 d.C. dovette di nuovo essere restaurato.\nDescrizione.\nI resti attualmente visibili dell'edificio appartengono sia a questa fase (podio) che al restauro del tardo III secolo, a cui si devono i fusti di colonna in granito grigio e rosa (restano solo quelli della facciata e i primi due dei lati) e i capitelli ionici a quattro facce. \nLa trabeazione \u00e8 costituita da elementi di reimpiego: il fregio-architrave mostra l'originaria decorazione della fine del II-inizi del III secolo sul lato interno del pronao, mentre il retro fu rilavorato per accogliere la nuova iscrizione di dedica, che ricorda la ricostruzione dopo un incendio: La cornice con mensole \u00e8 ancora quella dell'edificio di Munazio Planco, rimontata. A causa dell'ampliamento i blocchi della trabeazione vennero integrati con blocchi pi\u00f9 piccoli, posti al centro di ciascun capitello.\nRisale alla pi\u00f9 antica ristrutturazione di Munazio Planco il podio in opera cementizia rivestito di travertino, con una scalinata frontale che attraversava un avancorpo (in gran parte crollato) entro il quale era aperto un vano. Si accedeva a questo ambiente da una porta verso est, della quale resta ancora la soglia. Qui probabilmente aveva sede l'Erario, il tesoro dello Stato romano.\nLa facciata orientale del podio mostra i numerosi fori che disegnano la sagoma di un grande pannello rettangolare, dove venivano affissi i vari documenti pubblici, ampiamente citato dalle fonti.\nA est del Tempio si concludeva la via Sacra, incrociandosi col vicus Iugarius e proseguendo, attorno alla facciata, come clivo capitolino. Appena prima dell'incrocio si trovava lo scomparso arco di Tiberio (16 d.C., celebrante le vittorie di Germanico)."}
{"id": "82192", "revid": "287204", "url": "https://it.wikipedia.org/wiki?curid=82192", "title": "Astano", "text": "Astano (in dialetto ticinese \"Ast\u00e0n\") \u00e8 un comune svizzero di 305 abitanti del Cantone Ticino, nel distretto di Lugano.\nGeografia fisica.\nIl comune si trova situato nella regione terrazzata sudoccidentale del medio Malcantone e si sviluppa sull'area pianeggiante ai piedi del monte Rogoria, sul confine italo-svizzero, a circa 17\u00a0km da Lugano, 13\u00a0km da Luino, 35\u00a0km da Varese.\nStoria.\nIl 17 agosto 2004 \u00e8 stato bocciato il progetto di fusione per il nuovo comune di Medio Malcantone al fine di unire Astano, Bedigliora, Curio, Miglieglia e Novaggio. L'aggregazione \u00e8 stata abbandonata a causa del risultato negativo della votazione della popolazione dei comuni interessati del 8 febbraio 2004.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "82194", "revid": "287204", "url": "https://it.wikipedia.org/wiki?curid=82194", "title": "Novaggio", "text": "Novaggio () \u00e8 un comune svizzero di 843 abitanti del Cantone Ticino, nel distretto di Lugano.\nGeografia fisica.\nNovaggio \u00e8 situato nel Malcantone, .\nStoria.\nIl 17 agosto 2004 \u00e8 stato bocciato il progetto di fusione per il nuovo comune di Medio Malcantone al fine di unire Astano, Bedigliora, Curio, Miglieglia e Novaggio. L'aggregazione \u00e8 stata abbandonata a causa del risultato negativo della votazione della popolazione dei comuni interessati del 8 febbraio 2004.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82196", "revid": "287204", "url": "https://it.wikipedia.org/wiki?curid=82196", "title": "Sessa (Svizzera)", "text": "Sessa () \u00e8 un comune svizzero di 703 abitanti del Cantone Ticino, nel distretto di Lugano.\nGeografia fisica.\nSessa \u00e8 situato nel Malcantone, , confinante con il comune italiano di Dumenza.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "82197", "revid": "287204", "url": "https://it.wikipedia.org/wiki?curid=82197", "title": "Monteggio", "text": "Monteggio (fino al 1819 Albio; ) \u00e8 un comune svizzero di 896 abitanti del Cantone Ticino, nel distretto di Lugano.\nGeografia fisica.\nMonteggio \u00e8 situato nel Malcantone lungo le rive del fiume Tresa, per cui il suo territorio comunale confina con l'Italia. Vi si trovano tre dogane, a Cassinone, a Ponte Cremenaga e a Fornasette, .\nStoria.\nIl comune fu un tempo feudo dei Sessa. A partire dal XV secolo i duchi di Milano gli concessero lo status di \"terra privilegiata\", affidandogli il compito di difendere e mantenere efficiente la strada che segue il percorso della Tresa. Nel 1511 divent\u00f2 territorio svizzero e, a partire dal 1584, i cantoni sovrani confermarono lo statuto garantito dal Ducato di Milano chiedendo in cambio che il comune versasse ogni due anni un contributo ai sindacatori (ambasciatori-ispettori). Lo status di terra privilegiata venne meno con la proclamazione della Repubblica Elvetica.\nSimboli.\nIl comune ha uno stemma cos\u00ec blasonato: \"inquartato a croce di S. Andrea, di nero e rosso; al capo d'oro all'aquila di nero.\" L'arma proviene dal Codice Cremosano (1673) che d\u00e0 \u00ab Monteggi \u00bb (fig. 118, p. 95).\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nMonteggio conta 26 frazioni (senza contare i comuni che hanno subito una fusione, come per esempio Faido che ne conta 33): Bosco, Bruciata (Brusata), Busino, Cassinone, Castello,Crocivaglio, Fonderia, Fornasette, Genestraio, Isole, Lisora, Molinazzo, Monteggio,Persico, Pirla, Ponte Cremenaga, Ramello, Rancina, Ressiga, Roncaccio, Ronchetto, Rovedera, Selvacce, Suino, Termine, Tiradelza.\nAmministrazione.\nOgni famiglia originaria del luogo faceva parte del cosiddetto comune patriziale e aveva la responsabilit\u00e0 della manutenzione di ogni bene ricadente all'interno dei confini del comune. Il Patriziato di Monteggio \u00e8 estinto."}
{"id": "82198", "revid": "287204", "url": "https://it.wikipedia.org/wiki?curid=82198", "title": "Miglieglia", "text": "Miglieglia () \u00e8 un comune svizzero di 308 abitanti del Cantone Ticino, nel distretto di Lugano.\nGeografia fisica.\nMiglieglia \u00e8 situato nel Malcantone, sulla falda meridionale del Monte Lema.\nStoria.\nIl 17 agosto 2004 \u00e8 stato bocciato il progetto di fusione per il nuovo comune di Medio Malcantone al fine di unire Astano, Bedigliora, Curio, Miglieglia e Novaggio. L'aggregazione \u00e8 stata abbandonata a causa del risultato negativo della votazione della popolazione dei comuni interessati del 8 febbraio 2004.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. L'ufficio patriziale \u00e8 presieduto nel periodo 2017-2021 da Marco Marcozzi."}
{"id": "82201", "revid": "399", "url": "https://it.wikipedia.org/wiki?curid=82201", "title": "Bertold Brecht", "text": ""}
{"id": "82202", "revid": "92920", "url": "https://it.wikipedia.org/wiki?curid=82202", "title": "Tetragono", "text": "La parola tetragono nasce nell'ambito della geometria per indicare un oggetto con quattro (tetra-) vertici. Usata talvolta per riferirsi a:"}
{"id": "82209", "revid": "1516566", "url": "https://it.wikipedia.org/wiki?curid=82209", "title": "Friedrich Sert\u00fcrner", "text": "Isol\u00f2 la morfina dall'oppio e scopr\u00ec cos\u00ec una nuova classe di farmaci, gli alcaloidi.\nBiografia.\nNato a Neuhaus vicino a Paderborn, fece un apprendistato come farmacista a Neubeck e lavor\u00f2 poi come aiuto farmacista nella \"Ratsapotheke\" a Einbeck, dove inizi\u00f2 alcuni esperimenti con i farmaci, dedicando particolare interesse all'oppio. Farmacista e \"scienziato privato\" a Einbeck, nel 1822 compr\u00f2 la \"Ratsapotheke\" di Hameln. Nel 1805 trov\u00f2 nell'oppio un acido libero (acido meconico), riuscendo ad isolarlo e ad analizzarne le propriet\u00e0. Poco dopo scopr\u00ec la morfina (da Morfeo, dio greco del sonno), \"il principio sonnifero\" come si chiamava allora.\nNel 1817 pubblic\u00f2 la sua celebre opera: \"\u00dcber das Morphium, eine neue salzf\u00e4hige Grundlage und die Mekons\u00e4ure, als Hauptbestandteile des Opiums\". La base delle sue analisi erano numerosi autoesperimenti (allora, lo strumento scientifico, come oggi, era la prova a doppio cieco). Egli not\u00f2 accanto agli effetti positivi anche gli effetti collaterali pericolosi della morfina allo stato \"impuro\" (con acido meconico). Nel 1831 ricevette il Premio dell'Accademia Parigina per aver scoperto una nuova classe di farmaci: gli alcaloidi. Nel 1841 mor\u00ec di un'infezione febbrile a Hameln, venendo sepolto nella cappella di San Bartolomeo a Einbeck.\nFamiglia.\nNel 1821 spos\u00f2 Eleonore von Rettberg, la figlia dell'Oberstleutnant Leopold Christoph von Rettberg, con la quale concep\u00ec quattro figlie e tre figli. La figlia Ida spos\u00f2 nel 1852 Wilhelm Best (1799\u20131886)., figlio del generale Carl Conrad Best. Il figlio Carl Franz (1821\u20131904) divenne Obergerichtsrat di Hannover e Viktor (1834\u20131887) farmacista. Friedrich Sert\u00fcrner fu dal 1807 massone della loggia \"Georg zu den drei S\u00e4ulen\"."}
{"id": "82241", "revid": "196390", "url": "https://it.wikipedia.org/wiki?curid=82241", "title": "Il dottor Stranamore", "text": ""}
{"id": "82244", "revid": "466539", "url": "https://it.wikipedia.org/wiki?curid=82244", "title": "Oscar alla migliore scenografia", "text": "L'Oscar alla migliore scenografia (\"Academy Award for Best Production Design\") viene assegnato agli scenografi votati come migliori dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nPer l'85\u00aa edizione degli Academy Awards, nel 2013, il premio \u00e8 stato rinominato Oscar al miglior design, in coincidenza con l'Art Directors Branch dell'AMPAS.\nVincitori e candidati.\nL'elenco mostra i vincitori di ogni anno, seguito dagli scenografi che hanno ricevuto una nomination. Per ogni scenografo viene indicato il film che gli \u00e8 valso la candidatura.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Nel 1930 si sono svolte due diverse edizioni del premio, un'ad aprile ed una a novembre, mentre nel 1933 non \u00e8 stato assegnato alcun premio.\nPer maggiori informazioni si veda la voce Cerimonie dei premi Oscar."}
{"id": "82245", "revid": "120770046", "url": "https://it.wikipedia.org/wiki?curid=82245", "title": "NULL", "text": "In diversi contesti dell'informatica e della matematica, la parola tedesca null o anche meno frequentemente nil viene usata per indicare un particolare elemento di un insieme che svolge, in qualche senso, una funzione simile a quella dello zero matematico. Il termine deriva dal latino \"nullus\" e viene talvolta reso in italiano con nullo; in altre occasioni, con riferimento esplicito alla sintassi di specifici linguaggi formali (per esempio linguaggi di programmazione), il termine viene anche riportato come NULL, con tutte le lettere maiuscole.\nDallo zero al null.\nNei sistemi di numerazione convenzionali, la cifra zero ha la caratteristica eccezionale di non rappresentare alcun valore di quantit\u00e0; lo si pu\u00f2 descrivere come una \"cifra vuota\".\nStoricamente, la necessit\u00e0 di disporre di uno zero nacque nei sistema di numerazione posizionali; lo zero ha infatti la funzione peculiare (rispetto alle altre cifre) di agire \"solo\" sul sistema delle posizioni. Nel numero \"300\", per esempio, i due zeri finali influiscono solo sulla posizione del \"3\" (consentendo di interpretarlo come 3 \"centinaia\"), ma non rappresentano quantit\u00e0 parziali significative per la valutazione del numero complessivo; diversamente accade, per esempio, per i due \"1\" finali di \"311\".\nIn modo analogo, il \"null\" compare in molti linguaggi formali laddove \u00e8 necessario un \"valore\" per riempire una certa \"posizione\" (in senso ampio) ma in realt\u00e0 la posizione deve essere riempita con un valore \"vuoto\", un puro segnaposto che non descrive nessun valore significativo o utilizzabile. (In tedesco e in norvegese, tra l'altro, la parola \"null\" \"significa\" \"zero\").\nIl null in programmazione.\nIn programmazione, \"NULL\" o \"null\" \u00e8 un valore speciale dei tipi puntatore (o riferimento), che rappresentano (a diversi livelli di astrazione) indirizzi di memoria di strutture dati. In questo contesto, il valore speciale \"null\" viene usato per indicare che il puntatore non contiene l'indirizzo di memoria di alcuna struttura dati. Spesso, il valore di null coincide con lo 0 numerico, poich\u00e9 l'indirizzo di memoria \"0\" \u00e8 un indirizzo inaccessibile in quasi tutti i sistemi operativi. Tuttavia, alcuni linguaggi di programmazione adottano convenzioni diverse e molti lasciano alle implementazioni di compilatori o interpreti la libert\u00e0 di fare coincidere o meno i due valori. In quest'ultimo caso, al programmatore si suggerisce di \"distinguere\" comunque lo zero dal null che sar\u00e0 rappresentato tipicamente da una parola chiave del linguaggio o da una macro come il codice_1 del C, al fine di preservare la portabilit\u00e0 del codice sorgente.\nIn altri casi \"null\" viene utilizzato per descrivere un valore \"sconosciuto\", \"indefinito\" o assente di una variabile. In SQL, per esempio, un certo campo potrebbe assumere un valore \"definito\", oppure il valore speciale NULL, che indica che tale valore non \u00e8 conosciuto. Vi \u00e8 un dibattito a livello accademico fra chi sostiene che NULL dovrebbe indicare un valore sconosciuto e chi sostiene che dovrebbe indicare l'assenza di un valore. In pratica quando si legge il valore corrente di una colonna a 0 si pu\u00f2 avere un codice_1 che significa \"il valore del campo non \u00e8 noto\", ma che pu\u00f2 essere anche interpretato come \"il campo \u00e8 vuoto\"; quando invece viene valutata una qualsiasi espressione che coinvolge anche un solo campo codice_1 ci\u00f2 che si ottiene alla fine \u00e8 ancora codice_1, indipendentemente dal tipo di espressione e questo ben si associa col significato di \"indefinito\" (es.: la somma di un numero qualsiasi con un numero indefinito d\u00e0 sempre un risultato indefinito).\nAltri significati in informatica.\nAltri esempi di uso della parola \"null\" nel senso generale di \"nullo\" o \"vuoto\" sono i seguenti:"}
{"id": "82246", "revid": "6265", "url": "https://it.wikipedia.org/wiki?curid=82246", "title": "Null", "text": ""}
{"id": "82247", "revid": "125272175", "url": "https://it.wikipedia.org/wiki?curid=82247", "title": "Metropolitana di Parigi", "text": "La metropolitana di Parigi (in francese: \"M\u00e9tro de Paris\") \u00e8 la metropolitana a servizio della citt\u00e0 di Parigi, in Francia. Inizialmente chiamato \"Chemin de Fer M\u00e9tropolitain\" (\"Ferrovia Metropolitana\"), divenne poi \"M\u00e9tropolitain\", quindi rapidamente abbreviato in \"M\u00e9tro\".\nLa prima linea fu aperta in occasione dell'Expo 1900: da allora la rete si estese molto rapidamente nel territorio parigino fino alla seconda guerra mondiale. Dopo una \"pausa\" tra gli anni cinquanta e gli anni settanta, lo sviluppo della metropolitana \u00e8 ripartito, estendendosi fino alla \"banlieue\". Le scelte fatte all'atto del suo sviluppo (poca distanza fra le stazioni, scarsa capienza dei treni) rendono ardue le possibilit\u00e0 di ulteriori estensioni, che tuttavia procedono a ritmi elevati. L'ultima tratta (la linea 14, totalmente automatica) \u00e8 entrata in funzione nel 1998.\nLa rete metropolitana \u00e8 lunga 225,1\u00a0km, consta di 16 linee perlopi\u00f9 sotterranee e ha 306 stazioni. \u00c8 la terza rete metropolitana per estensione nell'Europa occidentale, dopo la metropolitana di Londra e quella di Madrid, quarta in tutto il continente se si conta anche la metropolitana di Mosca. \u00c8 gestita dalla R\u00e9gie autonome des transports parisiens (RATP), per conto del Syndicat des transports d'\u00cele-de-France (STIF, noto anche come \u00cele-de-France Mobilit\u00e9s) con il quale stipula un contratto di servizio pluriennale.\nIl servizio passeggeri inizia tra le ore 5:27 (linea 3 bis da \"Porte des Lilas\") e le 5:31 (linea 7 bis da \"Pr\u00e9-Saint-Gervais\") e termina l'indomani alle ore 1:15. In media nelle ore di punta c'\u00e8 un treno ogni due minuti (un minuto e mezzo per le linee 1 e 4, le pi\u00f9 affollate). Nelle ore di bassa affluenza, la frequenza \u00e8 di quattro minuti, che salgono a otto in serata.\nLa rete.\nDati generali.\nLa rete metropolitana parigina assicura un servizio capillare nel centro cittadino, con una distanza media di 548\u00a0m tra le stazioni. La periferia non \u00e8 servita da linee \"ad hoc\", ma solo dai prolungamenti di quelle principali, sicch\u00e9 per andare da una zona a un'altra della periferia bisogna per forza passare dal centro. La scarsa velocit\u00e0 commerciale impedisce invece di servire la \"grande couronne\" (dipartimenti confinanti con Parigi).\nLe rete \u00e8 perlopi\u00f9 sotterranea (197\u00a0km su 225); i tratti in superficie si sviluppano su viadotto a Parigi centro (linee 1, 2, 5 e 6) e a livello del terreno in periferia (linee 1, 5, 8 e 13). I tunnel sono spesso vicini alla superficie, a causa della natura cedevole del sottosuolo parigino, fatto salvo rari casi (come nella zona di Montmartre o di M\u00e9nilmontant); ci\u00f2 costringe le linee a seguire il tracciato delle strade soprastanti: non sono rare le curve con meno di 75\u00a0m di raggio (Bastille, Notre Dame de Lorette ecc.).\nOgni linea consta di due binari, il che impedisce di effettuare servizi espresso: tutti i treni fermano in tutte le stazioni. Le linee 7 e 13 presentano anche delle biforcazioni, servite alternativamente. Il tunnel \u00e8 quasi sempre unico (non c'\u00e8 separazione tra i binari). La circolazione \u00e8 a destra, lo scartamento \u00e8 di 1,435\u00a0m (standard) e l'alimentazione \u00e8 a 750 volt CC tramite terza rotaia.\nLe linee.\nLa rete consta di 16 linee (14 principali e 2 minori, definite \u00abbis\u00bb):\nStoria.\nLa prima linea della metropolitana fu aperta senza cerimonia il 19 luglio 1900, durante l'Esposizione Universale. Il sistema fu esteso rapidamente fino alla prima guerra mondiale e il primo nucleo fu completato nel 1920, e le estensioni in periferia furono costruite nel 1930. Durante questo periodo fu creata anche la linea 11.\nLa rete metropolitana ha raggiunto la saturazione solo dopo la seconda guerra mondiale. La M\u00e9tro introdusse anche nuovi treni per alleviare il traffico. Ulteriori miglioramenti furono ad esempio, brevi distanze tra le stazioni. Una soluzione migliore fu una seconda rete, la RER, sviluppata dal 1960. Con questa seconda rete la metropolitana parigina raggiunge gli 800\u00a0km.\nAlla fine degli anni novanta la linea automatica 14 entr\u00f2 in servizio per alleviare il traffico sulla RER A.\nTraffico.\nIn 10 anni la frequentazione della metropolitana \u00e8 cresciuta del 30%: il numero di viaggiatori \u00e8 passato da 1,03 miliardi nel 1995 a 1,37 nel 2005. Le abitudini dell'utente medio si sono a loro volta evolute: nei fine settimana il traffico si \u00e8 moltiplicato per 1,5 nel giro di 10 anni; la punta di traffico mattutina si concentra intorno alle 8:30, la punta serale verso le 20:30.\nCon l'aumento dei viaggiatori trasportati, le linee pi\u00f9 frequentate (1, 4, 13) hanno visto un peggioramento delle condizioni di trasporto: il caldo opprimente (indotto anche dai freni reostatici dei convogli) e l'assenza di climatizzatori hanno spesso causato malesseri. Tale problema dovrebbe comunque risolversi con l'implementazione di treni pi\u00f9 moderni e il rinnovamento di quelli esistenti.\nNel 2008 le stazioni pi\u00f9 frequentate (in milioni di viaggiatori) sono state: Gare du Nord (47,8), Saint-Lazare (38,9), Gare de Lyon (35,9), Montparnasse-Bienven\u00fce (30,8), Gare de l'Est (17,7), R\u00e9publique (16,9), Biblioth\u00e8que Fran\u00e7ois Mitterrand (15,4), La D\u00e9fense (14,5), Ch\u00e2telet (14,5), Bastille (14,2).\nSecondo studi effettuati nel 2009, la rete trasportava circa 4,05 milioni di viaggiatori al giorno, 1,479 miliardi all'anno.\nSui 25 milioni di persone che quotidianamente si spostano su mezzi meccanici nel territorio parigino, la metropolitana costituisce il 18% del totale, seguita dagli autobus (16%) e da RER e \"Transilien\" (15%). Per i due milioni di abitanti del centro della citt\u00e0 tale percentuale sale invece al 50% (1,5 milioni di passeggeri tra metro e RER), seguita da veicoli privati (26%) e bus (17%).\nLe stazioni.\nLa metropolitana parigina attualmente \u00e8 composta da 306 stazioni. La stazione tipica \u00e8 sotterranea, con due binari affiancati e due marciapiedi larghi 4\u00a0m. Una cinquantina di stazioni presentano un marciapiede unico tra i due binari (come Porte Dauphine), oppure pi\u00f9 di due binari (Porte d'Orl\u00e9ans, Ch\u00e2teau de Vincennes). Vi sono anche stazioni con binari divisi, spesso perch\u00e9 divise dall'altro da un muro per meglio sopportare il peso del terreno (Saint-Georges) oppure edificate su pi\u00f9 livelli.\nLa lunghezza delle stazioni, fissata a 75\u00a0m nel 1900, \u00e8 stata poi portata a 90\u00a0m sulle linee ad alto traffico (linee 1, 3, 7, 8, 9), ma, talvolta, tocca i 105\u00a0m. Le stazioni sono in genere a volta, ma in alcuni casi, se la superficie \u00e8 troppo vicina, il soffitto \u00e8 piatto e realizzato in ferro (come a Concorde sulla linea 1). Le stazioni della rete ex Nord-Sud presentano una volta pi\u00f9 alta in quanto erano dotate di linea aerea di contatto (poi rimossa dopo il passaggio di gestione alla Compagnie du chemin de fer m\u00e9tropolitain de Paris).\nLe stazioni su viadotto, fra le pi\u00f9 antiche della rete, sono coperte da pensiline in ferro (linea 2) o vetrate (linea 6).\nLa linea 14, la pi\u00f9 recente, rompe con tutte le tradizioni: presenta stazioni lunghe 120\u00a0m con soffitti alti e banchine di larghezza doppia rispetto al solito.\nLa decorazione standard delle stazioni, concepita nel 1900, \u00e8 rimasta in larga parte inalterata fino ai giorni nostri: pareti e volte delle stazioni sono ricoperte di piastrelle in ceramica bianca. Alcune stazioni presentano invece allestimenti speciali, prima fra tutte Louvre-Rivoli (linea 1), arredata a somiglianza di una sala del museo del Louvre, da essa servito. Altri esempi si possono ammirare a Bastille, H\u00f4tel de Ville, Tuileries (linea 1), Parmentier (linea 3), Pont Neuf (linea 7), Cluny - La Sorbonne (linea 10) o Arts et M\u00e9tiers (linea 11).\nNella segnaletica delle stazioni, ogni linea \u00e8 identificata attraverso il numero e i capolinea. All'ingresso in una stazione (che pu\u00f2 servire pi\u00f9 linee), il passeggero \u00e8 guidato passo a passo da tali segnali fino al binario. Sui marciapiedi d'attesa, il nome della stazione \u00e8 riportato su dei cartelli alle pareti, posti a intervalli regolari, e a met\u00e0 binario un tabellone elettronico segnala i treni in arrivo e il tempo di attesa.\nLe uscite sono evidenziate da cartelli azzurri, le indicazioni per le linee sono in bianco (o in arancio sui pannelli pi\u00f9 vecchi).\nDal 1996, su tutta la segnaletica in uso, la RATP usa un font speciale creato ad hoc per il metr\u00f2, il Parisine, semplice e di facile comprensione anche per i turisti non abituati all'alfabeto latino.\nStazioni fantasma.\nLa storia delle cosiddette \"stazioni fantasma\" della metropolitana di Parigi presenta molti casi differenti. Vi sono infatti stazioni mai realizzate, stazioni che non furono mai aperte, e altre che invece lo furono ma poi vennero chiuse. Le pi\u00f9 note sono Arsenal sulla linea 5, Porte Molitor sulle linee 9 e 10, Haxo fra le linee 3 bis e 7 bis. Il riquadro sottostante riassume tutti questi casi.\nMateriale rotabile.\nEvoluzione del materiale.\nIn origine, i treni usati sulla rete metropolitana non erano dissimili dai tram: casse corte e leggere, in legno, e solo due assi.\nNel 1908, questi modelli furono rimpiazzati dagli Sprague-Thomson, pi\u00f9 adatti alla rete metropolitana: casse metalliche lunghe, motrici potenti e a comando multiplo. A causa della mancanza di fondi, tali treni restarono in servizio fino al 1983.\nA partire dagli anni 1950 inizi\u00f2 un processo di totale rinnovamento dei treni, nel quadro del quale fu introdotta anche la metropolitana su gomma. I treni furono potenziati, aumentata la capienza e migliorata l'efficacia di accelerazione.\nNel 1997, la RATP inizi\u00f2 a dotarsi di un materiale di nuova concezione. Denominato MP 89, con la sua versione CC (con macchinista) and\u00f2 ad occupare la linea 1, i cui treni pi\u00f9 vecchi soppiantarono a loro volta i vetustissimi MP 55 della linea 11. L'anno successivo, la versione CA (senza macchinista), fu messa in servizio sulla linea 14, prima linea a guida automatica della rete.\nTra il 1995 e il 1998, i MF 67 delle linee 3 bis e 9 sono stati rinnovati. Si riconoscono per il muso dipinto di nero e i sedili di nuova foggia.\nDal 2004 al 2005, i convogli MF 67 della linea 3 hanno sub\u00ecto un profondo rinnovamento. I sedili sono stati disposti longitudinalmente e le carrozze sono state dotate di sistema di annunci ai passeggeri ASVA.\nDal 2007 al 2011, i MF 77 della linea 13 sono stati a loro volta rinnovati, in vista dell'implementazione del sistema OURAGAN su questa linea. I sedili, i sostegni, l'illuminazione e i cartelli della destinazione alle estremit\u00e0 sono stati completamente ammodernati e migliorati, oltre all'aggiunta del sistema ASVA.\nDal 2008, la RATP ha intrapreso una massiccia opera di rinnovamento del materiale rotabile, con l'entrata in servizio dei MF 01 sulle linee 2, 5 e presto sulla 9, in sostituzione dei MF 67, e dei MP 05 sulla linea 1, permettendo quindi di sostituire i MP 89, che a loro volta rimpiazzano i MP 59 sulla linea 4. La RATP ha altres\u00ec in progetto la sostituzione dei MP 73 della linea 6 e della linea 11, cos\u00ec come i MF 67 delle linee 3, 10 e 12.\nParco mezzi.\nAl 2016, il materiale rotabile in uso sul metr\u00f2 parigino \u00e8 molto eterogeneo, composto da treni su ferro e su pneumatici, a guida automatica o manuale, costruiti tra il 1963 e il 2016.\nLe carrozze del metr\u00f2 parigino sono piuttosto strette (2,40\u00a0m) rispetto alla media di altre metropolitane (come la metropolitana di Lione con i suoi 2,90\u00a0m), con una capacit\u00e0 per convoglio tra i 600 e i 700 passeggeri, contro i 2600 passeggeri che pu\u00f2 accogliere un MI 2N della RER A. Contrariamente alla metropolitana di New York e alla metropolitana di Londra, tutte le linee hanno lo stesso scartamento. Particolarit\u00e0 del metr\u00f2 parigino \u00e8 l'adozione della metropolitana su gomma su 5 linee su 16. Questa tecnologia, sviluppata dalla RATP negli anni 1950, \u00e8 stata poi esportata su altre reti (metropolitana di Montr\u00e9al, metropolitana di Citt\u00e0 del Messico, metropolitana di Santiago del Cile). A seconda della linea, un treno consta di 3, 4 o 5 carrozze, fatte salve le linee 1, 4 e 14, che ne usano 6. La linea 14 \u00e8 predisposta anche per ospitare treni da \n8 vetture.\nRimessaggio e manutenzione.\nOgni linea della metropolitana dispone di uno o pi\u00f9 depositi per la manutenzione e il rimessaggio dei treni. Ognuna di queste strutture \u00e8 deputata ad un particolare tipo di manutenzione su un certo tipo di convoglio: ad esempio al deposito di Fontenay (a Fontenay-sous-Bois) si revisionano i convogli su pneumatici (MP 59, MP 73 e MP 89). Allo stesso modo a Saint-Ouen si revisionano i MF 77, a Choisy i MF 67 e i MF 88 e cos\u00ec via.\nManutenzione delle linee.\nLa manutenzione delle linee si effettua solo in orario notturno. Si effettuano operazioni leggere - molatura dei binari, sostituzione di componenti danneggiati, pulizia della linea - e pi\u00f9 pesanti, come il rinnovo della via ferrata, la ristrutturazione delle stazioni, il consolidamento dei tunnel. Vi sono allo scopo dei treni da lavoro, basati al deposito di la Villette, che circolano la notte allo scopo di espletare questi servizi. Un tempo allo scopo si usavano treni Sprague convertiti, poi sostituiti dai TMA e dai TME.\nLa rete metropolitana \u00e8 afflitta da due gravi problemi: la vecchiaia delle infrastrutture (i tunnel sono perlopi\u00f9 ultracentenari) e la vicinanza della falda freatica, con conseguente necessit\u00e0 di installare delle pompe idrovore in alcuni punti per evitare allagamenti, oltre ad eseguire frequenti lavori di consolidamento delle opere murarie, per evitare crolli e cedimenti.\nPrevenzione delle inondazioni.\nMemore dell'esperienza del 1910 (quando la Senna strarip\u00f2, allagando anche diverse sezioni del metr\u00f2) la RATP ha adottato a decorrere dal 2001 un \"Plan Pr\u00e9visionnel des Risques d'Inondation\" (Piano preventivo dei rischi d'inondazione - PPRI): in caso di necessit\u00e0, 1200 persone vengono mobilitate per ostruire 475 possibili entrate per l'acqua (entrate delle stazioni, condotti di ventilazione, ascensori..) per proteggere la porzione di rete a rischio (140\u00a0km circa). L'allerta scatta allorch\u00e9 il livello del fiume raggiunge 5.60\u00a0m al pont d'Austerlitz e le operazioni di sicurezza cominciano allorch\u00e9 il livello sale a 6.60\u00a0m. In tal caso, la linea 1 verrebbe chiusa tra Ch\u00e2teau de Vincennes e Charles de Gaulle - \u00c9toile, seguita da tutta la linea 8 l'indomani e eventualmente dalle altre (caso per caso). Un contratto con delle imprese della Val-de-Marne mette a disposizione della RATP 70.000 mattoni, 20.000 sacchi di sabbia, 9.000 pezzi di legno e 250 betoniere, pi\u00f9 altre protezioni modulabili.\nSegnalamento.\nLinee classiche.\nOgni linea \u00e8 suddivisa in sezioni relativamente corte, protette da dei semafori che, in situazioni normali, non devono essere superati se rossi. In caso di scarsa visibilit\u00e0 o se si ritiene che il conduttore possa avere tempi di reazione troppo lenti, tale semaforo pu\u00f2 essere preceduto da un preavviso (luce gialla = semaforo successivo rosso). Normalmente, due convogli che marciano sulla stessa linea nella stessa direzione sono separati da due semafori rossi (cio\u00e8 da una sezione libera). In caso di grande affollamento, una E luminosa gialla consente di ridurre questa distanza a poche decine di metri; tale avviso \u00e8 generalmente accompagnato da un limite di velocit\u00e0.\nInoltre, grazie al fatto che la conduzione dei treni \u00e8 sempre parzialmente automatizzata, sulle linee pi\u00f9 affollate la distanza tra un treno e l'altro pu\u00f2 calare fino a 90 secondi. Infatti dagli anni 1970, grazie ad un apposito sistema, la marcia dei treni \u00e8 regolata automaticamente, fatte salve le linee a basso traffico (10, 3 bis e 7 bis). Un calcolatore posizionato a bordo del treno ne controlla l'avanzamento, in base ai segnali emessi da un cavo elettrico steso in mezzo alle rotaie, e controlla la frenata e l'accelerazione in funzione dei limiti stabiliti. Grazie a ci\u00f2, il margine di errore nello spazio d'arresto dei treni non supera mai i 50\u00a0cm.\nAl capolinea, il calcolatore centrale della linea, sulla base dell'orario e del traffico, avvisa il conducente di quando avviare il treno. Al segnale, il macchinista chiude le porte e avvia il treno; in caso di necessit\u00e0, tuttavia, tale sistema pu\u00f2 essere disinserito e il macchinista pu\u00f2 assumere il completo controllo del convoglio. Per mantenere l'allenamento alla conduzione del treno, il macchinista \u00e8 tenuto durante il suo servizio a compiere almeno una corsa in conduzione manuale, generalmente nelle ore di bassa affluenza e poco dopo mezzogiorno; questa disposizione \u00e8 stata introdotta in seguito all'incidente avvenuto il 30 agosto 2000 a Notre-Dame de Lorette.\nLinee automatiche.\nNel caso delle linee 14 e 1, completamente automatiche, non essendovi il macchinista, la segnaletica \u00e8 diversa e minimalista. La novit\u00e0 principale \u00e8 la presenza dei semafori viola, che, se accesi, vietano di condurre manualmente il treno: per farlo bisogna contattare il \"poste de commande centralis\u00e9\" (PCC - la centrale di controllo della linea). Tuttavia, le sezioni ferroviarie molto corte, unite alla segnaletica scarna, rendono difficoltosa la guida manuale su queste linee (che del resto viene effettuata solo in caso di emergenza).\nSviluppi futuri.\nLo sviluppo e l'ammodernamento della rete metropolitana di Parigi prosegue a tutt'oggi, ma molto a rilento, complice la mancanza di fondi e i limiti tecnici della rete, che mal si adatta a fare da collegamento con la banlieue.\nA oggi gli investimenti pi\u00f9 consistenti si concentrano sul tram, mezzo dall'implementazione pi\u00f9 facile e dall'esercizio meno costoso, per il quale si ipotizza anche un futuro come prolungamento vero e proprio delle linee metropolitane.\nAumentare la frequenza dei treni.\nPer far fronte all'eccessiva affluenza di passeggeri nelle ore di punta, \u00e8 stata progettata l'installazione di un nuovo sistema di comando e controllo dei treni. Noto con il nome di \"OCTYS\" e in precedenza come \"OURAGAN\" (acronimo per \"Offre Urbaine Renouvel\u00e9e et Am\u00e9lior\u00e9e G\u00e9r\u00e9e par un Automatisme Nouveau\" - Offerta [di trasporto] urbana rinnovata e migliorata gestita da un nuovo automatismo), dovrebbe consentire il grado di automatizzazione dei convogli, riducendo a 90 secondi l'intervallo minimo tra l'arrivo dei treni in stazione.\nQuesto nuovo sistema, a implementazione avvenuta, consentir\u00e0 anche di incrementare la sicurezza a bordo dei treni, in quanto sar\u00e0 in grado di regolare automaticamente la velocit\u00e0 dei treni a seconda delle caratteristiche della linea, della distanza tra i treni e di eventuali disfunzioni.\nNe esistono due versioni:\nSulla linea 13, l'entrata in funzione di questo sistema consentir\u00e0 di portare il numero di treni all'ora di punta da 38 a 40. Tuttavia tale installazione, prevista in principio per il 2007, \u00e8 slittata al 2011 e poi di nuovo al 2013. Per accelerare l'installazione, sulle banchine delle stazioni della linea 13 sono state altres\u00ec posizionate delle porte automatiche di sicurezza, parallele ai binari, che si aprono solo in presenza di un treno.\nProlungamenti delle linee esistenti.\nProposti dallo del 2013.\nEntro il 2030:\nDopo il 2030:\nPrevisti e in seguito abbandonati.\nProlungamenti previsti nel precedente del 2008 e non pi\u00f9 presenti nel successivo del 2013:\nGrand Paris Express.\nIl progetto Grand Paris Express consiste in una rete di quattro linee ferroviarie lunghe in tutto 200\u00a0km, che circondano il territorio di Parigi, da realizzare congiuntamente dalla Soci\u00e9t\u00e9 du Grand Paris (SGP) e dal Syndicat des transports d'\u00cele-de-France (STIF).\nNel quadro di questo progetto, si prospetta la realizzazione della linea blu, una sorta di metr\u00f2 automatico, lunga 28\u00a0km, risultante dal prolungamento della linea 14 a nord di Mairie de Saint-Ouen, fino a Saint-Denis - Pleyel, in continuit\u00e0 con un altro prolungamento: da Saint-Lazare e a sud di Olympiades fino all'aeroporto di Orly.\nRinnovamento del materiale rotabile.\nAll'inizio degli anni 2000 sono entrati in servizio i nuovi treni MF 01 e MP 05.\nPer il futuro sono previsti i nuovi treni MP 14 e MF 19.\nGestione.\nLa metropolitana \u00e8 gestita dalla R\u00e9gie autonome des transports parisiens (RATP), per conto dell\u2019\u00cele-de-France mobilit\u00e9s, ex Syndicat des transports d'\u00cele-de-France (STIF) con il quale stipula un contratto di servizio pluriennale.\nLa RATP gestisce anche una parte del RER, la rete degli autobus urbani di Parigi e banlieue e le otto linee del tram dell'\u00cele-de-France (T1, T2, T3a, T3b, T5, T6, T7 e T8). La RATP \u00e8 proprietaria di stazioni e infrastrutture, l'\u00cele-de-France Mobilit\u00e9s del materiale rotabile.\nTariffazione.\nI mezzi di trasporto pubblici della Regione \u00cele-de-France utilizzano un sistema di tariffazione per zone concentriche che dal 2011 sono 5. Parigi \u00e8 situata nella zona centrale, la 1, che \u00e8 circondata dalla 2 e cos\u00ec di seguito. In zona 3 si trovano la Basilica di Saint-Denis e la Grande Arche de La D\u00e9fense; in zona 4 sono situati l'Aeroporto di Orly e la Reggia di Versailles; in zona 5 ci sono l'Aeroporto Charles de Gaulle e Disneyland Paris. I bimbi di et\u00e0 inferiore ai 4 anni viaggiano gratuitamente su Metr\u00f2, RER, bus e tram solo se non occupano un posto a sedere. I bimbi dai 4 ai 9 anni compiuti viaggiano con biglietti a tariffa ridotta: 50% sui carnet da 10 \"ticket t+\" e sui \"Billet \u00cele-de-France\" o \"Billet Origine-Destination\" (singolo e carnet). Riduzione del 50% sul \"Paris Visite\" per i bimbi dai 4 agli 11 anni compiuti.\nIl metr\u00f2 si situa nelle fasce 1 e 2, tranne 19 stazioni (2011) che si trovano in zona 3:\nIl \"ticket t+\" (disponibile singolarmente o in carnet da 10), non nominativo, consente un solo accesso su metropolitana o RER, e vale massimo 1 ora e 30 se utilizzato su bus e tram. Non c'\u00e8 limite per i cambi di treno. Vale anche per la funicolare di Montmartre solo se ancora da obliterare. Si usa quindi su tutta la rete della metropolitana; sulla RER ma solo in zona 1; sui tram, bus (tranne l'Orlybus e il Roissybus) e bus notturni Noctilien in tutta l'\u00cele-de-France. Con un solo \"ticket t+\" ed entro 2 ore dalla prima all'ultima convalida sono possibili le coincidenze metr\u00f2/metr\u00f2 e solo in zona 1 metr\u00f2/RER e RER/RER; bus/bus, tram/tram e bus/tram. Un solo \"ticket t+\" \u00e8 necessario per un tragitto all'interno della zona aeroportuale dell'aeroporto Charles de Gaulle. Viaggiando sui Noctilien si utilizza un \"ticket t +\" per le 2 prime zone poi un \"ticket\" supplementare per ogni altra zona che viene attraversata. I bus 299, 350 e 351 sono a tariffa speciale ed \u00e8 richiesto un \"ticket\" per ogni 5 sezioni attraversate. Sui bus viene venduto un \"ticket\" a 2 \u20ac che non permette le coincidenze.\nIl \"Billet \u00cele-de-France\" o \"Billet Origine-Destination\", non nominativo, \u00e8 valido per un tragitto su tutte le linee della RER anche al di fuori di Parigi e sui treni Transilien cos\u00ec da poter raggiungere zone non coperte dalla rete della metropolitana. Se la destinazione o la partenza \u00e8 Parigi, \u00e8 possibile utilizzare il biglietto per la coincidenza RER/metr\u00f2 o viceversa. Il costo del biglietto \u00e8 proporzionale alla distanza tra la stazione di partenza a quella di arrivo. \u00c8 disponibile anche in carnet da 10 biglietti.\nVi sono diversi tipi di abbonamento, che consentono ingressi e viaggi illimitati su metr\u00f2, bus e RER:\nil \"Mobilis\" giornaliero (valido dalle ore 00:00 alle 24:00) e nominativo, \u00e8 accettato su tutti i mezzi di trasporto pubblici tranne l'Orlyval, Orlybus, Roissybus e per i tragitti con la RER B da Parigi all'aeroporto Charles de Gaulle. Si trova in vendita per le zone 1-2, 1-3, 1-4, 1-5.\nIl \"Ticket Jeunes Week-end\", nominativo, riservato ai minori di 26 anni. \u00c8 un biglietto giornaliero valido dalle ore 00:00 alle 24:00 e utilizzabile un sabato, una domenica e un prefestivo francese. Ha gli stessi limiti di utilizzo del \"Mobilis\" ed \u00e8 in vendita per le zone tariffarie 1-3, 1-5, 3-5.\nil \"Passe Navigo\" (ex Carte Orange) e il \"passe Navigo D\u00e9couverte\", nominativi, validi 10 anni e con ricariche settimanali, mensili e per il \"Passe Navigo\" anche annuali. \u00c8 richiesta la foto tessera formato 25x30 mm. Il \"Passe Navigo\" \u00e8 riservato a chi risiede o lavora nell'\u00cele de France e viene rilasciato gratuitamente, il\" Passe Navigo D\u00e9couverte\" \u00e8 utilizzabile da tutti, turisti stranieri inclusi, ed ha un costo di acquisto di 5 \u20ac. Sono accettati su tutti i mezzi di trasporto pubblici tranne l'Orlyval. Il Passe settimanale vale dalle ore 00:00 di luned\u00ec alle ore 23:59 di domenica (per i Noctilien la validit\u00e0 termina alle ore 6 del luned\u00ec seguente) e quello che si trova in vendita il venerd\u00ec, sabato e domenica si utilizza da luned\u00ec della settimana seguente. Il Passe mensile, valido dalle 00:00 del primo giorno del mese alle 23:59 dell\u2019ultimo giorno del mese (per i Noctilien la validit\u00e0 termina alle ore 6 del giorno successivo all'ultimo del mese), si pu\u00f2 acquistare dal giorno 20 del mese che precede quello di validit\u00e0 fino al giorno 19 del mese di validit\u00e0. Al momento dell'acquisto si pu\u00f2 optare per il \"Passe Navigo\" o \"Passe Navigo D\u00e9couverte\" \"Toutes Zones\" che permette viaggi illimitati in tutte le 5 zone tariffarie ad un'unica tariffa di ricarica oppure per \"2 Zones\" con la possibilit\u00e0 di scegliere tra le zone 2-3, 3-4 e 4-5 con diverse tariffe di ricarica.\nIl \"Paris Visite\" \u00e8 un biglietto nominativo accettato su tutta la rete trasporti pubblici dell'\u00cele-de-France quindi utilizzabile su metr\u00f2, RER, Transilien, tram, bus (tranne i bus Fil\u00e9o, i bus turistici), Orlyval e funicolare di Montmartre. \u00c8 valido 1 giorno o 2 o 3 o 5 giorni consecutivi e per le zone 1-3 e 1-5. La validit\u00e0 parte dalle ore 00:00 del primo giorno di utilizzo e termina alle 24:00 dell'ultimo giorno. Prevede sconti, che possono cambiare di anno in anno, in alcuni musei e monumenti, sui Bateaux Parisiens e sull'Open Tour. Riservato ai bimbi dai 4 agli 11 anni di et\u00e0 c\u2019\u00e8 il \"Paris Visite Enfant\" venduto a met\u00e0 prezzo.\nla \"Carte Int\u00e9grale\" \u00e8 annuale. Vi \u00e8 poi la \"carte ImagineR\" per gli studenti.\nVi sono poi le carte turistiche (\"Paris Visite, Open Tour\" ecc.) che combinano il normale biglietto a degli sconti per i musei ed altre facilitazioni.\nGli anziani, le famiglie numerose e gli indigenti beneficiano di tariffe ridotte. Coloro che ricevono assegno di disoccupazione o una qualunque altra forma di sussidio viaggiano gratuitamente in tutta l'\u00cele-de-France da aprile 2007.\nI titoli di viaggio si acquistano nelle stazioni, nelle biglietterie RATP e nei negozi convenzionati.\nLa metropolitana parigina \u00e8 stata l'unica al mondo ad avere convogli distinti in prima e seconda classe. I vantaggi del viaggio in 1\u00aa classe erano le carrozze poste a met\u00e0 treno (pi\u00f9 sicure in caso di collisione) e i sedili imbottiti (che saranno poi estesi alla seconda classe dopo il 1945). Fatto salvo un breve periodo di soppressione della prima classe (2 febbraio 1947 - 30 novembre 1948), tale peculiarit\u00e0 fu mantenuta fino al 1982. Da allora, l'accesso alla 1\u00aa classe con un biglietto di seconda fu autorizzato prima delle ore 9:00 e dopo le ore 17:00, tranne che per gli invalidi e le donne incinte (che avevano accesso libero sempre). Dal 1991 si pass\u00f2 definitivamente alla classe unica su tutti i treni.\nLa Carte Orange \u00e8 stata ufficialmente eliminata il 1\u00ba febbraio 2009 per lasciar posto al Passe Navigo, riservato a chi risiede e lavora nell'\u00cele de France, e al Passe Navigo D\u00e9couverte, che pu\u00f2 essere acquistato da tutti, turisti compresi. Il Passe Navigo D\u00e9couverte ha un costo di emissione pari a 5,00 \u20ac e dura 5 anni, l'abbonamento settimanale fino alla domenica costa 22,50 e consente una riduzione (11,00\u20ac anzich\u00e9 17,00) sui biglietti per il Batobus, comprende tutte cinque le zone compreso Disneyland e Versailles. Necessita una fototessera 20x25.\nFinanziamento.\nNel 2016, i finanziamenti per il funzionamento della rete sono assicurati dalla RATP. Tuttavia il costo dei biglietti (limitato dalla legge) non basta a coprire tutte le spese. Pertanto il deficit di entrate \u00e8 compensato dallo Syndicat des transports d'\u00cele-de-France (STIF), emanazione diretta del consiglio regionale dell'\u00cele-de-France in materia di trasporti. Il sindacato definisce le condizioni di trasporto, gli orari e le varie indicazioni di servizio.\nLa RATP non separa la contabilit\u00e0 per metr\u00f2, RER, tram e bus. Le cifre qui riportate inglobano dunque tutte le attivit\u00e0. Nel 2005, le entrate dai trasporti per la RATP ammontavano a 1.9 miliardi di euro. Lo STIF ha versato 1.2 miliardi di euro per integrare l'incasso, con l'aggiunta di 680 milioni di euro per riportare in pareggio il bilancio aziendale (il deficit annuale ammontava a 467 milioni di euro), che segnalava altres\u00ec un indebitamento lordo di 4 miliardi di euro, che ha comportato, nel 2005, 190 milioni di euro di oneri finanziari.\nGli investimenti consistenti (ampliamento della rete) sono co-finanziati dallo Stato francese e dalla regione \u00cele-de-France. In dettaglio, il 50 % del totale \u00e8 a carico della regione, il 30 % dello Stato e il 20 % della RATP (che beneficia di prestiti speciali accordati dalla regione). Nel periodo 2000-2006\u00a0800 milioni di euro sono stati spesi per ampliare la rete metropolitana (molto meno degli 1.4 miliardi spesi per il tram).\nLe spese di rinnovamento del parco mezzi e della manutenzione ordinaria sono tutte a carico della RATP, che spesso per ridurre i costi si affida a societ\u00e0 di leasing.\nPersonale.\nIl personale che opera sulla metropolitana si divide in due categorie: agenti di stazione e agenti di conduzione. I primi gestiscono le biglietterie, vigilano sulla sicurezza e l'efficienza delle stazioni ed effettuano azioni di controlleria. I secondi sono i macchinisti e i tecnici. La turnazione \u00e8 divisa in tre fasce (giorno, mista, notte). Nello svolgimento della loro funzione, gli agenti hanno qualifica di pubblico ufficiale.\nInformazione ai passeggeri.\nSulle banchine di tutte le stazioni sono installati dal 2010 dei tabelloni elettronici noti come SIEL (\"Syst\u00e8me d'Information En Ligne\") che indicano il tempo d'attesa per i treni. Nei casi delle linee 7 e 13, che hanno delle biforcazioni, un segnale luminoso aggiuntivo indica la destinazione del treno in arrivo. All'occorrenza il sistema pu\u00f2 anche diffondere dei segnali acustici preregistrati per dare informazioni ai passeggeri e impartire ordini.\nTale sistema \u00e8 integrato a bordo dei treni dal sistema ASVA (\"Annonces sonores et visuelles automatiques\"), in via d'installazione su tutti i treni in servizio. Esso consiste in mappe della linea affisse sopra ogni porta delle carrozze, con un led per ogni stazione. Allorch\u00e9 il treno ne raggiunge una, il led corrispondente si spegne e una voce annuncia il nome della fermata e il lato di apertura delle porte.\nPiantine.\nLa piantina, detta in francese \"Plan du m\u00e9tro de Paris\", rappresenta le stazioni e le linee della metr\u00f2 parigina. Essa mostra le fermate topograficamente, senza soffermarsi sulla loro reale posizione geografica; difatti \u00e8 possibile che due stazioni, molto distanti sulla mappa, siano in realt\u00e0 molto vicine tra di loro.\nTuttavia la realt\u00e0 geografica non \u00e8 stata abbandonata e viene riutilizzata dall'agenzia \"bdcconseil\".\nIl carattere utilizzato per i nomi della maggior parte delle linee e delle stazioni \u00e8 \"Parisine\", ideato dal francese Jean Fran\u00e7ois Porchez.\nLa cartina, inoltre, \u00e8 stata numerose volte riprodotta sotto forma di parodia; per esempio nel 1999 la RATP pubblic\u00f2 una piantina dove i nomi delle stazioni erano sostituiti con dei loro anagrammi.\nLa metropolitana di Parigi nella cultura di massa.\nNel cinema.\nMolti film sono stati girati sulla metropolitana di Parigi: tra i principali vi sono \"Mentre Parigi dorme\" (Marcel Carn\u00e9, 1946), \"Subway\" (Luc Besson, 1985), \"Il poliziotto della brigata criminale\" (Henri Verneuil, 1975) e \"La Grosse Caisse\" (Alex Joff\u00e9, 1965). Tra gli altri vi sono anche \"Frank Costello faccia d'angelo\" (Jean-Pierre Melville, 1967), \"Rosso sangue\" (Leos Carax, 1986) e \"L'amico americano\" (Wim Wenders, 1977).\nVi \u00e8 poi la stazione Porte des Lilas - Cin\u00e9ma, sita sul tratto di via ferrata fuori servizio tra le linee 3 bis e 7 bis, generalmente chiusa al pubblico. Tale stazione \u00e8 stata adibita dalla RATP a set cinematografico per girare scene filmate che sarebbero impossibili da realizzare sulla rete (di notte l'orario di chiusura \u00e8 troppo breve). A tal scopo, l'arredamento della stazione pu\u00f2 essere adeguato alle necessit\u00e0.\nTra i principali film che sono stati girati in questo particolare set si citano \"Il favoloso mondo di Am\u00e9lie\" (la scena ambientata nella fermata Abbesses \u00e8 stata locata a Porte des Lilas), \"Formidabili amici..\", \"Les Rois mages\" e \"Paris, je t'aime\". Una delle stazioni della linea 4, Al\u00e9sia, compare per pochi istanti nel film d'animazione \"Le dodici fatiche di Asterix\" (nell'\"Antro della Bestia\"), suscitando lo stupore dei due \"galli\" per quell'oggetto ignoto (una metropolitana in passaggio). La scelta di questa stazione non \u00e8 casuale, essendo i protagonisti giunti (in questo film) ad un \"redde rationem\" con Giulio Cesare: la stazione, infatti, prende il nome dalla Battaglia di Alesia, fra Cesare e Vercingetorige.\n\"Zazie nel metr\u00f2\" (Louis Malle, 1960) e \"L'ultimo metr\u00f2\" (Fran\u00e7ois Truffaut, 1980) sono altri film fortemente incentrati sulla metropolitana\nNella letteratura.\nLa metropolitana \u00e8 evocata in vari romanzi, tra cui \"Le tout sur le tout\" di Henri Calet, \"Les faux fr\u00e8res\" di Paul Guimard, due pagine del diario di Franz Kafka, nelle quali spiega come il metr\u00f2 gli abbia svelato l'anima parigina, il suo dinamismo, il suo modo di muoversi. Tanti altri scrittori hanno poi parlato del metr\u00f2 nelle loro opere: Louis Aragon, Jean Cocteau, Jacques Pr\u00e9vert, Claude Roy, Robert Desnos, L\u00e9on-Paul Fargue o ancora Marcel Allain in un episodio di \"Fant\u00f4mas\", in cui il protagonista sequestra un treno tra le stazioni Anvers e Barb\u00e8s (\"Fant\u00f4mas vole des blondes\").\nIl metr\u00f2 \u00e8 anche il filo conduttore dell'opera di Lor\u00e0nt Deutsch \"M\u00e9tronome, l'histoire de France au rythme du m\u00e9tro parisien\". Vi \u00e8 poi \"M\u00e9tro parisien, petits plaisirs du soir et du matin\" di Julien Lootens che menziona diversi fatti e dati riguardo alla metropolitana parigina: numero di passeggeri, cronologia, storia del prezzo dei biglietti, aneddoti sulla sua costruzione.\nNella musica.\nI musicisti del metr\u00f2.\nLa presenza di musicisti nelle stazioni del metr\u00f2 \u00e8 una tradizione antica quanto la rete stessa. Nel 1997 la RATP ha creato una struttura speciale, la Espace m\u00e9tro accords (EMA), che limita e regolamenta questa attivit\u00e0.\nI musicisti che intendono suonare in una stazione del metr\u00f2 devono dunque recarsi presso l\"Espace M\u00e9tro Accord\" per un'audizione. Se vengono autorizzati a suonare nelle gallerie, i musicisti ricevono uno speciale pass da esibire ad ogni richiesta. Ad ogni modo \u00e8 fatto divieto assoluto di suonare a bordo dei treni o sulle banchine a bordo binari.\nCon queste disposizioni, la RATP intende proporre ai suoi passeggeri un \"intrattenimento musicale\" di alta qualit\u00e0. Del resto tanti grandi musicisti e cantanti si sono fatti conoscere proprio suonando nelle stazioni: Alain Souchon, Manu Dibango, Jacques Higelin, Tour\u00e9 Kunda, Dany Brillant, Ben Harper e, pi\u00f9 di recente, L\u00e2\u00e2m, Anis e William Bald\u00e9.\nIn cambio di tutto ci\u00f2, l'EMA propone ai migliori tra i musicisti del metr\u00f2 contratti per incidere dischi e partecipare a festival o eventi canori.\nCanzoni sul metr\u00f2.\nNumerose canzoni di celebri artisti hanno per tema il metr\u00f2, come \"Le Poin\u00e7onneur des Lilas\" di Serge Gainsbourg, \"Le m\u00e9tro\" di L\u00e9o Ferr\u00e9, \"M\u00e9tro\" di Yves Montand, \"Y'a d'la joie\" di Charles Trenet, \"Le M\u00e9tro de Paris\" di \u00c9dith Piaf, \"Bercy Madeleine\" di Pierre Perret, \"M\u00e9tro c'est trop\" dei T\u00e9l\u00e9phone, \"The Metro\" dei Berlin, \"Mon M\u00e9tro\" di Anis o ancora \"M\u00e9tro\" dei Java. Inoltre la clip \"Un autre monde\" (1986) del gruppo T\u00e9l\u00e9phone \u00e8 stata girata su un treno della linea 6 del metr\u00f2.\nNumismatica.\nPer quel che riguarda la numismatica, in onore del metr\u00f2 di Parigi sono state coniate alcune medaglie:\nIl coniglio della metropolitana.\nIl coniglio della metropolitana di Parigi (\"lapin du m\u00e9tro parisien\") \u00e8 un personaggio che dagli anni 1970 appare sugli avvisi di sicurezza per i viaggiatori affissi nella rete metropolitana (in particolare il rischio derivante dall'appoggiarsi alle porte dei treni).\nIl suo aspetto si \u00e8 via via evoluto: oggi si presenta come un coniglio antropomorfo rosa vestito con un completo giallo.\nLa popolarit\u00e0 di questo personaggio (che \u00e8 stato adottato allo scopo anche sulla metropolitana di Lille) \u00e8 tale da farne quasi un fenomeno di costume: la sua effigie \u00e8 spesso ripresa dalla satira e (al pari del celebre avviso Mind the gap della metropolitana di Londra) non \u00e8 raro vederlo stampato su delle T-shirt.\nQualit\u00e0 del servizio.\nTasso di soddisfazione.\nLo STIF ha stimato che il tasso di soddisfazione dell'utenza per la metropolitana si attesta all'87 %, che \u00e8 la cifra pi\u00f9 elevata tra i mezzi di trasporto parigini. La RATP investe cifre consistenti per le certificazioni di qualit\u00e0 e per le opere di manutenzione alle infrastrutture (rimozione dei graffiti, riverniciatura dei treni...). Lo STIF a sua volta fissa di anno in anno degli obiettivi qualitativi da raggiungere (puntualit\u00e0, pulizia, informazioni ai viaggiatori ecc.), applicando alla RATP la formula bonus/malus a seconda del raggiungimento o meno di tali obiettivi.\nIgiene.\nNel giugno 2007 l'emittente televisiva Canal+ trasmise un documentario, basato su rapporti riservati della RATP, sugli alti tassi di inquinamento dell'aria nella metropolitana. In particolare si rilevarono alte concentrazioni di polveri sottili prodotti dalla molatura dei binari e dai freni dei treni. Le polemiche che ne scaturirono spinsero la RATP a presentare, il 22 giugno 2007, dei dati completi sull'inquinamento nelle gallerie.\nCriminalit\u00e0.\nIl tasso degli atti criminali nel metr\u00f2 in un decennio si \u00e8 quasi dimezzato, attestandosi al 4% nel 2005 contro il 7% del 1991.\nCiononostante non \u00e8 raro incontrare borseggiatori nelle stazioni, specie le pi\u00f9 frequentate. A tale scopo talvolta vengono diffusi nelle stazioni dei messaggi vocali in pi\u00f9 lingue, per mettere in guardia i passeggeri.\nL'Observatoire national de la d\u00e9linquance et des r\u00e9ponses p\u00e9nales (\"Osservatorio nazionale della delinquenza e dei procedimenti penali\" - ONDRP) stim\u00f2 nel 2007 circa 20.000 atti criminali, di cui 13.863 furti, 4.653 scippi e 117 atti di violenza sessuale. I furti semplici, nel 68 % dei casi, hanno luogo nel centro della citt\u00e0 (e riguardano perlopi\u00f9 furti di cellulari, nel 40 % dei casi), mentre gli atti di violenza si attestano al 22,1 % in centro e nella periferia pi\u00f9 interna, al 30 % nella periferia pi\u00f9 esterna. La linea 4 concentra su di s\u00e9 il 17,5 % di tutti i crimini commessi (e in particolare il 13,3 % dei furti violenti e il 12,6 % delle violenze gratuite). La linea 1 si attesta all'11,8 %, la linea 5 segue al 10,3 % e la linea 13 al 10,7 %. Un terzo dei crimini avviene tra le ore 17 e le 21. Le aggressioni avvengono perlopi\u00f9 tra le 21 e le 6 (19,2 % dei furti con violenza e 19,1 % delle violenze gratuite).\nStudiando un campione di 6.500 persone, l'ONDRP ha stabilito che il 53,6 % dei criminali sono uomini, percentuale che sale al 58,9 % per i furti con violenza e al 73,4 % per le violenze gratuite. Il 46,4 % dei criminali ha meno di 30 anni, il 7,1 % \u00e8 minorenne. L'et\u00e0 media delle vittime \u00e8 di 31 anni.\nMovimenti sociali.\nData la grande importanza del metr\u00f2 per la mobilit\u00e0 parigina, gli scioperi del personale di servizio hanno spesso effetti devastanti sulla citt\u00e0 e sul suo retroterra. Paradossalmente gli scioperi generali (che per legge devono essere preannunciati per tempo) sono un problema relativamente minore, rispetto agli scioperi selvaggi, che possono anche essere causati da un'aggressione a un addetto, e per i quali non esiste preavviso all'utenza. In media nel 2008 un membro del personale scioperava 0.18 giorni all'anno.\nIncidenti.\nLa metropolitana di Parigi ha avuto nella sua storia pochissimi incidenti. Il pi\u00f9 grave risale agli inizi del servizio:\nSuicidi e incidenti a persone.\nI casi di suicidio o di morti accidentali di persone per caduta sui binari (con conseguenti traumi, folgorazioni o investimenti) sono piuttosto comuni e provocano gravi rallentamenti e disservizi su tutta la rete. Secondo il municipio di Parigi, un incidente su due che capita sul metr\u00f2 \u00e8 causato dalla presenza di persone sui binari, mentre la media dei suicidi (tentati o riusciti) si attesta a due alla settimana. Questi dati drammatici hanno spinto la RATP a installare (per ora solo sulle linee automatiche e poche altre tratte) delle porte sulle banchine, parallele ai binari, apribili solo in presenza di un treno.\nSecondo la RATP, i tentati suicidi sulla rete metropolitana nel 2008 sono stati 195. Sulla linea 4, sono state scavate fosse anti-suicidi sotto i binari, per ridurre i rischi di investimento."}
{"id": "82248", "revid": "1320609", "url": "https://it.wikipedia.org/wiki?curid=82248", "title": "DMOZ", "text": "Open Directory Project, noto anche con gli acronimi ODP e DMoz (abbreviazione di Directory.Mozilla, il nome di dominio del suo sito), \u00e8 stata una web directory multilingue a contenuto aperto, di propriet\u00e0 di AOL e mantenuta da una comunit\u00e0 virtuale di redattori volontari. Scopo della directory era essenzialmente la raccolta e indicizzazione di \"hyperlinks\" reperiti nel WorldWideWeb.\nMotivazione e fondatori.\nIl progetto ODP fu impostato come Gnuhoo nel 1998 da Rich Skrenta e Bob Truel, all'epoca informatici della Sun Microsystems. Lo stesso anno si aggiunsero come cofondatori di Gnuhoo Chris Tolles, dirigente del marketing di Sun Microsystems per i prodotti per la sicurezza della rete, Bryn Dole e Jeremy Wenokur. Skrenta era gi\u00e0 ben conosciuto per il suo contributo allo sviluppo di TASS, un ascendente di TIN, il popolare threaded Usenet newsreader per i sistemi Unix. Si osserva che l'originale struttura delle categorie per la directory di Gnuhoo derivava dalla struttura all'epoca adottata per gli Usenet newsgroups.\nDa Gnuhoo a Newhoo, a Open Directory Project.\nGnuhoo divenne operativa il 5 giugno 1998 ma fu ribattezzata Newhoo dopo un articolo su Slashdot i cui autori affermavano che Gnuhoo non aveva nulla in comune con lo spirito del free software, per il quale era noto il progetto GNU, ma che era invece un'iniziativa commerciale, destinata ad offrire un'alternativa a Yahoo! sfruttando il lavoro di volontari.\nNewhoo divenne ODP, nell'ottobre del 1998, dopo la cessione alla Netscape Communications Corporation per 1 milione di dollari, e il suo contenuto fu reso disponibile sotto una licenza di open content. La Netscape fu acquistata dalla AOL poco tempo dopo e ODP era uno degli \"assets\" inclusi nell'acquisizione. Successivamente AOL si fuse con la Time Warner.\nCrescita e maturazione del progetto.\nQuando Netscape ne assunse il controllo, Open Directory Project disponeva di circa 100.000 URL indicizzati grazie ai contributi di circa 4500 redattori.\nIl 5 ottobre 1999 il numero degli URL indicizzati da ODP raggiungeva il milione. Secondo una stima non ufficiale nell'aprile 2000 con circa 1,6 milioni di URL ODP super\u00f2 quelli presenti nella directory di Yahoo!, toccando poi il traguardo dei 2 milioni di URL il 14 agosto 2000, e dei 3 milioni il 18 novembre 2001.\nNel giugno 2004 ODP aveva circa 4,4 milioni di voci organizzate in circa 590.000 categorie derivate grazie ai contributi di circa 63.000 redattori avvicendatisi nel tempo. Nel luglio 2003 il numero di redattori attivi, cio\u00e8 di \"login\" di redattori non rimossi per rinuncia volontaria o per essere stati inattivi per pi\u00f9 di 4 mesi, ammontava a 9.000.\nChiusura di DMoz e rinascita come Curlie.\nDal 17 marzo 2017 DMOZ non \u00e8 pi\u00f9 disponibile, come annunciato sul sito stesso. Tuttavia nel 2018 la pagina che ne segnalava la chiusura non compare pi\u00f9 in automatico e da interventi di utenti ed amministratori nel forum collegato, la \"Resource zone\" disponibile anche in Italiano (citato nella pagina stessa) si evince, in ordine di tempo, quanto segue:"}
{"id": "82249", "revid": "599013", "url": "https://it.wikipedia.org/wiki?curid=82249", "title": "Odp", "text": ""}
{"id": "82250", "revid": "339392", "url": "https://it.wikipedia.org/wiki?curid=82250", "title": "DMoz", "text": ""}
{"id": "82251", "revid": "339392", "url": "https://it.wikipedia.org/wiki?curid=82251", "title": "Gnuhoo", "text": ""}
{"id": "82252", "revid": "339392", "url": "https://it.wikipedia.org/wiki?curid=82252", "title": "Newhoo", "text": ""}
{"id": "82256", "revid": "12405", "url": "https://it.wikipedia.org/wiki?curid=82256", "title": "URL", "text": ""}
{"id": "82259", "revid": "1873140", "url": "https://it.wikipedia.org/wiki?curid=82259", "title": "Agenzia regionale per la protezione ambientale", "text": "Unagenzia regionale per la protezione dell'ambiente (in acronimo ARPA) \u00e8 un ente della pubblica amministrazione italiana, costituito e operante in ogni Regione d'Italia. Ciascuna Regione ha costituito la propria Agenzia. Le 19 ARPA regioni, le due APPA delle province autonome di Trento e Bolzano e ISPRA compongono il Sistema nazionale per la protezione dell'ambiente (SNPA) istituito dalla legge 132/2016.\nStoria.\nQueste agenzie sono state istituite a seguito dei referendum abrogativi del 1993 riguardanti alcune parti di articoli della legge 23 dicembre 1978, n. 833 di istituzione del Servizio sanitario nazionale (SSN). Di conseguenza, furono eliminate le competenze ambientali della vigilanza e controllo locali del SSN esercitate tramite i presidi multizonali di prevenzione (PMP) delle unit\u00e0 sanitarie locali, che, a loro volta, le ereditarono dai laboratori provinciali di igiene e profilassi, sorti nel 1934 con il regio decreto del 27 luglio, n. 1265: \"Testo unico delle leggi sanitarie\".\nDopo il referendum, tali competenze continuarono ad essere esercitate dai PMP, fino a quando il Parlamento con la legge 21 gennaio 1994, n. 61, di conversione del terzo decreto legge 496/93, affid\u00f2 questi compiti ad apposite \"agenzie regionali\" che furono istituite assieme all'Agenzia nazionale per la protezione dell'ambiente (ANPA), divenuta poi Agenzia per la protezione dell'ambiente e per i servizi tecnici (APAT) e nel 2008 confluita nell'Istituto superiore per la protezione e la ricerca ambientale (ISPRA), ente di indirizzo e di coordinamento delle agenzie delle regioni e delle province autonome. Queste funzioni erano precedentemente svolte in maniera diversa dal Ministero della sanit\u00e0 e dal Ministero dell'ambiente. Tutt'oggi, il Ministero della salute conserva alcuni compiti in materia ambientale, oltre che sulla sicurezza degli alimenti e quella sul lavoro. L'ISPRA, come l'ANPA e l'APAT prima, \u00e8 vigilato dal Ministero dell'ambiente e della tutela del territorio e del mare, coopera con l'Agenzia europea dell'ambiente e con le istituzioni ed organizzazioni nazionali ed internazionali operanti in materia di salvaguardia ambientale.\nLa nuova concezione della materia ambientale, introdotta dalla legge 21 gennaio 1994, n. 61, \u00e8 volta alla migliore armonizzazione fra le istituzioni statali e quelle territoriali, modificando gli ambiti di competenza. Questa legge modific\u00f2 le competenze amministrative in materia ambientale, in capo alle Province/Regioni e defin\u00ec una nuova demarcazione tra le materie ambientali rispetto a quelle propriamente sanitarie, realizzando la volont\u00e0 popolare espressa dal voto referendario, in controtendenza rispetto alla legge 833/1978 che accentrava nel servizio sanitario nazionale italiano tutte le competenze che riguardavanno la salute.\nNegli anni successivi all'entrata in vigore della legge 61/94 tutte le regioni e province autonome, hanno trasformato i PMP in ARPA, modificandoli con apposite leggi e le hanno organizzate, secondo le finalit\u00e0 ed i compiti istituzionali, in dipartimenti provinciali. Dagli oltre 100 PMP, si \u00e8 passati a 19 agenzie regionali e due delle province autonome che costituiscono con l'ISPRA, il Sistema nazionale per la protezione dell'ambiente, istituito dalla legge 132/2016.\nFunzioni.\nLe principali funzioni attribuite alle ARPA possono essere cos\u00ec riassunte:\nAccanto alle funzioni tradizionali di \"controllo e vigilanza\", la legge 61/1994 affida al \"sistema delle agenzie ambientali\" nuovi compiti di monitoraggio, elaborazione e diffusione dei dati ambientali nonch\u00e9 l'elaborazione di proposte tecniche: limiti di accettabilit\u00e0, standards, tecnologie ecologicamente compatibili, verifica dell'efficacia \"tecnica\" delle normative ambientali.\nLe ARPA e i dipartimenti di prevenzione delle ASL esercitano in maniera coordinata e integrata le funzioni di controllo ambientale e di prevenzione collettiva che rivestono valenza ambientale e sanitaria. In materia di inquinamento esterno e degli ambienti di vita, la competenza \u00e8 assegnata alle ARPA che si avvalgono dei pareri igienico-sanitari, previsti dalla normativa vigente, espressi dai dipartimenti di prevenzione delle aziende sanitarie locali. Le ARPA garantiscono, in base a particolari convenzioni e accordi di programma, supporto tecnico-scientifico e supporto strumentale e analitico-laboratoristico agli enti che svolgono le funzioni di controllo ambientale.\nNegli organici delle ARPA operano figure professionali quali chimici, fisici, biologi, ingegneri, geologi, informatici, statistici, ma quella numericamente preponderante \u00e8 il tecnico della prevenzione nell'ambiente e nei luoghi di lavoro. Tale tecnico, operante nei servizi ispettivi e di vigilanza \u00e8, nei limiti delle proprie attribuzioni, un ufficiale di polizia giudiziaria.\nDispone inoltre di osservatori ambientali, centri tematici e di servizi:\nCompetenze.\nLe attivit\u00e0 riguardanti gli specifici temi ambientali di pertinenza delle ARPA sono regolamentate dalla legislazione comunitaria, nazionale e regionale, da atti amministrativi, da norme tecniche, linee guida e buone prassi. Le ARPA svolgono altre attivit\u00e0 relative a:\nAgenzie per regione.\nL'Agenzia regionale dell'Abruzzo \u00e8 l'unica che non ha potuto seguire lo standard della definizione nel nome (ARPA) a causa dell'esistenza del medesimo acronimo relativo alle Autolinee Regionali Pubbliche Abruzzesi, all'epoca della creazione delle agenzie regionali per la protezione dell'ambiente.\nDenominazione nelle lingue minoritarie.\nIn alcune regioni a statuto speciale la denominazione \"Agenzia regionale per la protezione ambientale\" \u00e8 stata affiancata dalle seguenti varianti:"}
{"id": "82260", "revid": "2067226", "url": "https://it.wikipedia.org/wiki?curid=82260", "title": "Stura di Lanzo", "text": "La Stura di Lanzo (\"Stura 'd Lans\" in piemontese) \u00e8 un torrente del Piemonte, affluente di sinistra del Po, lungo e con un bacino idrografico ampio .\nDal 1993 un lungo tratto dell'alveo della Stura e delle sue rive sono tutelati dalla Zona di salvaguardia della Stura di Lanzo, che si estende dallo sbocco del corso d'acqua sulla pianura fino ai comuni di Villanova Canavese e Nole.\nL'area fa parte inoltre del Sito di interesse comunitario \"Stura di Lanzo\" (cod. IT1110014).\nIl corso del fiume.\nNasce al Pian della Mussa con il nome di Stura di Ala.\nScorre impetuosa sino a giungere nella zona del comune di Ceres dove si unisce con la Stura di Valgrande e prende il nome di \"Stura di Lanzo\".\nCon dimensioni raddoppiate scorre rapida bagnando Pessinetto sino a giungere nel territorio del comune di Traves dove si unisce alla Stura di Vi\u00f9. Nei pressi di Lanzo riceve da sinistra il torrente Tesso, proveniente da Coassolo Torinese e Monastero di Lanzo.\nDa qui costeggia il Parco regionale La Mandria allargandosi in un ampio greto ciottoloso e sfiora la citt\u00e0 di Venaria Reale ricevendo da destra il Ceronda. In breve giunge nella periferia nordoccidentale di Torino e, scorrendo pesantemente arginata, si immette da sinistra nel Po. \u00c8 regolata da diverse dighe, tra cui tre importanti a Mezzenile, a Germagnano e a Lanzo. Molto frequentata dai canoisti, insieme ai suoi affluenti, presenta nel tratto tra la confluenza con la Stura di Ala e la Stura di Vi\u00f9 difficolt\u00e0 di IV classe.\nRegime idrologico.\nLa Stura di Lanzo \u00e8 un corso d'acqua a regime marcatamente torrentizio.\nLa sua portata media annua presso la foce \u00e8 notevole (), ma il fiume alterna a lunghi periodi di magra estivi e invernali, piene anche improvvise e devastanti, come quella dell'ottobre 2000 in cui il fiume sfior\u00f2 i .\nL'attivit\u00e0 erosiva \u00e8 quindi cospicua e l'alveo in continuo divenire.\nGeologia.\nDurante il proprio tragitto la Stura costruisce e modifica il suo alveo, erodendo le rocce cristalline periferiche del Massiccio del Gran Paradiso, le rocce verdi della Zona Piemontese e le ofioliti del Massiccio Ultrabasico di Lanzo (Peridotiti, Serpentiniti, Gabbri).\nOltre lo sbocco vallivo, durante l'impetuosa corsa verso il Po, il torrente depone metri e metri di pietrisco: rocce e ciottoli di svariatissime dimensioni e tipologie, ghiaioni, sabbie e limi; i tipici materiali di deposito torrentizio, insomma. Questi materiali possono raggiungere uno spessore di 40/50 metri.\nI depositi affioranti sono prevalentemente limoso-sabbiosi e hanno colore bruno - giallastro - rossiccio quando sono ossidati (\"arrugginiti\"), mentre appaiono grigio-verdastri laddove l'ossigeno non \u00e8 arrivato ad alterarli.\nNegli anni le frequenti e violente piene a cui \u00e8 soggetta la Stura di Lanzo, hanno operato, nel tratto in questione, un'intensa erosione dei depositi torrentizi quaternari, portando allo scoperto ampi affioramenti di argille ricchi di resti vegetali \"fossili\", risalenti ad un intervallo di tempo denominato Pliocene (circa 5 - 2 milioni di anni fa).\nCeppi di cospicue dimensioni, grazie all'azione erosiva di varie piene durante le quali la Stura si \u00e8 scavato una specie di canyon profondo 7/8 metri circa, sono oggi particolarmente visibili e formano quella che viene definita la \"Foresta fossile\".\nLe loro qualit\u00e0 specifiche ne fanno un sito geologico di grande rilievo e importanza che dal 1993 \u00e8 tutelato dall'istituzione della Zona di salvaguardia della Stura di Lanzo.\nAttualmente i resti fossili pi\u00f9 significativi si trovano nel comune di Nole, al confine con Ciri\u00e9, e sono osservabili su entrambe le rive.\nStoria.\nViene riportata con il nome \"Stura\" fin dal 1198 e in seguito, una volta sola, con il nome \"Sturia\". Come per la Stura di Demonte, l'idronimo viene probabilmente da radici preromane.\n\u00c8 straripata sia durante l'alluvione del 1994 che durante quella del 14 ottobre 2000, in cui croll\u00f2 il ponte di Robassomero.\nCuriosit\u00e0.\nNelle vicinanze di Lanzo Torinese si trova il \"Ponte del Diavolo\" (o del Roc), che ha dato origine a numerose leggende legate ad una sua mitica costruzione da parte del diavolo stesso."}
{"id": "82269", "revid": "106456", "url": "https://it.wikipedia.org/wiki?curid=82269", "title": "Papaver somniferum", "text": "Papaver somniferum , comunemente noto come papavero da oppio, \u00e8 una pianta appartenente alla famiglia delle Papaveraceae.\nIl nome scientifico ne sottolinea le propriet\u00e0 psicolettiche dovute all'azione di vari alcaloidi, principalmente la morfina, presenti nell'oppio grezzo, una sostanza lattiginosa secreta dalla tipica capsula seminifera che caratterizza il genere \"Papaver\".\nDescrizione.\nPianta erbacea, a ciclo annuale, con radice a \"fittone\" e fusto eretto, poco ramificato, di altezza generalmente non superiore ai 150\u00a0cm.\nFoglie.\nLe foglie sono alterne, di grandi dimensioni, semplici ed oblunghe, con margine sinuato-dentato e prive di stipole; le basali presentano un corto picciolo, le superiori sono invece sessili.\nFiore.\nI fiori sono \"attinomorfi\", ermafroditi e terminali, con lungo peduncolo e un diametro che pu\u00f2 raggiungere i 10\u00a0cm. Il calice \u00e8 composto da due sepali caduchi che seccano con la formazione della corolla; quest'ultima \u00e8 formata da 4 grandi petali, pieghettati nel bocciolo, di colore bianco, roseo, rosso o violaceo e con macchie scure alla base.\nL\"'androceo\" \u00e8 rappresentato da numerosi stami circondanti un \" gineceo\" che risulta composto da un ovario subgloboso poli-carpellare ed uniloculare, suddiviso in setti incompleti e contenente numerosi ovuli; gli stimmi sessili si presentano saldati a formare un disco appiattito sopra l'ovario.\nLa fioritura avviene in giugno-agosto e l'impollinazione \u00e8 \"entomogama\", ossia mediante insetti pronubi attratti dai colori e dal nettare prodotto da apposite ghiandole, i \"nettarii\", presenti nei petali.\nFrutto.\nIl frutto \u00e8 un treto, ovvero una grande capsula deiscente per mezzo di pori situati fra i lobi dello stimma, il quale persiste anche dopo la maturazione. \nI semi sono biancastri e reniformi, con superficie reticolata-alveolata, embrione piccolo e ricco di endosperma. I semi cadono solo in seguito a forti scosse di vento perch\u00e9 i pori sono posti nella parte superiore della capsula che non si piega a maturazione.\nDistribuzione e habitat.\nContrariamente a quanto si pensa, il \"Papaver somniferum\" non s'incontra soltanto nelle montagne asiatiche: \u00e8 abbastanza comune anche in Europa di cui, oltre che del Nordafrica, \u00e8 originaria, dove trova gli stessi terreni calcarei.\nIl \"Papaver somniferum\" fu importato in Austria in seguito all'occupazione militare dell'Impero Ottomano; con l'estensione successiva dell'Impero Austroungarico nel nord Italia, il papavero fu introdotto per usi decorativi e alimentari (semi tostati su pane e torte dolci). I semi di \"P. somniferum\" sono difatti molto pi\u00f9 grandi di quelli del papavero comune.\nNel Wienerwald (Austria) i semi di Papaver tostati sono usati per produrre un olio commestibile molto pregiato.\nIn Italia si trova allo stato spontaneo in tutte le zone costiere, collinari e di bassa montagna (fino a 1200 m), spesso infestando le zone dove la terra viene mossa per lavori (i semi possono aspettare in quiescenza per diversi decenni le condizioni ideali alla germinazione).\nEra molto usata nella medicina popolare per curare tosse, diarrea e dolori vari. Un uso molto comune, soprattutto nel Sud, era quello per lenire le coliche intestinali nei lattanti e per tenere calmi i bambini irrequieti quando i genitori lavoravano nelle campagne. Il nome comune nel mezzogiorno per il \"P. somniferum\" \u00e8 \"papagna\" o \"papagno\" o in Sicilia Centrale \"paparina\" che \u00e8 diventato sinonimo di \"sonnolenza\" e/o di \"cazzotto\". La variet\u00e0 spontanea in Italia ha fiori per lo pi\u00f9 viola, con una macchia pi\u00f9 scura alla base, ma pu\u00f2 essere anche rosso o bianco. Le capsule, a maturit\u00e0, si aprono sotto la corona per lasciare cadere i semi al vento, contrariamente ad alcune variet\u00e0 commerciali, ornamentali o per la produzione di semi, che rimangono chiuse, trattenendo i semi, anche quando la capsula \u00e8 secca, facendola somigliare a un sonaglio che produce un caratteristico rumore quando agitato. Il \"P. somniferum\" \u00e8 considerato una pianta di natura infestante per la sua ottima capacit\u00e0 di diffondersi molto facilmente ed \u00e8 noto per la sua resistenza negli ambienti pi\u00f9 ostili.\nUsi.\nDel \"Papaver somniferum\" si usano:\nL'oppio contiene ca. 25 alcaloidi; i pi\u00f9 importanti sono Morfina, Codeina, Papaverina, Noscapina e Tebaina.\nLa capsula, tonda e grossa, contiene numerosi semi. Anch'essi possono presentare alcaloidi come morfina, papaverina, codeina ecc. Questi sono spesso utilizzati in cucina, in particolare nei paesi dell'Europa dell'Est, per aromatizzare i pani e le pasticcerie o per la produzione di oli alimentari e industriali (colori, saponi). I residui sono usati come mangime per animali.\nColtivazione.\nIn diverse nazioni europee (come in Italia) la coltivazione estensiva a scopo commerciale del \"P. somniferum\" \u00e8 soggetta ad autorizzazione.\nSono comunque reperibili nel nostro paese ed in Europa cultivar selezionati appositamente per la grandezza e i colori del fiore, a scopo di giardinaggio.\nLa coltivazione a scopo commerciale avviene soprattutto in Spagna, Francia, Australia e Turchia per quanto riguarda l'industria farmaceutica, mentre in Asia e Centroamerica per la produzione di oppiacei di contrabbando (principalmente eroina). Il primo produttore mondiale d'oppio destinato al mercato illegale \u00e8 l'Afghanistan, seguito dai paesi del sud-est asiatico (Birmania, Laos, Cambogia, Sri Lanka) e dal Messico.\nIl blocco praticato al regime teocratico dei talebani produsse una riduzione della produzione ed esportazione, portandola ai minimi storici. La riapertura dei flussi commerciali da parte dell'Alleanza del Nord, alleati degli Stati uniti, in seguito all'invasione statunitense dell'Afghanistan del 2001, ha permesso a questo paese di ridiventare il primo produttore mondiale.\nSecondo il \"World Drug Report\" dell'Agenzia delle Nazioni Unite per il controllo della droga e del crimine, l'Afghanistan nel 2007 ha prodotto il 93 % dell'oppio non farmaceutico mondiale. La coltura del papavero \u00e8 infatti uno dei pochi investimenti proficui per i contadini delle regioni povere ed arretrate. La superficie coltivata \u00e8 stata pari a ben 104.000 ettari nel 2005 e 165.000 ettari nel 2006.\nAnche se oggi molti degli alcaloidi usati in medicina possono essere sintetizzati industrialmente (oppioidi), gran parte di essi viene ancora ricavata dal papavero, perch\u00e9 il processo di estrazione risulta pi\u00f9 economico.\nIn Italia la coltivazione estensiva del \"P. somniferum\" \u00e8 regolamentata e soggetta ad autorizzazione governativa, e utilizzata specialmente per la produzione della morfina e di oppiacei a uso medico.\nIn ambiti culturali tradizionali, soprattutto legati al passato Impero Austroungarico la coltivazione del papavero per usi di giardinaggio o alimentare \u00e8 piuttosto comune nel nord est italiano, (Trentino, Alto Adige, e parte settentrionale del Bellunese). In territorio nazionale \u00e8 possibile trovarli sporadicamente allo stato selvatico o naturalizzato, soprattutto nelle regioni del Nord, anche se poco diffuso rispetto al \"Papaver rhoeas\" e altre specie di \"Papaver\". In passato decotti e infusi di \"P. somniferum\" (foglie, petali, a basso contenuto di alcaloidi oppiacei; a volte le capsule vere e proprie, o meglio le teste cio\u00e8 i frutti maturi o immaturi, la parte che viene incisa per la produzione dell'oppio), sotto il nome di \"papagna\", erano utilizzati al sud Italia come antidolorifici naturali.\n\u00c8 considerata una pianta infestante per via della sua capacit\u00e0 di riprodursi facilmente, prediligendo i terreni calcarei."}
{"id": "82273", "revid": "287204", "url": "https://it.wikipedia.org/wiki?curid=82273", "title": "Papavero da oppio", "text": ""}
{"id": "82275", "revid": "2812", "url": "https://it.wikipedia.org/wiki?curid=82275", "title": "Comunit\u00e0 autonoma della Spagna", "text": ""}
{"id": "82279", "revid": "2567", "url": "https://it.wikipedia.org/wiki?curid=82279", "title": "Silmarillion", "text": ""}
{"id": "82290", "revid": "232551", "url": "https://it.wikipedia.org/wiki?curid=82290", "title": "Dipartimento della Senna", "text": "La Senna () era uno degli 83 dipartimenti creati dalla Rivoluzione francese nel 1790. Inizialmente chiamato dipartimento di Parigi (), nel 1795 assunse il nome definitivo. Era una sorta di enclave, in quanto interamente circondato dal dipartimento della Seine-et-Oise.\nNel 1968 fu ufficialmente soppresso e il suo territorio fu ripartito tra quattro nuovi dipartimenti:\nDemografia.\nIl dipartimento contava, al momento della soppressione, 5.700.968 abitanti, la maggioranza dei quali si trovava a Parigi (2.590.771 abitanti); nei 27 comuni integrati nell'Hauts-de-Seine risiedevano 1.250.061 abitanti, nei 29 comuni integrati nella Valle della Marna 967.847 abitanti ed infine, nei 24 comuni integrati nella Senna-Saint-Denis, 892.289 abitanti."}
{"id": "82295", "revid": "125732504", "url": "https://it.wikipedia.org/wiki?curid=82295", "title": "Governo Prodi I", "text": "Il governo Prodi I \u00e8 stato il cinquantatreesimo esecutivo della Repubblica Italiana, il primo della XIII legislatura.\nIl governo rimase in carica dal 18 maggio 1996 al 21 ottobre 1998, per un totale di 886 giorni, ovvero 2 anni, 5 mesi e 3 giorni. \nOttenne la fiducia al Senato della Repubblica il 24 maggio 1996 con 173 voti favorevoli, 139 contrari e 1 astenuto e quella alla Camera dei deputati il 31 maggio 1996 con 322 voti favorevoli e 299 contrari.\nSi dimise il 9 ottobre 1998 dopo che venne sfiduciato alla Camera dei deputati con 312 voti favorevoli e 313 contrari a seguito del ritiro dell'appoggio esterno di Rifondazione Comunista, condiviso da una parte del suo gruppo parlamentare. Fu il primo governo nella storia repubblicana a cadere in seguito ad una formale votazione in Aula. \nCompagine di governo.\nAppartenenza politica.\nL'appartenenza politica dei membri del governo si pu\u00f2 cos\u00ec riassumere:\nIl governo ha goduto inoltre dell'appoggio esterno di:\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:"}
{"id": "82296", "revid": "1543377", "url": "https://it.wikipedia.org/wiki?curid=82296", "title": "Jimmy Page", "text": "Fondatore del gruppo musicale Led Zeppelin e definito come uno dei pi\u00f9 influenti, importanti e versatili chitarristi e compositori della storia del rock, nel 2010 \u00e8 stato inserito al secondo posto nella classifica dei cinquanta migliori chitarristi della Gibson, nel 2007 al quarto posto della classifica \"100 Wildest Guitar Heroes\" di Classic Rock Magazine e al terzo posto nella lista dei cento migliori chitarristi di tutti i tempi di \"Rolling Stone\" dietro solamente a Eric Clapton e Jimi Hendrix.\nSecondo \"AllMusic\" Page \u00e8 da considerarsi uno dei principali creatori dell'hard rock sebbene lo stesso abbia ribadito pi\u00f9 volte di non apprezzare la classificazione della sua musica e di quella dei Led Zeppelin nell'heavy metal.\nSin dall'adolescenza uno dei pi\u00f9 richiesti turnisti di tutta l'Inghilterra, nella prima parte di carriera ha militato anche negli Yardbirds. In virt\u00f9 di ci\u00f2 \u00e8 uno dei pochi musicisti a essere stato introdotto due volte all'interno della prestigiosa Rock and Roll Hall of Fame.\nBiografia.\nPage nasce a Heston, un distretto di Hounslow (Londra), il 9 gennaio del 1944, figlio di James Patrick Page, un addetto delle risorse umane inglese, e di Patricia Elizabeth Gaffikin, una segretaria inglese di origini irlandesi. Prese in mano la sua prima chitarra all'et\u00e0 di tredici anni e divenne allievo del session man \"Big\" Jim Sullivan, lo stesso insegnante di Ritchie Blackmore dei Deep Purple e dei Rainbow.\nLe sue influenze sono da ricercarsi principalmente in musicisti rockabilly quali Scotty Moore e James Burton, entrambi chitarristi di Elvis, Paul Burlison del Rock'n'Roll Trio e Johnny Day.\nI gusti di Page spaziavano anche al folk di artisti come Bert Jansch e John Renbourn e al blues di Robert Johnson, Elmore James e B.B. King, Freddie King. Lo stile di Jimmy Page \u00e8 uno stile di diretta derivazione blues, con uso pressoch\u00e9 costante di scale pentatoniche, pur con uno stile compositivo ed esecutivo personale.\nAll'et\u00e0 di 14 anni Page partecip\u00f2 al programma TV \"Search for Stars\", una sorta di rassegna finalizzata alla ricerca di giovani talenti, e due anni dopo abbandon\u00f2 la scuola per dedicarsi alla carriera musicale. Dopo una breve collaborazione con il poeta Royston Ellis e il cantante Red E. Lewis, a Page fu chiesto dal cantante Neil Christian di unirsi alla sua band The Crusaders; Page segu\u00ec Christian in tourn\u00e9e per due anni e successivamente suon\u00f2 durante le registrazioni dei suoi dischi, incluso il singolo \"The Road to Love\" del novembre 1962.\nDurante la tourn\u00e9e con Christian, Page si ammal\u00f2 di mononucleosi infettiva e non pot\u00e9 continuare a spostarsi. Durante la degenza Page decise di accantonare la carriera musicale e di dedicarsi all'altra sua grande passione: la pittura. Si iscrisse cos\u00ec al Sutton Art College nella contea di Surrey.\nCarriera da turnista (1963-1968).\nMentre era ancora studente, Page continuava spesso a provare e improvvisare con alcune band come la Cyril Davis' All Stars, la Alexis Korner's Blues Incorporated e con chitarristi come Jeff Beck ed Eric Clapton.\nVenne notato una sera da John Gibb dei Silhouettes che gli chiese di aiutarlo a registrare alcuni singoli per la EMI, tra cui \"The Worrying Kind\": di l\u00ec a poco l'offerta di registrazioni in studio avanzatagli da Mike Leander della Decca Records garant\u00ec a Page un lavoro regolare come turnista in studio di registrazione. La sua prima registrazione per l'etichetta fu \"Diamonds\", di Jet Harris &amp; Tony Meehan, che arriv\u00f2 al primo posto nella classifica dei singoli di inizio 1963.\nDopo brevi collaborazioni con Carter-Lewis and the Southerners, Mike Hurst's group e Mickey Finn and the Blue Men si dedic\u00f2 a tempo pieno al lavoro in studio di registrazione. Sue registrazioni di chitarra sono presenti nei lavori di Marianne Faithfull (\"As Tears Go By\"), The Nashville Teens (\"Tobacco Road\"), The Rolling Stones (\"Heart of Stone\" \"alternate version\"), Van Morrison &amp; Them (\"Baby Please Don't Go\" e \"Here Comes The Night\"), Dave Berry (\"The Crying Game\" e \"My Baby Left Me\"), nonch\u00e9 in \"Is It True\" di Brenda Lee. In questo periodo partecip\u00f2 anche alla registrazione della colonna sonora composta da George Martin per il primo lungometraggio dei Beatles, il grande successo \"A Hard Day's Night.\"\nBenvoluto dai produttori Shel Talmy, Page contribu\u00ec a \"Kinks\", album di esordio dell'omonima band del 1964, nonostante - diversamente da quanto si possa credere - non abbia eseguito alcuno degli assoli di chitarra; inoltre partecip\u00f2 alla registrazione del primo singolo degli Who, \"I Can't Explain\" anche se \u00e8 stato ufficialmente confermato che le parti da lui suonate sono poi state eliminate durante il missaggio finale.\nNel 1965 Page venne assunto da Andrew Loog Oldham, manager dei Rolling Stones, in qualit\u00e0 di produttore della neonata etichetta Immediate Records; il nuovo ruolo gli permise di incidere e/o produrre canzoni di John Mayall, Nico, Chris Farlowe ed Eric Clapton.\nPage ebbe anche una breve collaborazione con Jackie DeShannon per la scrittura di canzoni, poi trasformatasi in relazione amorosa.\nFu in questo periodo che incise una propria \"cover\" della ballata folk di Pete Seeger \"The Bells of Rhymney\"\nNel tardo 1964 a Page venne offerta la possibilit\u00e0 di sostituire Eric Clapton negli Yardbirds, ma declin\u00f2 l'offerta per la lealt\u00e0 che riservava allo stesso Clapton.\nNel febbraio 1965 Clapton lasci\u00f2 gli Yardbirds, e a Page fu ufficialmente offerto il posto di Clapton; Page era tuttavia riluttante ad abbandonare la lucrosa attivit\u00e0 di solista, per cui sugger\u00ec l'amico Jeff Beck.\nDurante il maggio 1966 il batterista Keith Moon, il bassista John Paul Jones, il tastierista Nicky Hopkins, Jeff Beck e Page registrarono \"Beck's Bolero\" negli studi londinesi IBC Studios. L'esperienza di quel giorno sugger\u00ec a Page di formare una band con John Entwistle al basso (invece di Jones): tuttavia la mancanza di un cantante adatto e vari problemi contrattuali imposero un fermo al progetto.\nEntro poche settimane a Page fu nuovamente offerto un posto negli Yardbirds: il chitarrista decise stavolta di mettersi in gioco anche se il posto da coprire era quello del bassista.\nPassato alla chitarra insieme con Beck, con Chris Dreja nel ruolo di bassista, la band si trov\u00f2 nella singolare circostanza di detenere due assolute primedonne nel ruolo di solista; il potenziale artistico-musicale di questa formazione fu tuttavia minato da continui conflitti interpersonali e dallo scarso successo commerciale.\nNonostante la rottura quasi istantanea con Jeff Beck e l'abbandono da parte di Keith Relf e Jim McCarty nel 1968, Page volle portare avanti il gruppo con una nuova formazione. Dopo che Keith Moon venne a sapere che Keith Relf e Jim McCarty avevano lasciato la band, dichiar\u00f2 che il gruppo sarebbe precipitato come un palloncino di piombo (\"go down like a lead balloon\"), suggerendo il nuovo nome della band: Led Zeppelin (dove \"lead\" fu semplificato in \"led\" per evitare confusioni di pronuncia).\nLed Zeppelin (1968-1980).\nCon i Led Zeppelin fu protagonista di un successo planetario. Nel duplice ruolo di chitarrista e produttore discografico fu uno dei principali esponenti del \"sound\" rock di quell'epoca, basato principalmente sull'unione di una Gibson Les Paul e un amplificatore Marshall. Per la registrazione del primo disco dei Led Zeppelin invece Page prefer\u00ec usare un amplificatore Supro e una Fender Telecaster.\nL'utilizzo di distorsione (\"Whole Lotta Love\", \"Dazed and Confused\", \"Immigrant Song\"), slide (\"You Shook Me\", \"In My Time of Dying\"), chitarre acustiche (\"Over the Hills and Far Away\", \"Ramble On\") e particolari tecniche di registrazione, fecero dei Led Zeppelin il prototipo di numerose rock band successive.\nIl particolare assolo della canzone \"Heartbreaker\" ad esempio \u00e8 stato citato da Eddie Van Halen come ispiratore della sua tecnica tapping, da quando li vide in concerto al Forum di Los Angeles nel 1972.\nEddie Van Halen infatti pens\u00f2 che alcune parti di chitarra di quella canzone sarebbero state pi\u00f9 semplici da eseguire suonandone alcune note direttamente sulla tastiera della chitarra con la mano destra (trovata geniale che di fatto diede il via alla popolarizzazione della antica, ma poco nota, tecnica del tapping).\nPage diffuse anche la tecnica, inventata da Eddie Phillips dei Creation, di utilizzare un archetto di violino per pizzicare le corde e la us\u00f2 in canzoni come \"Dazed and Confused\" e \"How Many More Times\".\nIl suo assolo nella famosa \"Stairway to Heaven\" \u00e8 stato votato dai lettori del giornale \"Guitar World\" come il pi\u00f9 grande assolo di tutti i tempi (\"greatest guitar solo of all time\").\nCarriera successiva ai Led Zeppelin (1980-oggi).\nI Led Zeppelin si sciolsero nel 1980 dopo la morte del batterista John Bonham. Dopo due anni di pausa, Jimmy pens\u00f2 di formare un nuovo supergruppo con ex membri delle band Yes, Chris Squire e Alan White, ma l'iniziativa non ebbe seguito.\nFece uno splendido ritorno nel 1983 alla Royal Albert Hall per lARMS Concert (Associazione di ricerca per la sclerosi multipla), un concerto a scopo benefico, durante questo strepitoso concerto parteciparono e suonarono assieme a lui Eric Clapton e Jeff Beck.\nPage contatt\u00f2 poi Roy Harper per la realizzazione di un album e qualche concerto, suonando un repertorio principalmente acustico in vari festival del folk. Nel 1984, Page registr\u00f2 con Plant sotto il nome di \"The Honeydrippers\".\nSeguirono vari altri progetti rock come The Firm, con Paul Rodgers, un lavoro in studio per Graham Nash, \"Box of Frogs\", un album solista, \"Outrider\", una collaborazione con David Coverdale in \"Coverdale/Page\" e un tour con i Black Crowes documentato da un disco dal vivo.\nInoltre collabor\u00f2 con il regista Michael Winner per registrare varie colonne sonore nel 1982 e nel 1985 per Il giustiziere della notte II e III.\nI Led Zeppelin si riformarono momentaneamente nel 1985 per il Live Aid con Phil Collins e Tony Thompson che sostituivano Bonham alla batteria.\nComunque la band consider\u00f2 la propria esibizione sottotono e rifiut\u00f2 di farla incidere su DVD nell'edizione commemorativa ad un ventennio dallo show.\nNel 1994 Page e Plant suonarono per la serie MTV Unplugged. Lo speciale di 90 minuti, fu uno dei pi\u00f9 grandi successi nella storia della stessa rete televisiva.\nNe venne fuori un disco intitolato \"No Quarter\" con canzoni riarrangiate dal repertorio Zeppelin pi\u00f9 \"City Don't Cry\", \"Yallah\" (o \"The Truth Explodes\"), \"Wonderful One\" e \"Wah Wah\".\nDopo il grande successo del tour nel 1995, Page e Plant registrarono \"Walking into Clarksdale\", il loro secondo album insieme dopo il 1979.\nPage \u00e8 sempre stato un membro dei Led Zeppelin aperto alla possibilit\u00e0 di riunificarsi.\nDal 1990 ha lavorato molto per rimasterizzare l'intero repertorio dei Led Zeppelin e ha partecipato a vari concerti di beneficenza; in particolare si \u00e8 speso per l\"'Action for Brazil's Children Trust\" (ABC Trust), fondato da sua moglie Jimena Gomez-Paratcha nel 1998, la quale offre supporto medico e psicologico, cibo, vestiario e formazione professionale ai bambini brasiliani in condizioni disagiate.\nNel 2005, Page \u00e8 stato insignito con l'OBE Order of the British Empire in riconoscimento al suo continuativo lavoro di beneficenza;\nper questo stesso motivo, poco tempo dopo, gli \u00e8 stata anche conferita la cittadinanza onoraria di Rio de Janeiro.\nNel 2008 suon\u00f2 alla cerimonia di chiusura delle Olimpiadi di Pechino il brano \"Whole Lotta Love\", cantato, per l'occasione, da Leona Lewis.\nNel 2009 esce il film-documentario \"It Might Get Loud\" dedicato al ruolo della chitarra sotto i punti visti di tre chitarristi rock di tre generazioni differenti: lo stesso Jimmy Page \u00e8 affiancato da The Edge degli U2 e Jack White degli The White Stripes, The Raconteurs e The Dead Weather.\nIn un'intervista rilasciata a Sky news nel dicembre del 2009, Page afferma di voler tornare a suonare sul palco, ha tentato pi\u00f9 volte di convincere Robert Plant e John Paul Jones a riformare i Led Zeppelin ma i due paiono disinteressati visto che Plant si sta occupando di un nuovo album con Alison Krauss mentre Jones \u00e8 impegnato con la sua nuova band Them Crooked Vultures.\nAd oggi sono innumerevoli i chitarristi tra i cui principali ispiratori figura il nome di Page, appartenenti al mondo del rock-blues ma non solo: Johnny Ramone dei Ramones, Joe Perry degli Aerosmith, John Frusciante dei Red Hot Chili Peppers, Angus Young degli AC/DC, Brian May dei Queen, The Edge degli U2, il chitarrista dei Guns N' Roses, Slash, Tom Morello dei Rage Against the Machine, Noel Gallagher degli Oasis e Richie Sambora dei Bon Jovi.\nOltre a questi, le innumerevoli innovazioni chitarristiche introdotte da Page sono state la base di formazione per la maggior parte dei chitarristi metal moderni, tra cui Eddie Van Halen, Dave Murray ed Adrian Smith degli Iron Maiden, John Petrucci dei Dream Theater, Yngwie Malmsteen, Steve Vai, Joe Satriani, Kirk Hammett e James Hetfield dei Metallica.\nAnche chitarristi italiani come Andrea Braido e Maurizio Solieri (entrambi chitarristi di Vasco Rossi), Dodi Battaglia dei Pooh e Alex Britti hanno dichiarato in pi\u00f9 occasioni l'influenza ricevuta dal suo stile.\nVita privata, interessi e relazioni personali.\nProblemi di droga.\nJimmy Page ha ammesso l'uso di droghe pesanti gi\u00e0 dagli anni settanta. In un'intervista alla rivista Guitar World nel 2003 ha dichiarato:\nDopo il tour negli Stati Uniti nel 1973 Page parl\u00f2 con Nick Kent:\nNel 1975, Page ha cominciato a usare l'eroina, fatto attribuito a Richard Cole, il quale ha dichiarato che Page stava assumendo eroina durante le sessioni di registrazione dell'album \"Presence\" in quell'anno.\nNel Led Zeppelin tour del 1977 negli Stati Uniti, la dipendenza di Page dall'eroina stava iniziando ad ostacolare la sua performance live.\nIn questo periodo il chitarrista aveva perso una notevole quantit\u00e0 di peso.\nLa sua apparizione sul palco non \u00e8 stato l'unico cambiamento evidente: infatti l'uso di droghe caus\u00f2 una serie di litigi all'interno del gruppo, in particolare con Robert Plant, il quale probabilmente non gradiva le sue prestazioni durante i concerti.\nDurante le sessioni di registrazione di \"In Through the Out Door\" nel 1978, Page diminu\u00ec notevolmente l'influenza sull'album (al contrario del bassista John Paul Jones) e ci\u00f2 \u00e8 in parte attribuito alla sua dipendenza da eroina, che ha causato una lunga assenza in sala di registrazione.\nIn un'intervista del 1988 con la rivista \"Musician\", Page si \u00e8 offeso quando l'intervistatore ha osservato che l'eroina era stata associata al suo nome, e ha insistito dicendo: \"io non sono un drogato!\".\nRelazioni personali.\nCharlotte Martin \u00e8 stata la partner di Jimmy Page dal 1970 al 1982.\nDal matrimonio \u00e8 nata Scarlet Page (24 marzo 1971), famosa fotografa. Nel corso della carriera, Jimmy Page ha avuto relazioni con famose groupies come Pamela Des Barres, Bebe Buell e Lori Maddox.\nDal 1986 al 1995 Page ha avuto una relazione con Patricia Ecker, da cui ha avuto un figlio, James Patrick Page III (1988).\nDopo il divorzio con Patricia Ecker, Jimmy Page si \u00e8 sposato con Jimena Gomez-Paratcha.\nHanno tre figli, Jana (nata nel 1994), Zofia Jade (nata nel 1997) e Ashen Josan (nato nel 1999).\nOccultismo e Aleister Crowley.\nPage fu molto affascinato dal poeta, romanziere, artista e occultista Aleister Crowley. Egli ha impresso il motto di Crowley, \"Do What Thou Wilt So Mete It Be\" (Fa' ci\u00f2 che vuoi cos\u00ec potrai essere), sulla matrice del primo lato dell'album Led Zeppelin III, e ha comprato \"Boleskine House\", la villa di campagna dello stesso Crowley situata sulle rive del Loch Ness.\nAlla pubblicazione del quarto album, alcune voci affermavano che la canzone \"Stairway To Heaven\" contenesse messaggi satanici se ascoltata al contrario.\nCi\u00f2 che incurios\u00ec particolarmente il pubblico al riguardo dei rapporti di Page con l'occulto furono i quattro piccoli simboli apparsi come titolo del quarto album dei Led Zeppelin, ognuno rappresentante un membro della band. Spesso nei tour successivi alla pubblicazione dell'album egli indossava vari simboli zodiacali cuciti sui propri vestiti (Capricorno, Scorpione e Cancro che probabilmente sono rispettivamente il suo segno solare, ascendente e segno lunare) cos\u00ec come il cosiddetto simbolo \"ZoSo\".\nQuest'ultimo stimol\u00f2 la curiosit\u00e0 di numerosi fan che si adoperarono nel tentativo di scoprire cosa significasse. Esso potrebbe essere sia un simbolo astrale riguardante sempre uno dei suoi segni oppure una lettera dell'alfabeto per stipulare patti con il Demonio. Celebre \u00e8 anche l'aneddoto che vide coinvolto Page con il regista underground Kenneth Anger (anch'egli seguace di Crowley). Anger aveva incaricato il musicista di comporre la colonna sonora di Lucifer Rising all'inizio degli anni '70. In seguito aveva licenziato Page giudicando la sua composizione \"inascoltabile\" e accusandolo pubblicamente di essere dipendente dall'eroina. Page dal canto suo afferm\u00f2 di aver non soltanto composto la colonna sonora ma anche di aver aiutato Anger permettendogli di utilizzare le sue attrezzature per montare il film (in cui appare brevemente). Altre voci parlano di un diverbio tra la moglie di Page e il regista, che aveva soggiornato con loro nella villa di Crowley in Scozia ed era stato successivamente cacciato."}
{"id": "82297", "revid": "1482985", "url": "https://it.wikipedia.org/wiki?curid=82297", "title": "Governo Ciampi", "text": "Il governo Ciampi \u00e8 stato il cinquantesimo esecutivo della Repubblica Italiana, il secondo e ultimo dell'XI legislatura. Fu anche l'ultimo governo della cosiddetta Prima Repubblica. \nRimase in carica dal 29 aprile 1993 all'11 maggio 1994, per un totale di 377 giorni, ovvero 1 anno e 12 giorni. \nFu il primo governo della storia della Repubblica Italiana a essere guidato da un non parlamentare e il primo dal 1947 a partecipazione (sia pure per dieci ore) di esponenti post-comunisti. Giur\u00f2 intorno alle 10:30 del 29 aprile, ma quando fra le ore 19 e le 19:30 la Camera dei deputati respinse quasi tutte le richieste di autorizzazione a procedere nei confronti di Bettino Craxi, il PDS verso le 20:20 decise il ritiro dei propri ministri. Altrettanto fece la Federazione dei Verdi un'ora dopo ritirando il suo unico ministro.\nOttenne la fiducia alla Camera dei deputati il 7 maggio 1993 con 309 voti favorevoli, 60 contrari e 182 astenuti. Ottenne la fiducia al Senato della Repubblica il 12 maggio 1993 con 162 voti favorevoli, 36 contrari e 50 astenuti. Diede le dimissioni il 13 gennaio 1994.\nCompagine di governo.\nAppartenenza politica.\nL'appartenenza politica dei membri del governo si pu\u00f2 cos\u00ec riassumere:\nDieci ore dopo il giuramento del governo, a causa della mancata concessione da parte del parlamento dell'autorizzazione a procedere contro Bettino Craxi, PDS e FdV ritirarono i propri ministri. Le dimissioni furono formalizzate il giorno dopo e il 5 maggio il gabinetto fu reintegrato da personalit\u00e0 indipendenti.\nLa radicale Emma Bonino rifiut\u00f2 subito l'incarico di sottosegretario agli Esteri con delega alla cooperazione e pertanto non giur\u00f2.\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:"}
{"id": "82300", "revid": "92723", "url": "https://it.wikipedia.org/wiki?curid=82300", "title": "Fiji", "text": ""}
{"id": "82301", "revid": "123760615", "url": "https://it.wikipedia.org/wiki?curid=82301", "title": "Distretto di Locarno", "text": "Il distretto di Locarno (chiamato anche \"Locarnese\") \u00e8 un distretto del Cantone Ticino, in Svizzera. Confina con i distretti di Vallemaggia a nord-ovest, di Leventina a nord-est, di Bellinzona e di Riviera a est, di Lugano a sud-est e con l'Italia (Provincia di Varese in Lombardia e Provincia del Verbano-Cusio-Ossola in Piemonte) a sud-ovest. Il capoluogo \u00e8 Locarno. Comprende la parte pi\u00f9 settentrionale del Lago Maggiore.\nGeografia fisica.\nIl distretto di Locarno \u00e8 il secondo distretto per superficie (dopo il distretto di Vallemaggia) e per popolazione (dopo il distretto di Lugano) del Canton Ticino.\nLa massima elevazione del distretto \u00e8 il Pizzo Barone (2864\u00a0m). Altre cime comprendono il Madone Grosso (2741\u00a0m), il monte Zucchero (2736\u00a0m), il Pizzo di Mezzod\u00ec (2708\u00a0m) ed il Pizzo Medaro (2551\u00a0m).\nI fiumi principali sono il Ticino, la Verzasca, la Maggia e il Giona, immissari del lago Maggiore, il Melezza, l'Isorno ed il Ribo, tributari del Maggia.\nIl distretto comprende le valli Verzasca, Centovalli, Onsernone e di Vergeletto.\nFanno parte del distretto anche le isole di Brissago, nel lago Maggiore.\nStoria.\nIl 22 luglio 1754 a Luino venne firmato il regolamento per i confini del baliaggio di Locarno.\nInfrastrutture e trasporti.\nAeroporto.\nL'Aeroporto cantonale di Locarno, il pi\u00f9 importante tra i 44 aerodromi della Confederazione non aperti al regolare traffico di linea..\nStrade.\nLa strada principale 13 attraversa il territorio del distretto da Cugnasco a Brissago.\nFerrovie.\nIl territorio del distretto \u00e8 servito dalle linee ferroviarie Bellinzona-Locarno e Cadenazzo-Luino delle Ferrovie Federali Svizzere, e dalla linea Domodossola-Locarno, gestita dalla FART.\nNavigazione.\nVi sono servizi di navigazione sul Lago Maggiore, con servizi tra Locarno e Tenero, Magadino, Vira, San Nazzaro, Ascona, Gerra, Ranzo, le Isole di Brissago, Porto Ronco, Brissago e l'Italia (Luino, Stresa e Arona).\nValichi di frontiera.\nEsistono 4 valichi di frontiera tra il distretto di Locarno e l'Italia. Partendo da sud in senso orario si ha:\nSuddivisione amministrativa.\nIl distretto di Locarno \u00e8 diviso in 7 circoli e 23 comuni:"}
{"id": "82302", "revid": "484362", "url": "https://it.wikipedia.org/wiki?curid=82302", "title": "Fruttosio", "text": "Il fruttosio, zucchero semplice, \u00e8 un monosaccaride isomero topologico del glucosio, dal quale si differenzia in quanto chetoso anzich\u00e9 aldoso. Entrambi sono importanti nella nutrizione umana e animale, spesso usati come dolcificanti e nell'industria alimentare di dolci e panificati.\nIn natura si presenta, solido o in soluzione acquosa, nella maggior parte dei frutti zuccherini e dei loro relativi succhi, quindi nel miele, e in percentuale pi\u00f9 bassa, in diversi vegetali, ad esempio la bieta da zucchero o la canna da zucchero, dai quali tuttavia si ricava il pi\u00f9 noto saccarosio. Il fruttosio \u00e8 il pi\u00f9 dolce tra tutti i tipi di zuccheri.\nChimica.\nDerivazione del nome fruttosio: frutta + glucosio = fruttosio\nIl fruttosio \u00e8 il pi\u00f9 noto ossichetone a sei atomi di carbonio (chetoesoso). Come tutti i monosaccaridi a catena sufficientemente lunga (\u2265 4 atomi di carbonio), allo stato cristallino le sue molecole si trovano in topologia (etero)ciclica, emiacetalica, (per la precisione si tratta dell'anomero \"\u03b2\"-fruttopiranosio), termodinamicamente pi\u00f9 stabile (a causa di effetti entropici) delle corrispondente forma aperta.\nIl fruttosio naturale ((\u2212)-fruttosio) appartiene, come tutti gli zuccheri naturali, alla serie sterica di Fischer ed \u00e8 otticamente attivo (levogiro, da cui il nome storico di levulosio). \u00c8 solubile in acqua, e la sua soluzione, come per il glucosio, d\u00e0 luogo a mutarotazione, sebbene in questo caso il fenomeno sia rapido, complesso e temperatura-dipendente. La miscela di equilibrio ha potere ottico rotatorio [\"\u03b1\"] = \u201392.3\u00b0 e contiene prevalentemente i tautomeri \"\u03b2\"-fruttopiranosio (65%) e \"\u03b2\"-fruttofuranosio (10%), essendo la parte restante formata dai corrispondenti anomeri \"\u03b1\" (~25%) e dalla forma aperta (&lt;1%).\nIl -fruttosio condensa con il -glucosio per dare il saccarosio, ovvero -glucopiranosil-(1\"\u03b1\"\u21922\"\u03b2\")--fruttofuranoside, un disaccaride non riducente, in quanto i carboni anomerici delle due unit\u00e0 sono bloccati tra di loro da un legame bis-acetalico a ponte d'ossigeno. Di contro il saccarosio, destrogiro, pu\u00f2 essere idrolizzato (chimicamente o enzimaticamente), per dare una miscela equimolecolare di -glucosio e -fruttosio, complessivamente levogira (da qui il termine zucchero invertito al saccarosio idrolizzato).\nLe molecole di -fruttosio possono anche condensare tra di loro per dare gli (omo)oligomeri a topologia furanosidica chiamati fruttani, il cui esempio pi\u00f9 noto \u00e8 l'inulina.\nEsiste anche l'enantiomero -(+)-fruttosio, destrogiro, non naturale, ottenuto esclusivamente per sintesi.\nProduzione e consumo.\nSebbene sia spesso indicato commercialmente come \u201clo zucchero della frutta\u201d, il fruttosio commerciale si ottiene principalmente convertendo il glucosio presente nell'amido di mais mediante un processo enzimatico (isomerizzazione), che d\u00e0 luogo a un denso sciroppo di mais ricco di fruttosio (55-60%), noto anche come HFCS (\"High Fructose Corn Syrup\"), da cui pu\u00f2 anche essere estratto e cristallizzato il fruttosio puro. \nNonostante la produzione dello sciroppo di mais sia a basso costo, il prezzo del fruttosio risulta pi\u00f9 elevato rispetto a quello del comune zucchero raffinato che viene prodotto in scala pi\u00f9 larga. L'uso del fruttosio commerciale \u00e8 oggi quadruplicato rispetto all'inizio del '900.\nSolo recentemente, dal 2012, il fruttosio naturale, estratto e cristallizzato dalla frutta (in particolare da uva e da dattero), \u00e8 disponibile sul mercato, grazie allo sviluppo di una tecnologia innovativa, brevettata a livello internazionale e industrializzata dalla start-up siciliana Naturalia Ingredients, controllata dal Gruppo Industriale Maccaferri.\nEssendo contenuto in buona quantit\u00e0 anche nel comune miele e nella frutta, pu\u00f2 essere assunto in quantitativo sufficiente per il fabbisogno giornaliero anche solo consumando questi alimenti. \nI benefici del fruttosio rispetto al saccarosio, sono reali sebbene di minima entit\u00e0: \nAlcuni ipotizzano che l'uso di fruttosio commerciale come dolcificante sia pi\u00f9 \"sano\" rispetto al consumo di zucchero raffinato industrialmente (e spesso anche rispetto a quello grezzo), poich\u00e9 quest'ultimo viene lavorato ripetutamente con processi industriali chimicamente pi\u00f9 aggressivi. Altri invece sostengono che i processi di lavorazione dello zucchero raffinato sono comunque monitorati da rigide normative imposte agli zuccherifici stessi, al fine di garantire saccarosio ad altissimo grado di purezza.\nIl fruttosio inoltre, trattenendo meglio l'umidit\u00e0, viene usato nell'industria alimentare dei panificati, per preservare meglio i prodotti dalle muffe e dalle fermentazioni. Con l'aggiunta di fermenti lattici, esso produce acido acetico e ATP (adenosina trifosfato), e quindi utilizzato per migliorare la conservazione di prodotti lievitati da forno, ottenendo una crosta pi\u00f9 morbida e profumata, e il rallentamento del raffermamento del prodotto.\nMetabolismo.\nIl metabolismo del fruttosio \u00e8 sostanzialmente diverso tra il muscolo e il fegato. In ogni caso bisogna tener presente che il fegato rappresenta l'organo principale per il metabolismo di questo zucchero. Nel muscolo il fruttosio \u00e8 fosforilato sul carbonio 6 dall'esochinasi, e trasformato quindi in fruttosio 6-fosfato, che diviene substrato della fosfofruttochinasi, e quindi viene metabolizzato mediante la via glicolitica. Nel fegato non \u00e8 presente l'esochinasi ma la glucochinasi che ha una bassa affinit\u00e0 per gli esosi, perci\u00f2 il fruttosio \u00e8 metabolizzato in altro modo. Nel fegato il fruttosio viene fosforilato in posizione 1 dalla fruttochinasi a fruttosio-1-fosfato. Quest'ultimo non pu\u00f2 essere fosforilato ulteriormente sul carbonio 6 dalla fosfofruttochinasi (PFK), e perci\u00f2 non pu\u00f2 entrare ancora nella glicolisi. Il fruttosio-1-fosfato diviene substrato dell'aldolasi B (si ricordi che la aldolasi A \u00e8 specifica per il\nfruttosio-1,6-bisfosfato), capace di scindere questa molecola in diidrossiacetone fosfato e gliceraldeide. La gliceraldeide appena ottenuta pu\u00f2 essere direttamente fosforilata dalla gliceraldeide chinasi consumando ATP, a gliceraldeide-3-fosfato, che entra finalmente nella via glicolitica. In alternativa alla reazione della gliceraldeide chinasi, la gliceraldeide ottenuta dalla scissione aldolica del fruttosio-1-fosfato, pu\u00f2 essere ridotta a glicerolo dall'alcool deidrogenasi con ossidazione del NADH a NAD+. Quindi il glicerolo \u00e8 fosforilato con consumo di ATP dalla glicerolo chinasi, a glicerolo-3-fosfato. Quest'ultimo \u00e8 deidrogenato dalla glicerolo-3-fosfato deidrogenasi, a diidrossiacetone fosfato, con riduzione di NAD+ a NADH (quindi in questa tappa viene ripristinato il NADH consumato dall'alcool deidrogenasi per ridurre la gliceraldeide a glicerolo). Infine il diidrossiacetone fosfato appena ottenuto \u00e8 isomerizzato a gliceraldeide-3-fosfato dalla trioso fosfato isomerasi. La GAP pu\u00f2 entrare a questo punto nella glicolisi.\nDieta e patologie.\nPer la scienza alimentare \u00e8 risaputo che un'eccessiva assunzione di fruttosio, cos\u00ec come per tutti i glucidi, amidi e carboidrati, determina aumento di peso, fino ad arrivare all'obesit\u00e0, allo stress ossidativo, a danni microvascolari, iperuricemia e soprattutto ipertrigliceridemia (con conseguente steatosi epatica) e ipertensione. Pu\u00f2 portare a insulino-resistenza, e deplezione di minerali. Da evidenziare \u00e8 quanto questi effetti si manifestino con il fruttosio presente negli alimenti (in forma di D-Fruttosio) e nei dolcificanti in forma di L-fruttosio, assente in natura. Per questi motivi, l'American Diabetes Association (ADA) oggi sconsiglia l'uso abituale di fruttosio come dolcificante nei soggetti diabetici, e suggerisce altres\u00ec ai non diabetici di moderarne il pi\u00f9 possibile l'assunzione nella dieta.\nIn particolare poi, esiste una condizione patologica detta fruttosuria, caratterizzata dalla presenza di fruttosio nell'urina e nel sangue. Essa pu\u00f2 derivare da un'assunzione eccessiva di fruttosio, ma anche da disfunzioni del metabolismo epatico e intestinale; l'enzima che lo metabolizza \u00e8 la fruttochinasi epatica, che catalizza il trasporto di un radicale fosforico dall'ATP alla molecola di fruttosio, con la formazione di fruttosio-1-fosfato, presente nel fegato e nella mucosa intestinale. Spesso ci sono solo delle forme leggere di intolleranza ad esso, ma forme patologiche ed ereditarie di fruttosuria invece sono spesso dovute a carenza di un altro enzima, e cio\u00e8 l'f-1-fosfato aldolasi.\nPer accertarne la causa reale occorrono vari esami specifici sulle intolleranze alimentari; ad esempio, si pu\u00f2 essere tolleranti al fruttosio e invece risultare intolleranti al saccarosio se si \u00e8 carenti dell'enzima invertasi (o saccarasi), che facilita la scissione di saccarosio in glucosio e fruttosio. Tuttavia, l'intolleranza alimentare ai glucidi pi\u00f9 comune \u00e8 quella al lattosio, mentre le altre intolleranze sono genericamente legate al normale invecchiamento dell'et\u00e0. \nCarenze ereditarie dell'enzima aldolasi B determinano un accumulo di fruttosio in fegato, reni e piccolo intestino. Nel fegato interferisce con altri metaboliti e impedisce la trasformazione del glicogeno e la sintesi del glucosio.\nNel 2017 uno studio dell'ospedale pediatrico Bambino Ges\u00f9 ha evidenziato come l'eccesso di fruttosio vada a sovraccaricare il fegato degli individui pi\u00f9 giovani, con meccanismi simili a quelli causati dall'alcolismo, portando al fegato grasso.\nIn contrasto con la crescente propaganda che vede il fruttosio come il principale responsabile di obesit\u00e0, diabete e delle conseguenti complicazioni cardiometaboliche, due meta-analisi del 2017, condotte dai ricercatori dell\u2019Universit\u00e0 di Camberra, hanno rivalutato i potenziali benefici del fruttosio. \nGli studi, condotti in soggetti sani, sovrappeso od obesi e persone con pre-diabete, o con malattia conclamata (diabete di tipo 1 o di tipo 2), hanno evidenziato come la sostituzione isoenergetica di glucosio e saccarosio con fruttosio riduce la risposta glicemica postprandiale e incrementa il controllo glicemico senza effetti metabolici sfavorevoli (es. sul peso corporeo e sulla concentrazione ematica dei trigliceridi). \nQuesti risultati avvalorano il parere scientifico espresso nel 2011 dall\u2019Autorit\u00e0 Europea per la Sicurezza Alimentare, che conferma l\u2019esistenza di un rapporto causa-effetto tra il consumo di fruttosio, in alternativa a glucosio e saccarosio, e la riduzione della glicemia post-prandiale."}
{"id": "82304", "revid": "92723", "url": "https://it.wikipedia.org/wiki?curid=82304", "title": "Isole Fiji", "text": ""}
{"id": "82305", "revid": "436907", "url": "https://it.wikipedia.org/wiki?curid=82305", "title": "Robert Plant", "text": "Nel 1968, contattato da Jimmy Page, entr\u00f2 a far parte dei neo-formatisi Led Zeppelin nel ruolo di voce solista e autore, contribuendo in maniera determinante alla nascita dell'hard rock, genere del quale il gruppo \u00e8 comunemente ritenuto iniziatore, e rimanendovi fino allo scioglimento del gruppo, avvenuto nel 1980 a causa della morte del batterista John Bonham.\nDal 1982 si \u00e8 dedicato con alterne fortune alla carriera solista, riprendendo e ampliando molti dei temi costituenti la complessa alchimia musicale dei Led Zeppelin come il blues, il folk, la musica araba e le tematiche mitologiche, in particolar modo quelle celtiche.\nLa sua ecletticit\u00e0 nel combinare vari generi musicali, le pose sfrontate che assumeva sul palco e soprattutto il suo timbro vocale estremo, del tutto inedito per l'epoca, per la sua capacit\u00e0 di assumere sfumature assai delicate o livelli di inaudita aggressivit\u00e0, ne hanno fatto un modello per i cantanti hard rock e heavy metal che sarebbero venuti; esempi piuttosto evidenti sono Steven Tyler degli Aerosmith, Bon Scott degli AC/DC, Axl Rose dei Guns N' Roses, Freddie Mercury dei Queen, David Lee Roth dei Van Halen, Paul Stanley dei Kiss, Sammy Hagar dei Montrose, Rob Halford dei Judas Priest, Jack Russell dei Great White, Geddy Lee dei Rush, David Coverdale degli Whitesnake e Jeff Keith dei Tesla cos\u00ec come moltissimi altri.\nIl 20 aprile del 1992 ha preso parte al Freddie Mercury Tribute, eseguendo \u201c\"Crazy Little Thing Called Love\" e \"Innuendo\" che non venne inclusa sia nella VHS che nel DVD su richiesta dello stesso Plant, poich\u00e9 ritenne che, a causa delle cattive condizioni di salute, la sua esecuzione fosse di basso livello.\n\u00c8 stato collocato al 15\u00ba posto nella lista dei 100 migliori cantanti secondo Rolling Stone; nel 2009 \u00e8 stato votato dagli ascoltatori di Planet Radio e dai lettori della rivista \"NME\" come \"Greatest voice in Rock\". Identico responso ha dato il sondaggio condotto nel 2011 tra i lettori internazionali di Rolling Stone: per il pubblico, Robert Plant \u00e8 \"Il pi\u00f9 grande cantante solista di tutti i tempi\".\nBiografia.\nL'adolescenza e la formazione musicale.\nPlant nasce a West Bromwich, nel West Midlands, il 20 agosto del 1948, figlio di Robert C. Plant, un ingegnere civile, veterano della Royal Air Force durante la seconda guerra mondiale, e di Annie Celia Cain, una donna di etnia romanichals. Il piccolo Robert crebbe ad Halesowen, nel Worcestershire (attualmente parte della conurbazione di Dudley, nel \"metropolitan borough\" di Birmingham), dove frequent\u00f2 la scuola elementare King Edward VI.\nEbbe un regolare \"curriculum\" scolastico fino alla prima adolescenza, quando rimase letteralmente folgorato dalla scoperta del blues e del rock and roll, generi a cui attinse avidamente sviluppando una devozione per Elvis Presley. La famiglia non approvava il fatto che Robert coltivasse cos\u00ec intensamente la sua passione per la musica, ma inizialmente non mosse particolari obiezioni; all'et\u00e0 di quindici anni suo padre, ingegnere, lo accompagnava spesso (seppur di malavoglia) al Seven Stars Blues Club di Stourbridge dove il figlio si esibiva con la Delta Blues Band e i Sounds of Blue, proponendo riletture di Muddy Waters e altri grandi classici del blues. La situazione si fece tesa l'anno dopo quando comunic\u00f2 alla sua famiglia di voler abbandonare il tirocinio avviato solo due settimane prima presso uno studio contabile per inserirsi a tempo pieno nella scena blues delle Midlands.\nLasciata la famiglia a soli diciassette anni, Robert increment\u00f2 considerevolmente la sua attivit\u00e0 militando in un gran numero di gruppi di Birmingham tra cui i \"New Memphis Bluesbreakers\" e i \"Black Snake Moan\" (in onore del vecchio classico di Blind Lemon Jefferson) e consolid\u00f2 le sue radici \"blues\" approfondendo la conoscenza del repertorio del grande Robert Johnson e di Willie Dixon Bukka White, Skip James, Jerry Miller e Sleepy John Estes; contemporaneamente inizi\u00f2 a svolgere diversi lavori per mantenersi, tra cui spargere asfalto sulle strade come operaio della George Wimpey Limited. Durante la sua militanza nei \"The Crawling King Snakes\", nel 1965, ebbe modo di stringere amicizia con un tanto gioviale quanto poderoso batterista suo coetaneo, John Bonham. Il legame con Bonham si riveler\u00e0 destinato a durare per ragioni di affinit\u00e0 tanto musicale quanto umana.\nOltre all'esperienza nei Crawling King Snakes, Robert e John si ritrovarono assieme nella Band of Joy nel 1967, fondendo il loro amore per il blues con le nuove vibrazioni psichedeliche provenienti dalla West Coast californiana.\nLa turbinosa serie di collaborazioni intraprese da Robert ebbe i primi sbocchi nel 1966, quando incise per la CBS il suo primo 45 giri come cantante del trio soul Listen, una \"cover\" di \"You Better Run\" degli Young Rascals che vedeva sul lato B un brano che lo vide coautore, \"Everybody's Gonna Say\".\nTra la fine del 1966 e il 1967 la CBS pubblic\u00f2, questa volta a suo unico nome, altri due 45 giri, \"Our Song/Laughin', Cryin', Laughin\"' e \"Long Time Coming/I've Got A Secret\".\nNonostante nessuno dei 45 giri dati alle stampe avesse riscosso il successo sperato, nell'ambiente musicale inglese il nome di Robert Plant inizi\u00f2 a circolare e la reputazione della sua formidabile voce crebbe rapidamente; fu cos\u00ec che per un breve periodo Plant form\u00f2 addirittura un duo con Alexis Korner, il primo \"bluesman\" inglese assieme a Cyril Davies. I due effettuarono diverse registrazioni assieme: l'unica pervenuta ad oggi \u00e8 la facciata A di un 45 giri, un blues intitolato \"Operator\".\nIn quel periodo Plant inizi\u00f2 anche a cantare in un gruppo chiamato Hobbstweedle, formazione folk rock che combinava elementi blues, psichedelici e tematiche connesse a Il Signore degli Anelli di Tolkien, opera di cui era grande appassionato.\nLed Zeppelin.\nI primi anni.\nNella prima met\u00e0 del 1968 il chitarrista Jimmy Page era alla ricerca di una voce adeguata al \"sound\" che aveva in mente per il suo nuovo gruppo; il nome di Plant gli venne fatto dal cantante Terry Reid, inizialmente contattato da Page allo scopo, il quale gli parl\u00f2 dell'impressionante carisma di questo cantante dalla voce blues ed estrema che aveva visto esibirsi in un locale di Birmingham assieme agli Hobbstweedle.\nRecatosi a Birmingham, Page ebbe modo di assistere alla \"performance\" di Plant e ne rimase assai impressionato: \nAlla fine dell'esibizione Page avvicin\u00f2 Plant e gli propose di raggiungerlo per qualche giorno nella sua abitazione galleggiante di Pangbourne, a Londra, per discutere di un progetto musicale completamente nuovo.\nI due passarono diversi giorni ascoltando pile di vecchi dischi \"blues\" e \"folk\" e confrontandosi senza sosta sul nuovo suono e sul nuovo impatto che il rock avrebbe dovuto avere negli anni settanta; le idee vennero messe in gioco da entrambi senza riserve e fu subito evidente che nel gruppo che stava nascendo vi era un'alchimia che andava molto al di l\u00e0 di una semplice visione comune delle cose.\nFu l'inizio di una fruttuosa ed epocale collaborazione.\nPer quanto riguarda l'album di esordio, dal titolo omonimo, Plant non comparve affatto nei \"credits\" per via del contratto che all'epoca lo vedeva ancora vincolato alla CBS; il suo contributo \u00e8 comunque da ritenersi assodato, anche per alcune auto-citazioni inserite nei testi dell'album.\nNello stesso periodo la vita privata di Plant conobbe due momenti significativi; la nascita della figlia Carmen Jane, il 21 ottobre 1968, giusto in quei giorni erano in corso le sessioni di registrazione di \"Led Zeppelin I\" e il matrimonio con la sua compagna di origine indiana Maureen Wilson, avvenuto a pochi giorni dalla nascita della loro bambina, il 9 novembre 1968.\nGli anni della maturit\u00e0.\nIl clamoroso successo di vendite e pubblico immediatamente riscosso dai Led Zeppelin segn\u00f2 un altrettanto clamoroso punto di svolta nella vita di Plant, il quale si trov\u00f2 sbalzato da un giorno all'altro in un universo \"on the road\" fatto di vita sregolata, folle oceaniche acclamanti, orge con le \"groupie\", lussuose camere d'albergo completamente devastate ed eccessi di ogni tipo; il ruvido cantante \"blues\" della tranquilla provincia londinese, forte della sua voce estrema promanante una selvaggia sessualit\u00e0, impieg\u00f2 un attimo ad adeguarvisi divenendo un \"sex-symbol\" senza precedenti, dalle pose e dagli atteggiamenti sfrontati al limite dell'osceno, vestito con abiti attillati e lustrini e dotato di una lunghissima criniera di riccioli biondi.\nGli impegni col gruppo condizionarono costantemente la vita familiare di Plant, il quale ammetter\u00e0 a pi\u00f9 riprese il suo rammarico per non essere stato un padre presente come avrebbe voluto. Ad ogni modo, questo non imped\u00ec a lui e a Maureen di avere un altro figlio, Karac Pendragon, nato il 22 aprile 1971 e cos\u00ec chiamato in derivazione dal nome del guerriero gallese Caratacus.\nLa prima battuta d'arresto nella vita di Robert Plant si ebbe nel 1974, quando fu costretto a subire un'operazione alle corde vocali per via di alcuni noduli.\nL'intervento ebbe delle severe ripercussioni sul suo timbro vocale, riscontrabili gi\u00e0 dalla pur eccellente prova del cantante nel disco \"Physical Graffiti\", registrato subito dopo l'operazione; gli effetti si fecero tanto pi\u00f9 evidenti con il trascorrere del tempo. Da allora la sua voce ha conosciuto un lento e inesorabile declino, immediatamente a livello di estensione e progressivamente anche a livello di timbrica.\nIl 5 agosto 1975 Plant e la moglie Maureen si trovavano nell'isola di Rodi, in Grecia, in vacanza con i figli Carmen e Karac e con la piccola Scarlet, figlia di Jimmy Page, quando furono coinvolti in un devastante incidente automobilistico.\nPur non versando in condizioni disperate come invece accadde per la moglie Maureen, Plant riport\u00f2 comunque conseguenze fisiche estremamente serie tra cui la frattura del bacino; il che condizion\u00f2 radicalmente i programmi dei Led Zeppelin per tutto l'anno successivo all'incidente, portando alla cancellazione dell'intero tour mondiale pianificato a partire dal 23 agosto di quell'anno e inducendo Page a mettere in cantiere la registrazione di un nuovo album di studio, \"Presence\".\nLa convalescenza e la riabilitazione di Plant, costretto sulla sedia a rotelle, costrinsero il gruppo a ritardare anche l'inizio del tour per il nuovo disco, le cui vendite risultarono condizionate dall'assenza di promozione dal vivo oltre che dalla generale debolezza delle nuove composizioni; il che costrinse il gruppo a saturare il mercato con l'uscita del celeberrimo e discusso disco dal vivo \"The Song Remains The Same\".\nIl tanto rinviato tour venne pianificato in 72 tappe e inizi\u00f2 con l'esibizione del 1\u00ba aprile 1977 a Dallas; le prime date della \"tourn\u00e9e\", che avrebbe dovuto iniziare il 27 febbraio a Fort Worth in Texas, furono rinviate per via di una laringite di Plant che costrinse a far slittare in avanti il tutto.\nLa caparbia volont\u00e0 di Plant, cos\u00ec come di tutto il gruppo, di riappropriarsi delle sue antiche glorie ricevette il colpo di grazia il 26 luglio 1977, con la morte misteriosa del piccolo Karac, riconducibili a quanto sembra a una non meglio precisata infezione.\nPlant, che quel giorno si trovava con il gruppo a New Orleans per una delle date del tour in corso, rimase sconvolto e attonito dalla perdita; la tourn\u00e9e venne cancellata e il cantante si chiuse in s\u00e9 stesso, meditando un definitivo ritiro dalle scene.\nLe sorti del gruppo rimasero in sospeso fino al maggio dell'anno successivo, quando i componenti si riunirono nel castello di Clearwell, nella Foresta di Dean, per decidere il da farsi.\nVennero pianificate delle nuove registrazioni, che ebbero luogo ai Polar Studios di Stoccolma nell'autunno/inverno del 1978, e un nuovo tour; la sfortunata serie di eventi che funestarono la vita del cantante, ad ogni modo, segnarono pesantemente anche il gruppo e il suo percorso musicale.\nPlant, al proposito, ebbe a dire in un'intervista: \nIl 21 gennaio 1979 Robert e Maureen diedero alla luce un altro figlio, Logan Romero; pochi mesi dopo, il 25 settembre 1980, l'esperienza dei Led Zeppelin si concluse definitivamente a seguito della morte del batterista John Bonham.\nCarriera solista.\nRobert Plant \u00e8 l'unico dei membri dei Led Zeppelin ad aver coltivato con continuit\u00e0 una propria carriera solista dopo lo scioglimento, seppur con alterne fortune presso il pubblico.\nIl suo album d'esordio in tal senso \u00e8 stato \"Pictures at Eleven\", pubblicato nel 1982, seguito l'anno dopo da \"The Principle of Moments\".\nTra i brani di maggior rilievo del periodo possono citarsi \"Big Log\", entrato nella top 20 nel 1983, \"In the Mood\" del 1984, \"Little by Little\" (in \"Shaken 'n' Stirred\", 1985), \"Tall Cool One\" (la quale raggiunse il 25\u00ba posto in classifica nel 1988) e \"I Believe\", brano dedicato allo scomparso figlioletto Karac e incluso nell'album \"Fate of Nations\" del 1993.\nNel 1984 Plant si interess\u00f2 alla creazione di un supergruppo chiamato \"The Honeydrippers\" che vide nella formazione, tra gli altri, anche Jimmy Page e Jeff Beck; a loro nome venne pubblicato un album omonimo dal quale furono estratti, come 45 giri, una rilettura di \"Sea of Love\" di Phil Phillips, la quale raggiunse un lusinghiero terzo posto in classifica, e l'originale \"Rockin' at Midnight\". La formazione, ad ogni modo, ebbe breve durata.\nNel corso degli anni ottanta e novanta, Plant \u00e8 stato coautore di tre lavori solisti con il cantautore e pianista Phil Johnstone, segnatamente \"Now and Zen\", \"Manic Nirvana\", e \"Fate of Nations\" (quest'ultimo con in aggiunta la collaborazione di M\u00e1ire Brennan dei Clannad). Fu proprio Johnstone a convincere Plant a riproporre nel corso delle sue esibizioni dal vivo anche brani del glorioso repertorio dei Led Zeppelin; si tratt\u00f2 di un passo che Plant visse con estrema esitazione, non volendo portare in eterno su di s\u00e9 l'etichetta di \"cantante dei Led Zeppelin\".\nNel 2001 Plant \u00e8 apparso, in veste di ospite, nell'album \"Volume 3: Further in Time\" degli Afro Celt Sound System; il brano \"Life Begin Again\" \u00e8 un duetto con la cantante gallese Julie Murphy, a conferma del suo interesse verso la cultura dei suoi luoghi d'origine. Il rapporto con Julie Murphy \u00e8 proseguito, nel tempo, e in seguito la cantante ha spesso aperto le sue esibizioni in veste di artista di spalla.\nNel 2002, con il supporto strumentale del gruppo di nuova formazione \"Strange Sensation\", Plant ha registrato una serie di riproposizioni di pezzi blues e folk, pubblicate sotto il titolo di \"Dreamland\". Il secondo album inciso da Plant con gli Strange Sensation, \"Mighty ReArranger\" (2005), \u00e8 invece composto da brani nuovi e inediti; sia il primo che il secondo hanno ricevuto alcune tra le migliori recensioni della sua intera carriera da solista oltre a quattro \"nomination\" per il Grammy Award, due nel 2003 e due nel 2006.\nNell'ottobre del 2006 \u00e8 stato pubblicato un DVD che documenta l'esibizione di Plant ai Soundstage Studios di Chicago del 15 settembre 2005, dal titolo \"Soundstage: Robert Plant and the Strange Sensation\". Nel mese di novembre dello stesso anno l'intera discografia da solista di Robert Plant \u00e8 stata rimasterizzata e riedita con l'aggiunta di inediti, \"B-side\", nastri di prova e versioni dal vivo. Oltre ai singoli dischi, \u00e8 stato anche commercializzato \"Nine Lives\", un corposo \"box set\", arricchito di un DVD, contenente l\"'opera omnia\" del cantante.\nIn quanto membro dei Led Zeppelin, nel 2006 Plant ha ricevuto assieme a Jimmy Page e John Paul Jones, il \"Grammy Lifetime Achievement Award\" 2005 e il \"Polar Music Prize\" 2006.\nIl 23 giugno 2006 Plant, supportato dal gruppo di Ian Hunter, si \u00e8 esibito come \"headliner\" a un concerto di beneficenza al Beacon Theater di New York in favore di Arthur Lee, leader dei Love in lotta contro la leucemia, al fine di raccogliere fondi per sostenere le sue spese mediche. Plant e il gruppo hanno proposto dodici brani tra cui cinque dei Love e cinque dei Led Zeppelin.\nNel 2007 Plant ha contribuito con due brani all'album tributo a Fats Domino intitolato \"Goin' Home: A Tribute To Fats Domino\". I brani in questione sono \"It Keeps Rainin\"' con la Lil'Band O'Gold e \"Valley Of Tears\" con i \"The Soweto Gospel Choir\".\nParticolarmente significativo \u00e8 stato il suo intervento a sorpresa durante l'esibizione dei Fairport Convention all'edizione 2008 del Cropredy Festival: ricorrendo nel 2008 il trentennale dalla prematura scomparsa della cantante folk-rock Sandy Denny, Plant ha voluto testimoniarle ancora una volta il suo affetto eseguendo assieme a Kristina Donahue il brano \"The Battle of Evermore\", classico dei Led Zeppelin che nel 1971 li aveva visti affiancati in un celeberrimo duetto.\nIl 31 dicembre 2008, come ogni anno, la regina Elisabetta II ha reso noto il lungo elenco delle onorificenze assegnate alle personalit\u00e0 di spicco del Regno Unito. Dell'elenco fa parte anche lo stesso Plant, che viene insignito del titolo di Commendatore dell'Ordine dell'Impero Britannico (CBE).\nCon Jimmy Page.\nOltre alla parentesi degli Honeydrippers del 1984, di cui si \u00e8 detto, la prima collaborazione organica \"post-zeppelin\" tra Robert Plant e Jimmy Page risale al primo album solista di quest'ultimo, \"Outrider\", del 1988; nello stesso anno Page collabor\u00f2 al disco di Plant \"Now And Zen\".\nPage e Plant (ri) tornarono un sodalizio a tutti gli effetti tra il 1994 e il 1998; punto di partenza fu la pubblicazione dell'MTV Unplugged intitolato \"Unledded: No Quarter\", appunto nel 1994, e il clamoroso successo riscosso dal tour mondiale che ne venne tratto l'anno dopo.\nNon ebbe la stessa fortuna l'unico album di studio che Page and Plant incisero assieme nel 1998, \"Walking Into Clarksdale\"; il sorprendente disinteresse che accompagn\u00f2 l'uscita dell'album indusse Plant ad abbandonare il progetto e ritornare alla sua carriera solista.\nCon Alison Krauss.\nA partire dal 2007 Robert Plant ha intrecciato un proficuo sodalizio artistico con l'artista \"bluegrass\" Alison Krauss.\nTestimonianza iniziale di questa collaborazione \u00e8 stata l'incisione dell'album \"Raising Sand\", pubblicato il 23 ottobre 2007 dalla Rounder Records; il disco, registrato tra Nashville e Los Angeles e prodotto da T-Bone Burnett, comprende riletture di brani poco conosciuti di cantautori R&amp;B, blues, folk e country tra i quali Mel Tillis, Townes Van Zandt, Gene Clark, Tom Waits, Doc Watson, Little Milton Campbell e gli The Everly Brothers.\nIl disco ha riscosso un successo di critica e pubblico tanto clamoroso quanto inaspettato, attestandosi al 2\u00ba posto della \"Top 200 Billboard\" e al numero 1 della Billboard \"Top Rock Album\" e ricevendo il disco di platino il 4 marzo 2008; oltre a questo, il brano \"Gone Gone Gone (Done Moved On)\", ha vinto un Grammy Award per la categoria \"Best Pop Collaboration With Vocals\", nel 2008, mentre l'8 febbraio 2009 i due artisti si sono visti insignire di ben 5 Grammy Award per le categorie \"Album of the Year\", \"Best Contemporary Folk/Americana Album\" \"Record of the Year\" per il brano \"Please Read The Letter\" e ancora \"Best Pop Collaboration With Vocals\" per il brano \"Rich Woman\" e \"Best Country Collaboration With Vocals\" per il brano \"Killing The Blues\". Nel luglio del 2008 l'album ha ricevuto una \"nomination\" anche per il Mercury Prize.\nA partire dal mese di aprile del 2008 Robert Plant e Alison Krauss hanno intrapreso un articolato tour in Nord America ed Europa, proponendo i brani di \"Raising Sand\" e altri classici della musica folk/country americana, cos\u00ec come versioni riarrangiate dei classici dei Led Zeppelin.\nStando alle recenti indiscrezioni trapelate da Ken Irwin della Rounder Records, i due sarebbero al lavoro per registrare il seguito di \"Raising Sand\".\nLe \"reunion\" con i Led Zeppelin.\nNonostante le enormi richieste di pubblico, discografici e \"promoter\", i Led Zeppelin continuano a costituire una delle rarissime eccezioni in tema di \"reunion\" tra le formazioni storiche che hanno decretato il loro scioglimento: dal 1980 ad oggi non si \u00e8 assistito a riavvicinamenti tra i membri del gruppo, almeno non in termini di una \"reunion\" sostanziale. Nel corso dei decenni, nonostante tutto, \u00e8 accaduto che i tre membri rimanenti abbiano officiato ad alcune esibizioni dal vivo sotto le insegne del Dirigibile; fermo restando, per\u00f2, che si \u00e8 trattato di occasioni assai particolari e rigorosamente di natura benefica, celebrativa o commemorativa.\nLa prima reunion ufficiale dei Led Zeppelin dopo la morte di Bonham, si \u00e8 tenuta il 13 luglio del 1985 in occasione del Live Aid, con Phil Collins e Tony Thompson alla batteria; l'esibizione fu giudicata di qualit\u00e0 assai discutibile anche dagli stessi membri del gruppo (il cantante stesso la defin\u00ec \u00ab...\"probabilmente una delle peggiori performance che abbia fatto nella mia vita!\" \u00bb).\nSolo il 14 maggio 1988 i tre membri del gruppo tornarono sul palco, in occasione di una rassegna di artisti organizzata per celebrare il 40\u00ba anniversario dalla fondazione della Atlantic Records, storica casa discografica che ha contribuito a catapultare nell'Olimpo della musica, oltre ai Led Zeppelin, artisti importanti come Ray Charles, Aretha Franklin e AC/DC. Per l'occasione venne scelto, quale sostituto di John Bonham, il figlio Jason.\nLa scelta si \u00e8 rivelata assai felice tanto per le comprensibili ragioni emotive del caso, quanto per quelle materiali, visto l'indiscusso talento strumentale di Jason Bonham alle percussioni; la scelta si \u00e8 ripetuta nel 1995, quando i tre membri originali si sono esibiti in una mini \"jam-session\" assieme a Steven Tyler e Joe Perry in occasione dell'introduzione dei Led Zeppelin nella prestigiosa Rock and Roll Hall of Fame.\nCurioso il siparietto che ha avuto luogo nel 1990, in occasione del matrimonio di Jason Bonham; oltre a partecipare alla cerimonia, Robert Plant, Jimmy Page e John Paul Jones hanno improvvisato, a beneficio degli attoniti partecipanti, una esibizione dal vivo con lo sposo alla batteria.\nLe voci pi\u00f9 insistenti (e fondate) al riguardo di una \"reunion\" del gruppo si sono per\u00f2 avute nel dicembre del 2007. Il 25 giugno alcune testate giornalistiche annunciarono il ritorno sulle scene del gruppo, accompagnato alla batteria ancora una volta da Jason Bonham, per un concerto in ricordo di Ahmet Erteg\u00fcn, fondatore della Atlantic Records morto nel dicembre 2006. Si vocifer\u00f2 anche di un tour per il 2008, ma Plant sment\u00ec tutto durante una conferenza stampa tenutasi il 28 giugno e con un'intervista comparsa sul Rolling Stone Magazine.\nIl 31 agosto 2007 venne di nuovo annunciato, in modo non ufficiale, che il gruppo si sarebbe riunito per un'unica data alla The O2 Arena di Londra. La stampa nazionale ha iniziato a promuovere il concerto la stessa mattina e gli sponsor hanno confermato l'evento, seppur in modo ufficioso. La notizia ufficiale del loro ritorno sulle scene musicali \u00e8 arrivata il 12 settembre, quando \u00e8 stato confermato che avrebbero tenuto un concerto in memoria di Ahmet Erteg\u00fcn il 26 novembre 2007 alla The O2 Arena di Londra. In seguito a un infortunio al dito occorso a Jimmy Page, il concerto \u00e8 stato rinviato al 10 dicembre 2007.\nLa notizia della disponibilit\u00e0 su Internet dei biglietti ha generato un'ondata di richieste che i \"promoter\" hanno definito senza precedenti nella storia della musica. In meno di 48 ore il sito \u00e8 stato preso d'assalto da oltre 20 milioni di utenti, al punto che si \u00e8 deciso di interrompere immediatamente le prenotazioni e di assegnare in base a un sorteggio nominale i 21.000 biglietti disponibili. A seguito di una simile, inaudita mole di richieste, nel 2008 la band \u00e8 stata insignita del Guinness dei primati per la \"Maggior richiesta di biglietti per una singola esibizione dal vivo\".\nSecondo quanto riportato dalle testimonianze del pubblico e dei giornalisti accreditati (oltre che delle innumerevoli registrazioni \"bootleg\", sia video che audio, circolanti su internet), il concerto alla O2 Arena non ha deluso le aspettative e ha reso giustizia alla reputazione \"live\" del gruppo, pur con tutti gli inevitabili limiti dettati dal passare del tempo (gli strumenti sono stati accordati un tono pi\u00f9 in basso del normale per facilitare le parti cantate di Plant); il che ha inevitabilmente infiammato gli animi di fan vecchi e nuovi, desiderosi di poter assistere a un'esibizione del leggendario Dirigibile.\nA dispetto del clamore e delle pressioni, per\u00f2, Plant si \u00e8 dichiarato disinteressato all'idea, arrivando a declinare un'offerta di 200 milioni di dollari, offerti da un \"promoter\" per intraprendere un tour con i Led Zeppelin.\nRitorno alle origini: Band of Joy (2010).\nA giugno 2010 Robert Plant annuncia un nuovo progetto accompagnato da un tour in America. Il progetto nasce dalle ceneri del suo vecchio gruppo, Band of Joy, dove oltre a Plant c'era uno altro storico componente dei Led Zeppelin, John Bonham. Plant milit\u00f2 nel gruppo dal 1966 al 1968. Il nuovo disco \u00e8 stato realizzato con musicisti importanti come Patty Griffin, Darrell Scott, Buddy Miller, Marco Giovino e Byron House. Invece il tour di dieci date, in supporto al disco, parte il 13 luglio da Memphis e si conclude il 31 luglio a Miami.\nA tre anni quindi, dalla sua ultima fatica discografica \"Raising Sand\", Robert Plant, con i suoi 6 Grammy Award vinti, \u00e8 tornato con l'album dal titolo \"Band of Joy\", uscito il 14 settembre 2010. Si tratta della continuazione del viaggio musicale intrapreso dall'artista con l'album precedente che ha venduto 700.000 copie in Gran Bretagna, oltre 3 milioni nel mondo e che gli \u00e8 valso, tra gli altri, un Grammy come miglior album dell'anno. \"Band of Joy\" \u00e8 stato registrato a Nashville con un cast stellare di musicisti.\nIl nuovo album di Robert Plant \u00e8 coprodotto dallo stesso artista e da Buddy Miller, leggendario chitarrista di Nashville. \"Buddy \u00e8 parte integrante del disco e la sua personalit\u00e0 pervade tutti i brani. Il suo tocco magistrale richiama il rockabilly della met\u00e0 degli anni cinquanta, the singing fishermen e tutto il country, il soul e l'R&amp;B di Memphis\" ha dichiarato Robert Plant.\nOltre a Miller, la Band of Joy \u00e8 formata dal polistrumentista Darrell Scott al mandolino, fisarmonica, chitarra pedal e lap steel e banjo; dalla cantautrice country Patty Griffin, la quale accompagna con la sua voce le parti vocali di Plant; dal bassista Byron House e dal percussionista Marco Giovino.\n\"Band of Joy\" contiene anche nuove interpretazioni di brani di vario genere musicale. Il disco si apre con \"Angel Dance\", una versione incalzante del brano dei Los Lobos, per continuare con il rock \"drone\" di \"Silver Rider\" e \"Monkey\" dei Low. Si prosegue con le armonie country-gospel stile anni cinquanta che trasformano il classico brano soul anni sessanta dei Kelly Brothers \"Falling In Love Again\", e con la desolata interpretazione di \"Satan Your Kingdom Must Come Down\" con il banjo dominante. Si conclude con la ballata folk anglo-appalachiana \"Cindy, I'll Marry You Some Day\" e l'immaginario blues di \"CentralTwo-O-Nine\".\nLa voce e lo stile di canto.\nLo stile vocale di Robert Plant ha rappresentato un punto di svolta nell'idea stessa del cantato rock, in particolare se comparato a quello di altri grandi cantanti dello stesso periodo come Mick Jagger, Roger Daltrey, Ian Gillan o John Lennon.\nL'innovativa impostazione del suo canto, oscillante dal singulto dolce e soffuso a urla, viranti dal furore orgasmico o parossistico al lacerante strazio emotivo, lasciava appena intravedere la sua discendenza da alcuni classici modi del canto blues come lo \"screaming\" e l\"o hollering\"; non \u00e8 difficile, in retrospettiva, osservare come con la sua voce da alto tenore Plant abbia materialmente introdotto il vocalizzo estremo quale elemento, oggi imprescindibile, dell'hard rock e dell'heavy metal, rendendosi cos\u00ec capostipite di quelli che dopo di lui sarebbero stati definiti come cantanti \"urlatori\".\nMolto del \"sound\" dei Led Zeppelin \u00e8 dovuto al suo canto estremo e appassionato e alcune tra le sue pi\u00f9 intense interpretazioni sono state immortalate in classici come \"Communication Breakdown\", \"Immigrant Song\", \"Dazed and Confused\", \"Since I've Been Loving You\" e \"Whole Lotta Love\"; le sue sfrenate incursioni vocali, il suo aspetto selvaggio e le sue pose provocatorie e lascive diventarono uno dei principali riferimenti per tutti i cantanti rock che sarebbero venuti, influenzando in modo radicale cantanti leggendari come Steven Tyler degli Aerosmith, Axl Rose dei Guns N' Roses, Bon Scott e Brian Johnson degli AC/DC, Paul Stanley dei Kiss, Eddie Vedder dei Pearl Jam, Chris Cornell, Chris Robinson, Geddy Lee e Robin Zander.\nInfluenze tematiche.\nOltre allo stile di canto, Plant ha introdotto delle radicali innovazioni anche nell'ambito delle tecniche di scrittura dei testi e pi\u00f9 in generale delle tematiche trattate, imponendo la sua intuizione di accostare testi oscuri e mistici, fortemente contaminati da tematiche esoteriche, filosofiche e spirituali ai classici stereotipi \"blues\" incentrati su strazi amorosi, donne crudeli, alcool ecc. cui i gruppi rock del periodo, non ultimi i Led Zeppelin attingevano a piene mani; grande spazio nei suoi testi trovarono anche personaggi e leggende tipiche della mitologia norrena, dando vita a scenari come quelli del brano \"Immigrant Song\", con le sue urla di battaglia, i suoi riferimenti alle saghe vichinghe, al Valhalla e al \"Martello degli Dei\".\nAltri riferimenti in tal senso sono riscontrabili nell'oscura \"No Quarter\", in \"Kashmir\", in \"Achilles Last Stand\" e nella dolcissima \"The Rain Song\", la quale contiene inoltre diverse allusioni a rituali e mistiche pagane.\nEnorme fu l'influenza esercitata sul cantante dallo scrittore John Ronald Reuel Tolkien, le cui opere ispirarono un gran numero di suoi testi, specialmente nel primo periodo del gruppo: brani come \"Ramble On\", \"The Battle of Evermore\" e \"Misty Mountain Hop\", in particolare, contengono espliciti riferimenti a \"Il Signore degli Anelli\".\nAnche la mitologia gallese ha esercitato delle enormi influenze sulle tematiche di riferimento da cui Plant attinse per le sue liriche; la sua infanzia e adolescenza, d'altronde, si svolsero a Kidderminster, vicino al confine tra Inghilterra e Galles, e frequenti furono i suoi soggiorni tra le montagne della Snowdonia. Nel 1973 Plant acquist\u00f2 in quelle zone una fattoria e inizi\u00f2 a prendere lezioni di gallese al fine di approfondire i suoi studi della mitologia locale (in particolare per quanto riguarda il Libro nero di Carmarthen e il Libro di Taliesin); in generale, un gran numero di suoi testi, non ultimo quello di \"Stairway to Heaven\", riflettono la sua visione mistica di quei luoghi.\nLa fusione, di cui i Led Zeppelin per primi si resero artefici, tra hard rock e tematiche epiche e mitologiche costitu\u00ec ad ogni modo il punto di partenza di un'intera corrente attualmente comprendente migliaia di gruppi heavy ed epic metal, per lo pi\u00f9 originari della Scandinavia.\nLa passione per la continua ricerca musicale e le sonorit\u00e0 esotiche spinse successivamente Plant ad avvicinarsi all'Africa, in particolare al Marocco, e pi\u00f9 in generale alla musica del bacino del Mediterraneo; la fascinazione di tali umori e suggestioni, ampiamente condivisa anche da Jimmy Page, ha condizionato i Led Zeppelin a diversi livelli fino a trovare definitivo sbocco nel brano \"Kashmir\" del 1974.\nTale esperienza \u00e8 stata largamente ripresa e ampliata durante la carriera solista di Plant (si veda su tutti l'album \"Dreamland\" del 2002) e anche in collaborazione con Jimmy Page nell'album \"No Quarter: Jimmy Page and Robert Plant Unledded\" del 1994, nei cui arrangiamenti trov\u00f2 grande spazio un'intera orchestra di musicisti egiziani.\nUno dei punti pi\u00f9 alti raggiunti dal cantante dal profilo lirico, oltre che interpretativo, \u00e8 senz'altro riscontrabile nella celeberrima \"Stairway to Heaven\", epica \"ballad\" rock facente parte del disco \"Led Zeppelin IV\", la quale risulta essere a detta di molti la perfetta sintesi delle varie influenze del gruppo, viranti dal folk, blues, musica celtica e hard rock; il suo testo venne scritto quasi interamente di getto da Plant nel 1970 nella tenuta di campagna di Headley Grange, mentre ascoltava per la prima volta da Jimmy Page la melodia di chitarra che ne costituisce il tema.\nUn'altra caratteristica peculiare di Plant, direttamente mutuata dalla classica tradizione \"blues\", risiede nella sua spiccata attitudine all'improvvisazione del testo durante le esibizioni dal vivo, spesso inserendo intere strofe completamente inedite nelle versioni di studio; oltre a questo, grandissimo seguito ha ricevuto l'espediente vocale da lui ideato consistente nel produrre dei \"botta e risposta\" tanto suggestivi quanto laceranti con la chitarra di Jimmy Page durante i momenti di improvvisazione, spesso raggiungendo tonalit\u00e0 altissime: numerosi esempi in tal senso sono rinvenibili nei brani \"How Many More Times\", \"Dazed and Confused\", \"The Lemon Song\" e soprattutto nella chiusura del blues \"You Shook Me\" del 1969.\nQuesto espediente di \"call and response\" \u00e8 divenuto immediatamente uno standard nella musica rock, un esempio possono essere i Deep Purple nello storico live \"Made in Japan\" del 1973, tra il cantante Ian Gillan e il chitarrista Ritchie Blackmore."}
{"id": "82309", "revid": "304077", "url": "https://it.wikipedia.org/wiki?curid=82309", "title": "Slot car", "text": "Con il termine inglese slot car si identifica il particolare tipo di modellino di veicoli da utilizzare su piste elettriche.\nLa storia.\nI primi esempi di autopiste e relativi modellini elettrici risalgono al secondo decennio del XX secolo e vennero presentati da un'azienda statunitense specializzata nel modellismo ferroviario, la Lionel Corporation.\nLa vera diffusione del fenomeno si ebbe per\u00f2 nel secondo dopoguerra, soprattutto in Inghilterra dove, dal 1957, cominci\u00f2 ad affermarsi un'azienda in particolare, la Scalextric.\nPer gli italiani invece la pista per antonomasia \u00e8 sempre stata la Polistil (originariamente denominata Policar, con un marchio commerciale pi\u00f9 specifico della generica Politoys).\nNegli anni sessanta le piste elettriche e le relative slot car sono di moda. I modelli, dopo un primo momento di anarchia con dimensioni e scale diverse, si adattano alle dimensioni delle piste pi\u00f9 diffuse: in 1:24 e in 1:32, destinati (in linea di massima) rispettivamente alle piste professionali ed a quelle casalinghe. Le slot car sono formate da un telaio, da un motore, da un pick up dotato di 'spazzole' che, strisciando sulla pista trasferiscono la corrente al motore, e da una carrozzeria. I telai sono delle pi\u00f9 diverse fatture: dai pi\u00f9 semplici in plastica per arrivare a quelli in alluminio stampato, in acciaio, in ottone, o in leghe leggere varie. Inizialmente erano diffusi i telai da montare con viti e dadi, ma poi si fin\u00ec per gareggiare con telai pressofusi o tenuti insieme da saldature. I primi motori erano tutti rigorosamente Mabuchi, inizialmente 16D e 36D. Una grande novit\u00e0 fu l'arrivo in pista dei motori 26D, montati sulle Cox Cucaracha e Mini A, caratterizzati dall'essere una via di mezzo tra i due in produzione ma montati su un cuscinetto a sfera: negli anni sessanta e primi settanta, erano i pi\u00f9 veloci di tutti. Le elaborazioni dei motori iniziarono contemporaneamente alle prime gare. Ogni appassionato aveva il suo motore segreto, ma la maggior parte facevano solo pochi giri e poi si arrestavano fumando o esplodevano.\nLa pi\u00f9 comune delle elaborazioni prevedeva che si diminuisse il numero di spire dell'avvolgimento del motore elettrico, aumentando lo spessore del filo di rame. Pian pianino i motori diventarono sempre pi\u00f9 veloci ed affidabili. Il Mabuchi, prodotto giapponese, divenne un mito in pista, era il Thunder D36: si parlava di circa 100.000 gr/min. Le case produttrici pi\u00f9 famose dell'epoca d'oro furono Monogram, Cox, Revell. Rimasero nei sogni di tanti ragazzi degli anni sessanta le Monogram Ferrari GTO, le Cox Cheetah. Tornando alla tecnica, i motori venivano fissati al telaio mediante perni/dadi o fascette e trasferivano la loro potenza attraverso un asse fornito di pignone (da 7 a 12 denti) di natura diversa (ottone o acciaio). Il pignone era agganciato ad una corona montata al centro dell'asse delle ruote. I modellini potevano avere i motori in linea o sidewinder, se montati di traverso rispetto all'asse delle ruote. Quest'ultima soluzione ebbe risultati eccellenti ed ancora oggi viene adottata nei modelli da gara.\nDopo il successo mondiale dei grandi centri pubblici negli anni sessanta e la successiva repentina crisi, l'hobby si trasferisce all'ambito domestico con il grande successo commerciale delle autopiste giocattolo avvenuto negli anni settanta. La straordinaria espandibilit\u00e0, antesignana della moderna tecnologia modulare, catapulta un gioco per bambini anche nel mondo dei grandi.\nNegli anni ottanta, almeno in Italia, il movimento slottistico segue la crisi commerciale dei marchi principali, ma l'attivit\u00e0 artigianale e modellistica si evolve inarrestabile, con scarsi risultati in termini di popolarit\u00e0, ma con sorprendenti quanto inaspettate evoluzioni tecniche.\nDalla seconda met\u00e0 degli anni novanta, grazie anche all'ingresso nel settore di molteplici nuove piccole aziende spagnole, l'attivit\u00e0 commerciale lentamente riprende con incrementi a ritmo incoraggiante. Sin dai primi anni duemila nuovi marchi italiani si impongono sul mercato internazionale, prima come produttori di ricambi universali, poi come produttori di automodelli propri e pulsanti.\nAspetti tecnici.\nLe prestazioni dei modelli in pista si controllano attraverso l'uso di pulsanti con i quali si regolano manualmente l'accelerazione e la frenata.\nLe piste in commercio sono adatte ad un uso domestico ma gli appassionati di slot car tradizionalmente si riuniscono in club; costruiscono sia elaboratissimi tracciati, a volte addirittura riproducenti dei veri autodromi in scala, che modelli, a volte con finalit\u00e0 modellistica, altre volte solo per sviluppare la tecnica slottistica nella ricerca della prestazione massima.\nA destra \u00e8 rappresentato uno schema esemplificativo del circuito elettrico pi\u00f9 semplice per una pista da slot car. La pista fa parte di un circuito elettrico; un trasformatore o un accumulatore elettrico forniscono la corrente continua (normalmente con tensione massima di 12 volt) necessaria al funzionamento dell'impianto, la tensione stessa viene regolata in modo continuo da una resistenza posta all'interno del comando manuale (il cosiddetto \"pulsante\"). La corrente passa attraverso due binari, annegati normalmente nella plastica nera della pista o incollati sulla superficie di legno, e viene raccolta da due spazzole in rame, poste sulla parte inferiore del modello, che la trasmettono al motore elettrico. In nota viene illustrato altrettanto schematicamente il metodo da seguire per poter effettuare il collegamento di un pulsante alle piste che vengono utilizzate attualmente per le competizioni italiane.\nPiste e Club.\nIn Italia, nella mancanza pi\u00f9 assoluta di centri pubblici (che in America esistono ancora), prosperano ormai numerosi club ed associazioni private.\nIl pi\u00f9 antico tra i club italiani, ancora attivo, risale al 1964: l'Electric Car Association, per tutti l'ECA Club, si trova a Torino, ha ben due sedi ed entrambe sono dotate di una pista Carrera in scala 1/24.\nIl pi\u00f9 grande impianto fisso in scala 1/32, \u00e8 una Polistil, si trova a Soragna (PR) presso la sede dell'Ayrton Senna Slot Club, ha una lunghezza di 86 metri per complessive sei corsie.\nIl pi\u00f9 grande impianto fisso in 1/24, coincidenza, si trova poco distante, a Roncole Verdi presso Slot Up, si tratta di un cosiddetto \"impianto professionale\" in legno a otto corsie, lungo, secondo una stima (forse per difetto) dell'I.M.C.A., 56 metri, realizzato da Steve Ogilvie su disegni di Michel Thoumieu per ospitare i campionati mondiali ISRA a Ribera in Sicilia nel 2001 e che \u00e8 stato trasferito ed utilizzato per ospitare nuovamente la medesima competizione mondiale, proprio a Soragna, anche nel 2006. Tutti gli impianti fissi in Italia sono piste analogiche, nessun club si \u00e8 ancora dedicato stabilmente allo slot digitale che permette, tra l'altro, l'uso di pi\u00f9 modelli sulla medesima corsia.\nLe piste a noleggio.\nDalla met\u00e0 degli anni 2000, a seguito del rilancio della produzione dei componenti per piste domestiche, non pi\u00f9 di produzione italiana, sono attive diverse organizzazioni commerciali che offrono a pagamento servizi di noleggio piste, comprensivo eventualmente di trasporto, montaggio, gestione eventi, animazione, etc. L'attivit\u00e0 trova spazio sia in eventi privati (familiari o aziendali), che parallelamente ad eventi sportivi presso autodromi o in prossimit\u00e0 di rally automobilistici, o anche fiere modellistiche o automobilistiche.\nLe Piste dell'American Model Raceways and Racing Congress.\nNel 1962 nell'ambito della AMF, un'azienda americana tuttora leader nel campo degli impianti da bowling, viene istituito l\"'American Model Raceways and Racing Congress\", al di l\u00e0 del nome dai toni istituzionali si trattava di una vera e propria nuova azienda che progett\u00f2 e costru\u00ec piste elettriche professionali che ancora oggi sono attive in tutto il mondo.\nAll'American Model Raceways and Racing Congress si deve attribuire il merito di aver catalogato i principali tipi di tracciati professionali e di aver pubblicato un manuale nel quale vengono illustrate tutti le varie fasi e tutte le tecniche costruttive. I diversi tracciati vennero battezzati ciascuna con il colore che li caratterizzava e da un nome ispirato quasi sempre ai titoli della monarchia inglese.\nPulsanti.\nCome detto, la funzione del comando manuale (impropriamente ma comunemente chiamato 'pulsante') \u00e8 quella di regolare la velocit\u00e0 della slot-car in pista.\n\u00c8 singolare che quando, nel 1957, la Scalextric commercializz\u00f2 la prima pista elettrica il pulsante non era ancora stato inventato. \nL'impianto era dotato di un marchingegno facilmente descrivibile come un elementare strumento da telegrafista, mediante il tasto si dava corrente al circuito, rilasciandolo la corrente veniva meno; non c'era alcuna possibilit\u00e0 di gradualizzare o proporzionare l'accelerazione. Oggi esistono comandi azionati tramite il pollice, o tramite il dito indice (con un movimento a 'pistola'). Questi ultimi sono oramai quelli pi\u00f9 universalmente diffusi. Il secondo scopo del pulsante \u00e8 quello di regolare la frenata, qualora la pista sia predisposta allo scopo, tramite la messa in corto circuito dei cavi di alimentazione della corsia che alimenta il motore del modello.\nIn ogni caso, la funzione principale del comando \u00e8 quella di regolare la tensione che viene fornita al motore della macchinina: a questo scopo si utilizzano, nelle forme pi\u00f9 economiche di pulsanti, resistenze variabili (reostati), o alternativamente circuiti elettronici a transistor o MOSFET. La regolazione dell'effetto frenante viene effettuata in modo analogo.\nSi passa quindi da sistemi molto semplici ed economici, tuttora validi, a strumenti altamente evoluti con regolazione di frenata, curve di risposta programmabili e telemetria."}
{"id": "82310", "revid": "287204", "url": "https://it.wikipedia.org/wiki?curid=82310", "title": "Distretto di Bellinzona", "text": "Il distretto di Bellinzona, anche detto Bellinzonese, \u00e8 un distretto del Cantone Ticino, in Svizzera. Confina con i distretti di Riviera a nord, di Locarno a ovest e di Lugano a sud, con l'Italia (Provincia di Como in Lombardia) a sud-est e con il Canton Grigioni (regione Moesa) a nord-est. Il capoluogo \u00e8 Bellinzona.\nLa modifica amministrativa pi\u00f9 importante della sua storia \u00e8 costituita dalla riforma dei comuni del Bellinzonese. \nNel 2017 13 comuni hanno deciso di aggregarsi al centro principale di Bellinzona. Il distretto passa da una situazione di 17 a soli 6 comuni e inoltre il territorio dell ex-comune di Claro passa dal distretto confinante di Riviera a questo.\nGeografia fisica.\nIl distretto di Bellinzona \u00e8 il sesto distretto per superficie ed il quarto per popolazione del Canton Ticino.\nLa massima elevazione del distretto \u00e8 il Poncione di Piota (2.439\u00a0m). Altre cime principali comprendono la Cima dell'Uomo (2.390\u00a0m), il Camogh\u00e8 (2.232\u00a0m) ed il Corno di Gesero (2.231\u00a0m).\nI fiumi principali del distretto sono il Ticino, con gli affluenti Morobbia e Traversagna. La Moesa confluisce nel Ticino ad Arbedo-Castione, mentre il Vedeggio, tributario del lago di Lugano, nasce a monte di Isone.\nInfrastrutture e trasporti.\nAutostrade.\nIl territorio del distretto \u00e8 attraversato dall'autostrada A2/E35 Basilea-Chiasso che collega il nord della Svizzera con l'Italia attraverso il San Gottardo, Lugano ed il valico di Brogeda. L'autostrada ha uscite nel distretto a Bellinzona sud e Bellinzona Nord. L'autostrada A13/E43 Sankt Margrethen-Bellinzona, che collega il nord-est della Svizzera con il Canton Ticino attraverso Coira ed il San Bernardino, confluisce nella A2 poco dopo l'uscita di Bellinzona nord.\nStrade.\nLa strada principale 2 attraversa il territorio del distretto da Cadenazzo ad Arbedo-Castione attraversando Bellinzona. La strada principale 13 attraversa il distretto da Gudo a Lumino passando anch'essa per Bellinzona.\nFerrovie.\nIl territorio del distretto \u00e8 attraversato dalla ferrovia del Gottardo, e dalle sue diramazioni Bellinzona-Locarno e Cadenazzo-Luino.\nDa Castione partiva la Ferrovia Mesolcinese, a scartamento ridotto, aperta dal 1907 al 1972 al traffico passeggeri regolare; dal 1995 al 2013 \u00e8 stata in uso la tratta Castione-Cama al solo traffico turistico. \nSuddivisione amministrativa.\nIl distretto di Bellinzona \u00e8 diviso in 3 circoli e 6 comuni:\nComunanze.\nIl distretto di Bellinzona comprende una comunanza:\nIstruzione.\nL'istruzione nella citt\u00e0 si compone, come stabilito in tutto il Cantone Ticino, di scuole per l'infanzia, scuole elementari e scuole medie.\nBellinzona \u00e8 per\u00f2 sede anche di diverse strutture che ospitano studenti provenienti da tutto il Ticino, poich\u00e9 specializzate in diversi campi.\nTra queste, vi \u00e8 la storica Scuola Cantonale di Commercio da cui, oramai da pi\u00f9 di cent'anni, giungono studenti da tutto il Cantone per frequentarla.\nSi \u00e8 poi istituita anche la Scuola Superiore Alberghiera, che fa parte dello stesso stabile di cui fa parte la SCC, lo Stabile Torretta.\nPrincipalmente, non vi \u00e8 un'area definita per le scuole, bens\u00ec si dispongono un po' sulle diverse zone cittadine."}
{"id": "82311", "revid": "47767", "url": "https://it.wikipedia.org/wiki?curid=82311", "title": "Apollonio (nome)", "text": "Origine e diffusione.\nDeriva dal nome greco \u1f08\u03c0\u03bf\u03bb\u03bb\u03ce\u03bd\u03b9\u03bf\u03c2 (\"Apollonios\"), basato sul nome Apollo; si tratta quindi un nome teoforico, avente il significato di \"sacro ad Apollo\", \"appartenente ad Apollo\". Va notato che una seconda etimologia (identificante, cio\u00e8, un nome simile ma di diversa origine, con cui Apollonio ha finito per mescolarsi) risale al latino \"Aplonius\", a sua volta dall'etrusco \"Apluni\", di ignoto significato.\nIl nome era anticamente molto diffuso, e si contano molti personaggi dell'antichit\u00e0 classica cos\u00ec chiamati, fra i quali il poeta Apollonio di Rodi. Ad oggi \u00e8 raro (pi\u00f9 diffusa la forma femminile, grazie al culto della santa omonima), e sopravvive perlopi\u00f9 come cognome.\nOnomastico.\nIl nome venne portato da svariati santi, e l'onomastico si pu\u00f2 quindi festeggiare in date diverse, fra le quali:"}
{"id": "82315", "revid": "1318658", "url": "https://it.wikipedia.org/wiki?curid=82315", "title": "Universit\u00e0 degli Studi di Pavia", "text": "L'Universit\u00e0 degli Studi di Pavia (abbreviata in UniPV) \u00e8 un'universit\u00e0 statale italiana fondata nel 1361. \u00c8 fra le universit\u00e0 pi\u00f9 antiche in attivit\u00e0.\nIdentit\u00e0 visiva.\nL'emblema dell'Universit\u00e0 di Pavia \u00e8 di antico uso. In alcune aule storiche dell'ateneo, quali l'Aula Foscolo e l'Aula Magna, risalenti rispettivamente al XVIII e XIX secolo, sono presenti elementi di mobilio d'epoca con tale emblema intagliato nel legno. \u00c8 diviso in quattro parti dalle due mazze rettorali d'argento incrociate, ciascuna sormontata da una piccola aquila, tuttora portate in apertura dei cortei rettorali pi\u00f9 solenni. Al centro dell'emblema si trova una stola pendente, a coprire l'incrocio delle mazze, appoggiata su un cartiglio con la scritta \"Alma Ticinensis Universitas\". La stola \u00e8 sormontata da una corona di foggia simile alla corona ferrea, elemento che allude al ruolo di Pavia quale capitale del regno longobardo e del regno d'Italia carolingio. Al di sotto del tutto, cinque volumi come elemento fondamentale dello studio, su cui poggia l\u2019anello che veniva consegnato ai neodottori. Nella cornice si leggono due scritte: \"DCCCXXV Capit[olum] Lotharii\" e \"MCCCLXI Generale Studium Constitutum\". La prima scritta si riferisce al Capitolare di Lotario dell'825, con il quale Lotario I approv\u00f2 la costituzione di una scuola di retorica a Pavia; la seconda si riferisce alla fondazione dello \"Studium Generale\" del 1361 per opera di Carlo IV su richiesta di Galeazzo II Visconti.\nStoria.\nFondazione e periodo medioevale.\n825 e 1361: queste due date segnano l'inizio dell'Universit\u00e0 di Pavia, l\u2019Ateneo pi\u00f9 antico della Lombardia e uno dei pi\u00f9 antichi del mondo. Il 25 maggio dell'anno 825 l'imperatore Lotario I promulga nel palazzo reale di Corteolona il capitolare Olonense, che costitu\u00ec a Pavia, capitale del Regno d'Italia, la \"Schola Papiense\", scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I. l'imperatore nomin\u00f2 come direttore della scuola l'insegnante Dungallo di Bobbio, un monaco irlandese, maestro di retorica e scienza, astronomo e poeta, proveniente dall'abbazia di San Colombano di Bobbio, sita gi\u00e0 nel ducato di Pavia e feudo monastico imperiale, dotata di una propria biblioteca e \"scriptorium\", e di una propria scuola monastica di alto livello e perfezionamento, annoverata tra i principali centri culturali monastici dell'Europa medievale. Per tutto il periodo medioevale la scuola di Pavia, che aveva sede presso il monastero di San Pietro in Ciel d'Oro, dove fu creato un grande \"scriptorium\", fu in fiorente attivit\u00e0. Dalla sede pavese dipendevano gli studenti di Milano, Brescia, Lodi, Bergamo, Novara, Vercelli, Tortona, Acqui, Genova, Asti e Como. \nLa Scuola di Pavia fondata da Lotario, comprende una Scuola di Diritto, di Retorica e di Arti Liberali del trivio (grammatica, retorica e dialettica) e del quadrivio (aritmetica, geometria, astronomia e musica). Contemporaneamente, sempre a Pavia, presso il palazzo Reale, sede del tribunale supremo della corte regia, fu istituita una scuola giuridica fondata per formare i giudici regi che dovevano amministrare la giustizia in tutto il regno. La scuola giuridica di Pavia produsse importanti lavori quali il \"Liber papiensis\" e l\u2019\"Expositio ad librum papiensem\", nel quale vi \u00e8 un certo recupero del diritto romano, definito \"Lex generalis omnium\", e utilizzato come diritto sussidiario per ricavare principi per interpretare le leggi longobarde e franche e per colmarne le loro lacune.\nEsistono tuttavia diverse fonti legate all'effettiva origine del centro di studi pavesi.\nLo \"Studium Generale\" nacque grazie a Galeazzo II Visconti nel 1361; difatti, subito dopo la conquista della citt\u00e0 da parte del Ducato di Milano, Galeazzo II, in qualit\u00e0 di vicario imperiale, ottenne dall'imperatore Carlo IV di Lussemburgo il decreto di fondazione dello \"Studium,\" con privilegi analoghi a quelli delle scuole di Parigi, Bologna, Oxford, Orl\u00e9ans e Montpellier. \"Lo Studio era costituito da due Universit\u00e0 distinte, dei giuristi (Diritto Civile e Canonico) e degli artisti (Medicina, Filosofia e Arti liberali). A capo dell'Universit\u00e0 veniva eletto annualmente un rettore che era in genere uno studente che avesse superato i venti anni. Si conferivano gradi accademici a tre livelli: il baccellierato, la licenza e il dottorato.\". Successivamente nel 1389 lo \"Studium\" venne autorizzato da papa Bonifacio IX all'esercizio dell'insegnamento teologico. Inoltre, nello stesso anno di fondazione, Galeazzo II Visconti emise un decreto con il quale stabiliva che tutti gli studenti che vivevano nei territori del Ducato di Milano avrebbero dovuto utilizzare il nuovo \"Studio\" pavese. Dopo periodi intermittenti di crisi, dovute a turbolenze politiche e militari, dal 1412 l\u2019universit\u00e0 riprese a funzionare regolarmente.\nLe figure di Lotario I e Galeazzo II Visconti sono ricordate in due medaglioni scolpiti, posti ai lati dell'ingresso principale del palazzo centrale dell'Universit\u00e0 che si affaccia in Strada Nuova.\nDecreto di fondazione dello \"Studium Generale\".\nLa nascita dell'universit\u00e0 impatt\u00f2 positivamente sull'economia della citt\u00e0, attirando anche molti studenti nobili e facoltosi, provenienti da altri stati italiani e da diversi paesi europei, che si stabilivano a Pavia per seguire le letture di diritto, arti e medicina. Il XV secolo vide inoltre proliferare i collegi (come il collegio Castiglioni fondato nel 1429 dal cardinale Branda Castiglioni) destinati agli studenti pi\u00f9 indigenti, patrocinati da importanti famiglie milanesi e pavesi e presi d\u2019assalto da molti nobili e cortigiani che, per entrarvi, si facevano raccomandare dai principi. Nel campo degli studi filosofici e letterari va ricordato l'insegnamento di Lorenzo Valla, in quello di diritto, di Giasone del Maino.\nEpoca moderna e contemporanea.\nL'attivit\u00e0 accademica conobbe una brusca interruzione in seguito ai gravissimi danni ricevuti dalla citt\u00e0 per l'assedio lungo un anno, subito tra il 1524 e il 1525, risoltosi con la battaglia di Pavia che contrappose l'esercito francese guidato dal re Francesco I e l'armata imperiale, costituita da spagnoli e lanzichenecchi tedeschi, di Carlo V. Un'analoga situazione stagnante continu\u00f2 a persistere negli anni successivi, e ne risentirono fortemente l'attivit\u00e0 scientifica e didattica dell'universit\u00e0. La situazione si aggrav\u00f2 ulteriormente nel XVII secolo con la dominazione spagnola, ed a causa dall'epidemia di peste del 1630 che colp\u00ec diverse zone dell'Italia settentrionale.\nLa rinascita dell'ateneo avvenne dalla seconda met\u00e0 del 1700, grazie ai sovrani austriaci Maria Teresa d'Austria e Giuseppe II d'Asburgo-Lorena, i quali, ispirati dai principi dell'assolutismo illuminato, apportarono rilevanti riforme amministrative, e permisero la nascita della Scuola anatomica pavese. A cavallo tra il XVIII e il XIX secolo, l'ateneo divenne uno dei migliori d'Europa (e del mondo), annoverando accademici come il fisico Alessandro Volta (che ricopr\u00ec anche la carica di rettore), gli anatomisti Antonio Scarpa e Lazzaro Spallanzani, il matematico Lorenzo Mascheroni. Inoltre a Pavia, nel 1777, si laure\u00f2 Maria Pellegrina Amoretti, la prima donna laureata in Giurisprudenza d'Italia.\nNei primi anni del novecento, l'Universit\u00e0 di Pavia fu il primo ateneo italiano a ricevere il Premio Nobel, nella persona del medico e istologo Camillo Golgi (nei periodi 1893-96 e 1901-09 massima carica dell'ateneo). Nel 1935 per raggiungere gli istituti universitari fu attivato un apposito prolungamento della linea tranviaria cittadina, in attuazione dell'accordo fra la civica amministrazione e la Regia Universit\u00e0. Dalla fine della seconda guerra mondiale, l'Universit\u00e0 di Pavia ha conosciuto un nuovo rilancio, dovuto in gran parte all'energia e all'iniziativa dell'allora rettore Plinio Fraccaro. Nel corso degli anni settanta, alle facolt\u00e0 tradizionali si sono aggiunte quella di Economia e Commercio e di Ingegneria. Infine, negli anni ottanta l'ateneo assunse l'attuale fisionomia attraverso l'edificazione del polo sede della facolt\u00e0 Ingegneria, nato da un progetto dell\u2019architetto Giancarlo De Carlo. A seguito di ulteriori ampliamenti, \u00e8 stato creato un vero e proprio \"campus\" che ospita ad oggi laboratori di ricerca, laboratori didattici e uffici di svariati corsi di laurea anche di ambito scientifico. In una parte della struttura, annessa allo stesso campus, ha sede l'Istituto di Genetica Molecolare (IGM-CNR). Il nome \"Nave\", che tutti utilizzano per identificare questa sede universitaria, si deve proprio all'architettura degli edifici che, con piani asimmetrici, sostegni esterni evidenti e obl\u00f2 sulle porte, ricordano la struttura tipica di una nave di importanti dimensioni.\nStrutture.\nDipartimenti e facolt\u00e0.\nDal 1\u00ba gennaio 2012, in seguito alla riforma Gelmini, l'universit\u00e0 di Pavia \u00e8 articolata nei seguenti diciotto dipartimenti:\nInoltre, dal 2013 sono state istituite due Facolt\u00e0 di:\nSedi.\nIl palazzo centrale.\nIn origine non esisteva un unico edificio destinato agli studi: le lezioni si tenevano nelle case private e nei conventi che offrissero locali adatti, o nello stesso palazzo del Comune. Solo sul finire del quattrocento, Ludovico il Moro destin\u00f2 allo \"Studium\" un palazzo in Strada Nuova appartenuto ad Azzone Visconti. L'edificio, che confinava con l'Ospedale San Matteo, a seguito della ristrutturazione cinquecentesca (1534) presentava gi\u00e0 due cortili a loggiati sovrapposti che corrispondono approssimativamente a quelli attuali di Volta e dei Caduti. In origine i due cortili erano conosciuti come Legale (Volta) e Medico (Caduti) dagli insegnamenti ospitati nelle aule delle due parti: quello meridionale ospitava le lezioni di diritto civile e canonico, mentre in quello settentrionale erano collocati gli spazi della medicina, filosofia e arti liberali. Il Cortile Volta deve la denominazione corrente alla presenza della statua di Alessandro Volta scolpita da Antonio Tantardini nel 1878 in occasione del centenario della nomina di Volta a professore di fisica sperimentale a Pavia. Volta \u00e8 raffigurato in toga professionale con la pila nella mano sinistra. Nei muri perimetrali, sotto il portico si possono ammirare numerose pietre tombali e epigrafi in memoria. Le pi\u00f9 antiche e interessanti risalgono al XV e XVI secolo e sono dedicate ad alcuni dei pi\u00f9 famosi insegnanti di Pavia.\nTra il 1661 e il 1671 ci fu un ulteriore intervento, ad opera dell'architetto Giorgio Pessina che riorganizz\u00f2 i doppi portici aggiungendo colonne doriche binate, progett\u00f2 balaustre decorate con pilastrini per il piano superiore e diede agli archi un inusuale profilo poligonale. Nel XVIII secolo, Maria Teresa d'Austria, nell'ambito del suo nuovo piano per una migliore direzione e riordino dell'Universit\u00e0, propose una modernizzazione dell'antico edificio. L'incarico fu affidato all'architetto Giuseppe Piermarini che si occup\u00f2 della facciata e dei cortili, dove arrotond\u00f2 gli archi e sostitu\u00ec la copertura a cassettoni dei loggiati con soffitti a volta. Fu durante questo periodo che fu costruita l'aula Foscolo, che nel 1782 fu decorata da Paolo Mescoli.\nNel 1783, l'imperatore Giuseppe II d'Asburgo-Lorena don\u00f2 all'ateneo l'ex monastero di Leano, una parte del quale fu destinata alla Facolt\u00e0 di Teologia per la quale Leopoldo Pollack realizz\u00f2 un autonomo corpo di fabbrica, articolato intorno a un terzo cortile in asse coi due originali, dei quali riprese il motivo del doppio loggiato con colonne doriche binate. Al piano superiore costru\u00ec un teatro fisico semicircolare, ora conosciuto come aula Volta, di struttura simile al teatro anatomico, oggi aula Scarpa situata nel cortile di medicina. All'inizio del XIX secolo, anche la parte meridionale del Monastero di Leano fu assorbita dall'Universit\u00e0 e Giuseppe Marchesi complet\u00f2 il braccio di fabbrica fino a via Mentana. Allo stesso architetto si deve il progetto della nuova aula magna costruita tra il 1845 e il 1850 sotto la direzione dell'architetto Giovanni Battista Vergani, con un pronao composto di colonne corinzie ispirato al modello di un tempio greco. All'esterno il bassorilievo del timpano, eseguito dallo scultore Antonio Galli, rappresenta il rettore Alessandro Volta nell'atto di conferire un diploma di laurea. \u00c8 la sede delle principali cerimonie dell'Universit\u00e0.\nNel 1932, dopo che i dipartimenti medici furono trasferiti nella loro nuova sede in viale Golgi, l'Universit\u00e0 si espanse ulteriormente ed acquist\u00f2 l'ampio complesso del XV secolo che un tempo apparteneva all'Ospedale San Matteo.\nAule storiche.\nIl palazzo conserva alcune aule storiche che sono state restaurate e che vengono tuttora utilizzate per convegni, occasioni di rappresentanza e per lo svolgimento delle sedute di laurea.\nI collegi universitari.\nGi\u00e0 dalla met\u00e0 del XVI secolo Pavia era dotata di due grandi Collegi Universitari, l'Almo Collegio Borromeo e il Collegio Ghislieri, che hanno svolto nel secolo XIX un ruolo importante nella preparazione culturale di buona parte della classe dirigente e intellettuale lombarda e italiana.\nNel piano di potenziamento delle strutture universitarie, dopo il 1945 ebbe parte centrale un grande sviluppo di questo caratteristico aspetto della vita universitaria pavese per merito del rettore Plinio Fraccaro. Profondamente inseriti nel tessuto culturale e storico della citt\u00e0, i collegi svolgono un forte ruolo di attrattiva per gli studenti provenienti da tutta Italia; forte mezzo di aggregazione e ponte tra vita accademica e sociale, ad oggi, i collegi si possono distinguere in collegi di merito, pubblici (EDISU) e privati. I quattro collegi di merito sono l'Almo Collegio Borromeo (misto), il Collegio Ghislieri (misto), il Collegio Santa Caterina (femminile) ed il Collegio Nuovo (femminile): questi sono collegi riservati ad alunni meritevoli, selezionati tramite concorso pubblico. Tutti e quattro questi collegi prevedono inoltre una sezione o una residenza separata per gli studenti post-laurea.\nI collegi gestiti dall'EDISU sono il Collegio Castiglioni-Brugnatelli (femminile), il Collegio Cairoli (maschile), il Collegio Girolamo Cardano (misto), il Collegio Fraccaro (maschile), il Collegio Spallanzani (maschile), il Collegio Benvenuto Griziotti (misto), il Collegio Giasone del Maino (misto), il Collegio Lorenzo Valla (misto), il Collegio Alessandro Volta (misto) e i Collegi Camillo Golgi (misti) due residenze universitarie ad amministrazione separata. Esistono poi quattro collegi privati: il Collegio Maria Ausiliatrice (femminile), il Collegio Don Bosco (maschile), il Collegio Sant'Agostino (maschile) ed il Collegio Senatore (femminile). A Cremona \u00e8 presente infine il Collegio Quartier Nuovo.\nRicerca.\nL\u2019Universit\u00e0 degli Studi di Pavia \u00e8 orientata alla ricerca e sono molteplici i progetti e le collaborazioni internazionali di ricerca nelle quali \u00e8 coinvolta. Diversi sono i centri di ricerca che, associati all'ateneo, collaborano attivamente e ne permettono la crescita scientifica e culturale. Ne sono un esempio:\nLa fondazione EUCENTRE, in campo ingegneristico, \u00e8 una delle migliori eccellenze. Creato nel 2003 su iniziativa dei soci fondatori Dipartimento della Protezione Civile, Universit\u00e0 di Pavia, Istituto Nazionale di Geofisica e Vulcanologia (INGV), Istituto Universitario di Studi Superiori di Pavia (IUSS) \u00e8 un ente senza fine di lucro che promuove e sviluppa la ricerca e la formazione nel campo della riduzione del rischio, in particolare sismico.\nL'Istituto di Genetica Molecolare (IGM-CNR), nato nel settembre del 2000 dalla fusione di due centri del Consiglio Nazionale delle Ricerche di Pavia: l'Istituto di Biochimica e Genetica Evoluzionistica (IGBE) e il Centro di Studi per l\u2019Istochimica (CSI). L'IGM \u00e8 coinvolto nella ricerca di base su processi biologici-molecolari fondamentali.\nL'Istituto nazionale di fisica nucleare (INFN), istituito nel 1951, \u00e8 un ente pubblico di ricerca dedicato allo studio dei costituenti fondamentali della materia e svolge attivit\u00e0 di ricerca, teorica e sperimentale, nel campo della fisica nucleare, subnucleare e astroparticellare, in stretta collaborazione con il mondo universitario.\nIl Centre for Health Technologies (CHT), progetto strategico dell\u2019Universit\u00e0 di Pavia (che collega 12 dipartimenti medici e scientifici, 100 docenti e 200 dottorandi), si occupa di ricerca scientifica per risolvere problemi in materia di salute umana, promuovendo la ricerca interdisciplinare integrando le scienze di base, la medicina, la farmacologia e l'ingegneria. Il progetto \"NATO\" che fa capo a un gruppo di ricerca del CHT, \u00e8 stato uno degli esperimenti scientifici realizzati in orbita all'interno della Stazione Spaziale Internazionale durante la missione Expedition 42/43.\nIl parco tecnico scientifico (PTS) di recente fondazione, gestisce un incubatore di imprese in ambito biotecnologico e ICT provenienti dall'ateneo.\nIl Laboratorio Energia Nucleare Applicata (LENA), dove si trova l'omonimo reattore nucleare a fissione, utilizzato per progetti di ricerca, formazione e didattica.\nMusei.\nIl \"Sistema museale di Ateneo\" si \u00e8 costituito nel gennaio 2005 con lo scopo di riunire tutti i musei e le collezioni dell'Universit\u00e0 di Pavia.\nIn particolare, l'Universit\u00e0 ospita:\nCasa editrice.\nL'Universit\u00e0 degli Studi di Pavia \u00e8 una delle istituzioni che aderiscono alla Dichiarazione di Berlino sull'accesso aperto alla letteratura scientifica. La Pavia University Press, \u00e8 la casa editrice dell\u2019Universit\u00e0 degli Studi di Pavia, istituita nel marzo 2009 con lo scopo di diffondere strumenti della didattica e risultati della ricerca condotte nell\u2019Ateneo e presso altri centri di alta specializzazione.\nIl Catalogo si articola in tre sezioni: scientifica (monografie, miscellanee, atti di convegno); didattica e formazione (manuali e testi didattici); pubblicazioni istituzionali. Pavia University Press aderisce, inoltre, ai principi dell'open access e pubblica sia in formato digitale sia nel tradizionale formato a stampa con la formula del print on demand.\nRadio universitaria.\nUCampus \u00e8 la web radio dell\u2019Universit\u00e0 di Pavia, nasce nel 2008 (le trasmissioni prendono il via il 22 settembre 2008 sotto il nome iniziale di \u201cRadio Campus Pavia\u201d). La radio conta sulla collaborazione del corso di laurea interdipartimentale CIM (Comunicazione Innovazione e Multimedialit\u00e0), e conta di diverse dirette settimanali e un palinsesto musicale in onda 24 ore su 24. UCampus inoltre collabora attivamente alle produzioni e ai progetti di RadUni \u2013 l'Associazione degli operatori radiofonici universitari, e di Ustation \u2013 il Network dei media universitari italiani.\nRegata Pavia-Pisa.\nNata nel 1929 per commemorare gli studenti pavesi e pisani che parteciparono alla battaglia risorgimentale di Curtatone e Montanara del 1848, \u00e8 una delle regate pi\u00f9 antiche che si disputano nel continente europeo.\nIspirata alla celebre regata Oxford-Cambridge, \u00e8 un evento arrivato nel 2017 alla 55\u00aa edizione, che vede ad anni alterni gli equipaggi universitari sfidarsi sulle acque dei fiumi Arno e Ticino, che attraversano le rispettive citt\u00e0. Nonostante alcune interruzioni registrate dalla nascita della manifestazione, la tradizionale competizione tra i due Centri Universitari Sportivi continua a suscitare grande interesse nelle due citt\u00e0 per i significati storici e commemorativi che ad essa sono legati. La regata mantiene inoltre un indiscusso valore sportivo, in quanto gli equipaggi rappresentano a livello nazionale il vertice della disciplina, come dimostrano anche i risultati ottenuti nei campionati sportivi universitari, con Pavia e Pisa arrivate spesso a contendersi i primi posti nelle classifiche.\nRettori.\nElenco cronologico dei rettori:"}
{"id": "82317", "revid": "106908", "url": "https://it.wikipedia.org/wiki?curid=82317", "title": "Antonio de la Gandara", "text": "Fu soprannominato \"il pittore gentiluomo\".\nBiografia.\nLa Gandara, avendo un padre spagnolo originario di San Luis Potos\u00ed (Messico) e una madre francese, educata in Inghilterra, fu influenzato da ben tre culture. All'et\u00e0 di 15 anni, essendo stato notato da G\u00e9r\u00f4me e Cabanel, fu ammesso all'\u00c9cole nationale sup\u00e9rieure des beaux-arts di Parigi. Organizz\u00f2 la sua prima mostra al Salon des Champs Elys\u00e9es del 1883.\nNel 1884 ottenne una menzione d'onore per il suo ritratto di San Sebastiano; successivamente, lavor\u00f2 al Chat Noir di Rodolphe Salis e contribu\u00ec al Salon des Incoh\u00e9rents. Espose a Bruxelles, Venezia, Saragozza, Barcellona, Monaco di Baviera, Berlino, Dresda, New York, Boston, \nAntonio de La Gandara riposa al cimitero di P\u00e8re-Lachaise a Parigi.\nFormazione.\nTra i suoi modelli e amici vi furono: Marie d'Annunzio, la Gran Duchessa di Meclemburgo, il Principe di Polignac e la principessa Winnie di Polignac, Leconte de Lisle, il Principe de Sagan, Paul Verlaine, Jean Mor\u00e9as, Anna de Noailles, Jean Lorrain, Jean Carri\u00e8s, Liane de Pougy, Sarah Bernhardt, Ida Rubinstein, Colette, Romaine Brooks Artisticamente vicino a James McNeil Whistler, fu paragonato sia a Jean-Baptiste-Sim\u00e9on Chardin sia a Diego Vel\u00e1zquez.\nProduzione.\nNotevole la sua produzione di ritratti, di affascinanti viste di Parigi e nature morte. Realizz\u00f2 anche opere non consuete: il \"Don Quichotte\" e \"La Belle et la B\u00eate\".\nQuanto detto vale anche per le sue litografie di particolare delicatezza, prodotte fra il 1895 e 1896, le quali colpirono il pubblico delle mostre \"Art Nouveau\". Antonio de La Gandara illustr\u00f2 qualche opera letteraria tra cui L\"es Dana\u00efdes de Camille Mauclair\" e un'edizione rara delle \"Chauves-Souris\" dovuta al poeta Robert de Montesquiou."}
{"id": "82318", "revid": "125452835", "url": "https://it.wikipedia.org/wiki?curid=82318", "title": "Terza guerra punica", "text": "La terza guerra punica fu combattuta fra Cartagine e la Repubblica di Roma fra il 149 a.C. e il 146 a.C. Fu l'ultima delle tre guerre fra le antiche civilt\u00e0 del Mar Mediterraneo.\nSituazione.\nCartagine.\nCon la sconfitta nella prima guerra punica Cartagine aveva perso la parte della Sicilia che aveva faticosamente conquistato e mantenuto durante le guerre greco-puniche, e la Corsica, invasa dai Romani nel 236 a.C. La rivolta dei mercenari permise ai Romani di appropriarsi anche della Sardegna. Dopo l'avventura di Annibale, le cui imprese erano alla base della seconda guerra punica, la citt\u00e0 aveva dovuto cedere anche le redditizie conquiste in Spagna che l'avevano sostenuta finanziariamente, sia per il pagamento delle indennit\u00e0 conseguenti al primo conflitto, sia il quindicennio bellico di Annibale nella penisola italica.\nCartagine, inoltre, stava pagando le nuove indennit\u00e0 richieste dopo la sconfitta di Annibale (200 talenti d'argento annui per 50 anni) e fu costretta a prestare un contingente alle forze di Roma nelle guerre contro Antioco III, Filippo V e Perseo. La relativa decadenza dello Stato era mitigata dalla ripresa del commercio in cui i Cartaginesi erano maestri e un nuovo impulso dato all'agricoltura, in particolare alle coltivazioni di ulivo e vite con tecniche moderne ad alta resa, suggerite dal manuale agronomico di Magone che era tradotto anche a Roma.\nAtteggiamenti.\nCartagine subiva le pesanti condizioni di sconfitta e si atteneva ai patti in modo scrupoloso per evitare di dare ai Romani l'occasione di gravare ulteriormente sulla citt\u00e0.\nRoma, per\u00f2, non poteva dimenticare il pesante carico di costi economici, umani e psicologici causati da Annibale nel corso della precedente guerra. \"Hannibal ad portas!\" (\"Annibale \u00e8 alle porte!\") era diventata la frase spauracchio per i bambini e non solo. I territori a sud di Roma che avevano sopportato le scorribande, dei Cartaginesi prima e delle legioni poi, erano in condizioni disastrose (nel solo 214 a.C. nove villaggi distrutti e 32.000 civili resi schiavi). Lo sforzo bellico fu grandioso in termini di risorse umane.\nDalle sei legioni che Roma manteneva prima di Annibale, si era passati a venticinque nel 212 a.C. Si pu\u00f2 calcolare che con le forze degli alleati, Roma dovesse mantenere oltre 200.000 uomini a combattere. A questi bisogna aggiungere le forze navali con i loro costi e i loro uomini. Ogni combattente era sottratto alla produzione e soprattutto alle campagne e all'agricoltura. Si pu\u00f2 quindi comprendere perch\u00e9 Roma fosse ben attenta a far s\u00ec che Cartagine non rialzasse la testa.\nE a ricordare ai Romani la loro nemica pensava il tradizionalista Marco Porcio Catone che, volendo evitare che la sua civilt\u00e0 entrasse in contatto coi corrotti costumi orientali, conquistando l'Asia Minore, terminava tutti i suoi discorsi con la famosissima frase \u00abCeterum censeo Carthaginem esse delendam\u00bb (e concludo affermando che Cartagine deve essere distrutta). Non tutti erano dell'avviso, per esempio Scipione Nasica, cugino dell'Africano rispondeva: \u00abper me deve vivere\u00bb. Ma non aveva la stessa influenza. Inoltre, a spalleggiare i senatori favorevoli al censore, v'erano anche i cavalieri, che gestivano le attivit\u00e0 commerciali. Nondimeno, la situazione poteva mantenersi in uno stato di precario equilibrio se non fosse intervenuto Massinissa.\nMassinissa.\nRipresosi il suo regno, che gli era stato tolto da Siface, Massinissa si era dedicato allo sviluppo dei suoi territori. Per prima cosa inglob\u00f2 alcuni regni minori in modo pi\u00f9 o meno pacifico fino a portare la Numidia a svilupparsi su quasi tutta la costa dalla Tunisia all'Atlantico. Con una serie di riforme sociali ed economiche inizi\u00f2 la trasformazione del regno da pastorale con societ\u00e0 nomade ad agricolo e stanziale. Fond\u00f2 alcune citt\u00e0, ne ingrand\u00ec altre e in genere mostr\u00f2 la sua aspirazione a fondare un grande stato moderno. Per raggiungere un reale sviluppo territoriale, umano e tecnico, e per fornire ai suoi pastori e neo agricoltori una base culturale ed economica, doveva per\u00f2 incorporare anche Cartagine e le sue conoscenze agricole, navali, commerciali.\nMassinissa, quindi approfitt\u00f2 degli accordi di pace del 201 a.C. fra Roma e Cartagine (che vietavano a questa persino l'autodifesa senza il consenso dei vincitori) per iniziare una serie di azioni di disturbo verso la citt\u00e0 punica sottraendo territori di confine con la forza e contestandone per via diplomatica il possesso di altri.\n\"Casus belli\".\nNel 193 a.C. Massinissa occup\u00f2 Emporia nella Syrtis Minor, tanto ricca da rendere a Cartagine un talento al giorno. Alle lamentele di Cartagine, il re numida ribatt\u00e9 che i punici erano stranieri i quali, avuto il permesso di possedere tanta terra quanta ne comprendeva una pelle di bue, si erano impadroniti di molta parte dell'Africa. Ad ogni buon conto il Senato invi\u00f2 a Cartagine una delegazione comprendente Publio Cornelio Scipione che per\u00f2 non decise alcuna mossa contro la Numidia.\nNel 174 a.C. Massinissa occup\u00f2 Tisca e il territorio circostante. Per salvare le apparenze Roma invi\u00f2 in Africa Catone alla guida di un'altra commissione. Catone, tornato in Italia con ancora pi\u00f9 radicata la convinzione che Cartagine stesse risorgendo economicamente e anche riarmandosi, intensific\u00f2 la sua martellante campagna per la distruzione della citt\u00e0. Famoso l'aneddoto del cestino di fichi che Catone, al suo ritorno, mostr\u00f2 in Senato; erano ancora tanto freschi da rendere evidente \"quanto\" Cartagine fosse vicina e tanto buoni da far toccare con mano la concorrenziale qualit\u00e0 dei suoi prodotti.\nUn altro tassello alla guerra fu portato dagli stessi Cartaginesi: la fazione favorevole a Roma e addirittura a Massinissa perse il potere e 40 membri furono esiliati. Rifugiatisi in Numidia, senza grande fatica spinsero il re, ottantenne, a inviare a Cartagine i suoi figli per chiedere il rientro degli esuli. Cartagine rifiut\u00f2 e Massinissa occup\u00f2 la citt\u00e0 di Oroscopa. Nel 150 a.C. l'esasperata Cartagine, sapendo ormai di non potere ottenere giustizia da Roma, rompendo i patti decise il riarmo e apprest\u00f2 un esercito di 50.000 uomini (come sempre in massima parte mercenari) e cerc\u00f2 di riconquistare Oroscopa. Per\u00f2 il re Numida, disponendo di forze militari di maggiore professionalit\u00e0, usc\u00ec vincitore.\nIl rischio per Roma, adesso, era che Cartagine, ancor pi\u00f9 indebolita, cadesse preda della Numidia. Naturalmente a Roma non si sarebbe visto di buon occhio il formarsi in Africa di uno stato economicamente potente, esteso dall'Atlantico all'Egitto e con notevoli masse umane da impiegare nelle inevitabili guerre.\nLa rottura dei patti, in ogni caso, era indiscutibile e forn\u00ec Roma di un pretesto perfetto per intervenire. Contrariamente ai desideri di Catone che parteggiava per un'immediata dichiarazione di guerra, all'inizio mand\u00f2 una missione diplomatica per far desistere i Cartaginesi dal riarmo, in cui il Senato chiedeva che la parte della citt\u00e0 sul mare fosse demolita e che nessun edificio sorgesse a meno di 5\u00a0km dal mare. Giacch\u00e9 l'intera economia cartaginese si fondava sugli scambi commerciali sul Mediterraneo, questi non accettarono, cosicch\u00e9, anche per evitare che Massinissa la conquistasse e diventasse cos\u00ec troppo potente e incontrollabile, dichiar\u00f2 guerra all'eterna rivale.\nEra il 149 a.C. e iniziava la terza guerra punica.\nPrimi atti di guerra.\nNon appena si seppe che i consoli romani Lucio Marcio Censorino e Manio Manilio Nepote erano partiti per l'Africa dalle basi siciliane con un esercito di 80.000 uomini e 4.000 cavalieri, Cartagine capitol\u00f2 e cerc\u00f2 di minimizzare i danni, rimettendosi alle decisioni di Roma e inviando 300 ostaggi scelti fra gli adolescenti della nobilt\u00e0 punica. I consoli romani avevano per\u00f2 precise istruzioni di eliminare per sempre la citt\u00e0.\nL'esercito romano sbarc\u00f2 vicino a Utica, che si arrese, e inizi\u00f2 le operazioni. Partecipava anche, come tribuno, Scipione Emiliano, figlio del console Lucio Emilio Paolo Macedonico, vincitore a Pidna che era stato adottato nella gens Cornelia dal figlio di Scipione Africano. I consoli ricevettero gli ambasciatori di Cartagine ai quali rinfacciarono la ripresa delle ostilit\u00e0. I malcapitati non poterono ribattere che Roma non avesse protetto, come invece promesso, i territori della sconfitta rivale e dovettero accettare le condizioni che furono poste: Cartagine consegn\u00f2 al campo romano di Utica 200.000 armature, 2.000 catapulte e altro materiale bellico.\nResi inermi i Cartaginesi, Censorino disse che quello che avevano fatto non era sufficiente e che, per la sicurezza di Roma, Cartagine doveva essere distrutta. \"Escano dunque dalle mura gli abitanti e vadano ad abitare a ottanta stadi dal mare\". Ben 15\u00a0km pi\u00f9 all'interno, lontano dalla sua prosperit\u00e0, lontana dal mare. Gli ambasciatori riuscirono a replicare che Roma non teneva fede alle promesse ma fu loro obiettato che Roma aveva promesso la salvezza ai cittadini, non alla citt\u00e0. Gli ambasciatori, al ritorno, furono quasi uccisi dalla folla. Il popolo si ribell\u00f2, finalmente ma tardivamente unito nell'odio agli invasori e nel desiderio di salvare la patria.\nPer prima cosa furono uccisi tutti gli Italici presenti in citt\u00e0, furono liberati gli schiavi per avere aiuto nella difesa, richiamati Asdrubale e altri esuli che erano stati allontanati per compiacere Roma. Fu chiesta una moratoria di 30 giorni con il pretesto di inviare una delegazione a Roma. In questi giorni, sbarrate le porte della citt\u00e0 e rinforzate le mura, inizi\u00f2 una frenetica corsa al riarmo. I 300.000 Cartaginesi fondendo ogni metallo recuperabile dagli edifici e dai templi, perfino oro e argento, riuscirono a produrre ogni giorno 300 spade, 500 lance, 150 scudi e 1.000 proiettili per le ricostruite catapulte. Le donne offrirono i loro capelli per fabbricare corde per gli archi. Quando i Romani, partiti da Utica per distruggerla, arrivarono alle mura di Cartagine le trovarono chiuse e irte di armati; trovarono un intero popolo compatto e stretto alla difesa della sua citt\u00e0.\nL'assedio di Cartagine.\nCartagine era estremamente ben difesa. Le mura erano possenti, i difensori decisi, i rifornimenti sicuri e abbondanti tramite il porto.\nI consoli trovarono una situazione difficile. La sosta aveva dato ad Asdrubale la possibilit\u00e0 di raccogliere circa 50.000 uomini ben armati. Manio Manilio Nepote port\u00f2 i suoi uomini alle mura della cittadella mentre Censorino tent\u00f2 di bloccare il porto con la flotta. Inizi\u00f2 il lancio delle catapulte e i Romani riuscirono a produrre una breccia nelle mura che per\u00f2 fu subito richiusa. I difensori contrattaccarono e distrussero parte delle macchine belliche. Quando i manipoli furono lanciati all'assalto della breccia furono sanguinosamente respinti. Censorino, da parte sua cerc\u00f2 di attaccare il borgo di Neferi ma fu anch'egli respinto da Asdrubale. Qui si distinse Scipione Emiliano che riusc\u00ec a portare nel campo dei romani Imilcone, uno dei capi della cavalleria cartaginese, con oltre 1.200 cavalieri.\nNel 148 a.C. i nuovi consoli Lucio Calpurnio Pisone Cesonino e Lucio Ostilio Mancino furono inviati in Africa ma si rivelarono ancora pi\u00f9 incapaci dei predecessori. In particolare Pisone si fece battere dai difensori di due citt\u00e0 vicine Clupea e Ippona.\nQuesti insuccessi resero audaci i Cartaginesi che mandarono delegazioni in vari stati compresa la Numidia. Ma l'eccesso di fiducia fu letale. Asdrubale prese il potere con un colpo di Stato rompendo la concordia precedente e ordin\u00f2 di esporre sulle mura i prigionieri romani, orrendamente mutilati, per intimorire le truppe nemiche. Ottenne l'effetto contrario. I Romani, inaspriti, non avrebbero concesso merc\u00e9.\nScipione prende il comando.\nNel 147 a.C. Scipione Emiliano venne nominato console pur senza aver raggiunto l'et\u00e0 prescritta di 47 anni avendo come collega Gaio Livio Druso. Appena giunto sotto le mura di Cartagine dovette correre a salvare Lucio Mancino che, isolato da un contrattacco dei difensori e non riuscendo a sganciarsi, correva addirittura il rischio di morire di fame. Si doveva concentrare l'attacco alla citt\u00e0, dopo il restante territorio avrebbe ceduto. Asdrubale, che difendeva il porto con 7.000 uomini, fu attaccato di notte e costretto a riparare a Birsa. E ancora le vettovaglie giungevano a Cartagine.\nScipione, con una diga di tre metri, blocc\u00f2 il porto attraverso il quale ai Cartaginesi arrivavano i sempre pi\u00f9 scarsi rifornimenti. I Cartaginesi scavarono un tunnel-canale per poter rifornire la citt\u00e0 e riuscirono addirittura a costruire cinquanta navi. Ma la rapidit\u00e0 di Scipione fu fatale. La flotta fu distrutta, il tunnel-canale chiuso e presidiato.\nNel frattempo Nefari, che era presidiata da un grosso nucleo cartaginese e che si dimostrava una spina nel fianco, fu attaccata da truppe romane comandate dal legato Lelio e dal figlio di Massinissa, Golussa, che Scipione aveva convinto ad allearsi a Roma. Si parl\u00f2 di 70.000 morti e 4.000 sfuggiti ma sono cifre riportate da storici attenti a cantare le lodi dei vincitori. Ad ogni modo la caduta di Nefari port\u00f2 con s\u00e9 la resa delle altre citt\u00e0.\nI Romani poterono concentrarsi meglio su Cartagine.\nFine di Cartagine.\nL'agonia della citt\u00e0 dur\u00f2 tutto l'inverno. Senza pi\u00f9 viveri e attaccata perfino da una pestilenza, Cartagine soffr\u00ec la fame, vi furono casi di cannibalismo e di morte per gli stenti. Scipione conosceva benissimo le condizioni degli assediati e non forz\u00f2 l'attacco.\nSolo nel 146 a.C. l'esercito venne lanciato a superare le mura. Lelio e le sue truppe scelte conquistarono il porto militare e il foro.\nI sopravvissuti impegnarono i Romani in una disperata battaglia per le strade della citt\u00e0, di casa in casa, che si protrasse per circa quindici giorni. Furono usati tutti i mezzi per rallentare l'inesorabile avanzata dei legionari ma l'esito era scontato. Gli ultimi soldati assieme a un migliaio di disertori romani, si rinchiusero nel tempio di Eshmun (collegato al greco dio della salute Asclepio o al romano Esculapio) sull'acropoli, resistendo per altri otto giorni. Il tempio verr\u00e0 poi dato alle fiamme dagli stessi Cartaginesi.\nPer risparmiare le sue truppe Scipione eman\u00f2 un bando che prometteva salva la vita a chi si arrendeva e usciva disarmato dalla cittadella; uscirono in 50.000 fra cui Asdrubale. Dalle mura della cittadella la moglie di Asdrubale, fra sanguinose ingiurie e maledizioni al marito, grid\u00f2 una preghiera a Scipione di punire il codardo indegno di Cartagine, poi sal\u00ec al tempio incendiato, sgozz\u00f2 i figli e come Didone si lanci\u00f2 fra le fiamme.\nDopo aver recuperato alcune opere d'arte che i Cartaginesi avevano preso in Sicilia, fra cui il Toro di Agrigento e la Diana di Segesta, Scipione abbandon\u00f2 la citt\u00e0 al saccheggio dei suoi soldati. Cartagine, la possente regina del Mediterraneo che aveva fatto tremare Roma, fu rasa al suolo, la citt\u00e0 fu sistematicamente bruciata, le mura abbattute e il porto distrutto. Lo storico greco Polibio narra che Scipione pianse vedendo in quella rovina la possibile futura sorte di Roma stessa.\nLeggenda vuole che sulle rovine della citt\u00e0 fu passato l'aratro, e i solchi furono cosparsi di sale in modo tale che nulla potesse pi\u00f9 crescere sul suo suolo; da rimarcare per\u00f2 che nessuna fonte dell'antichit\u00e0 menziona questo rituale e i primi riferimenti allo spargimento di sale risalgono solo al XIX secolo.\nLa Terza guerra punica era terminata.\nConseguenze.\nI circa 50.000 superstiti, in massima parte donne e bambini, furono venduti - come d'uso - nei mercati degli schiavi; la citt\u00e0 fu rasa al suolo, tanto che alla fine ne rimasero solamente rovine. I territori divennero \"ager publicus\" e dati in affitto a coloni romani, italici e anche libici. La vicina Utica, rivale di Cartagine e alleata di Roma, divenne la nuova capitale della regione.\nMassinissa non pot\u00e9 godere delle sue iniziative. Fra il suo Stato e gli ex possedimenti di Cartagine fu scavato un fossato (\"fossa Regia\") che segn\u00f2 definitivamente il confine fra la Numidia (per il momento ancora indipendente) e la neonata provincia romana d'Africa.\nLa situazione economica e sociale di Roma al termine delle tre guerre puniche era talmente cambiata che Scipione Emiliano, nel 142, preg\u00f2 per la conservazione della Repubblica e non per il suo ampliamento.\nIl sito di Cartagine era per\u00f2 troppo ben scelto perch\u00e9 rimanesse disabitato e una nuova citt\u00e0 nacque con lo stesso nome e crebbe, diventando la seconda citt\u00e0 nella parte occidentale dell'Impero romano. Sarebbe presto diventata la citt\u00e0 principale della Provincia d'Africa."}
{"id": "82319", "revid": "439868", "url": "https://it.wikipedia.org/wiki?curid=82319", "title": "Minusio", "text": "Minusio (in tedesco: Maniss, desueto, ) \u00e8 un comune svizzero di 7\u00a0302 abitanti del Cantone Ticino, nel distretto di Locarno.\nGeografia fisica.\nMinusio si affaccia sul Lago Maggiore.\nStoria.\nMinusio nel Medioevo era chiamato \"Menuxio\" (1061) .\n, grazie alla presenza della famiglia di origine urana degli A Pro che edific\u00f2 la Casa di Ferro, una fortezza-caserma sulle sponde del Lago Maggiore (1558).\nDurante il XIX e l'inizio del XX secolo molte personalit\u00e0 di rilievo trovarono ospitalit\u00e0 a Minusio come testimoniano le diverse ville e parchi ancora presenti sul pendio che si apre sul Golfo di Mappo. La Verbanella, ormai demolita, ospit\u00f2 negli anni 1846-1866 lo scrittore e politico italiano Angelo Brofferio, mentre alla Baronata soggiornarono prima, negli anni 1873-1874, il filosofo e anarchico russo Michail Bakunin e successivamente l'anarchico italiano Carlo Cafiero. La Roccabella appartenne inizialmente a famiglie dell'aristocrazia russa e in seguito a quella del politico svizzero Rinaldo Simen. All'inizio del XX secolo il poeta e pittore Elisar von Kupffer fece costruire con il filosofo tedesco Eduard von Mayer la Villa Elisarion sul confine con Muralto.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. Presidente dell'ufficio patriziale (2017-2021) \u00e8 Renzo Merlini."}
{"id": "82321", "revid": "287204", "url": "https://it.wikipedia.org/wiki?curid=82321", "title": "Piazzogna", "text": "Piazzogna () \u00e8 una frazione di 395 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nIl paese si affaccia sul Lago Maggiore.\nStoria.\nGi\u00e0 comune autonomo che si estendeva per 3,91\u00a0km\u00b2, nel 2010 \u00e8 stato accorpato agli altri comuni soppressi di Caviano, Contone, Gerra Gambarogno, Indemini, Magadino, San Nazzaro, Sant'Abbondio e Vira Gambarogno per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82322", "revid": "287204", "url": "https://it.wikipedia.org/wiki?curid=82322", "title": "Muralto", "text": "Muralto () \u00e8 un comune svizzero di 2\u00a0682 abitanti del Cantone Ticino, nel distretto di Locarno.\nGeografia fisica.\nMuralto si affaccia sul Lago Maggiore.\nStoria.\nIl centro ha origini romane, testimoniate dai ruderi di un \"vicus\" e da alcune necropoli . \n&lt;br&gt;Pi\u00f9 ridotte le testimonianze del periodo medievale, del quale pure restano le rovine di un castello edificato dalla famiglia Muralto, i cui portali sono stati successivamente coperti da altri edifici. \nL'autonomia del comune risale al 1881, quando si scisse da quello di Orselina; nel corso del XX secolo l'area urbana si \u00e8 estesa fino a raggiungere i confini di Locarno.\nMonumenti e luoghi d'interesse.\nArchitetture civili.\n \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. L'ufficio patriziale \u00e8 presieduto nel periodo 2017-2021 da Pietro Mariotta."}
{"id": "82323", "revid": "693190", "url": "https://it.wikipedia.org/wiki?curid=82323", "title": "Publio Cornelio Scipione Emiliano", "text": "Biografia.\nEmiliano aveva valore di patronimico, era infatti figlio di Lucio Emilio Paolo Macedonico e fu poi adottato da Publio Cornelio Scipione, il figlio di Publio Cornelio Scipione Africano. La sua educazione fu curata dallo storico Polibio che lo segu\u00ec anche in guerra. Grande interprete della politica imperiale mediterranea della nobilt\u00e0 romana, console nel 147 a.C., concluse vittoriosamente la terza guerra punica (149 a.C.-146 a.C.) distruggendo Cartagine (146 a.C.) e la citt\u00e0 iberica di Numanzia (133 a.C.). Sappiamo dal \"De re publica\" di Cicerone che Cornelio Scipione era il personaggio politico preferito dall'oratore di Arpino. L'Emiliano inoltre \u00e8 il protagonista dell'opera ciceroniana, che lo vedeva come perfetta sintesi fra \"mos maiorum\" e la \"nova sapientia\" ellenistica. Infatti Cicerone gli attribuiva come maestro Catone da una parte, ma al contempo riconosceva nei suoi atteggiamenti filoellenici le figure dello storico Polibio e di suo padre Lucio Emilio Paolo, vincitore della battaglia di Pidna.\nGi\u00e0 da giovane, all'et\u00e0 di 17 anni, riusc\u00ec a conseguire dei notevoli successi militari in Macedonia assieme al padre. Nel 151 a.C. divenne tribuno militare e l'anno successivo legato del console Lucullo. Nel 149 a.C. torn\u00f2 in Africa, sempre nel ruolo di tribuno militare, con la quarta legione sotto il comando del console Manio Manilio Nepote. Nel 147 a.C., ottenuta la carica di console, pi\u00f9 per volere del Senato che per convinzione propria, condusse la guerra contro Cartagine e, dopo un lungo assedio, nel 146 a.C. sconfisse i Cartaginesi e rase al suolo la citt\u00e0. Successivamente nel 134 a.C. riusc\u00ec ad ottenere un secondo consolato, ottenendo cos\u00ec il comando contro i Celtiberi in Hispania, distruggendo la citt\u00e0 di Numanzia nel 133 a.C., dopo oltre 15 mesi di assedio. A seguito di questi successi gli furono dati gli appellativi di \"Africano Minore\" e di \"Numantino\". \nA Roma, grazie all'avvento di Tiberio Sempronio Gracco, fu approvata nel 133 a.C. la legge agraria, una normativa che prevedeva la distribuzione al popolo dei territori italici conquistati. Questi appezzamenti di terra, infatti, erano entrati di fatto nella disponibilit\u00e0 di importanti famiglie patrizie, che ne lasciavano la conduzione principalmente a manodopera servile. L'intenzione di Tiberio Gracco era di distribuire i terreni alla plebe, come gi\u00e0 previsto da un'antica legge in vigore a Roma, ma non applicata. Tiberio Gracco venne assassinato lo stesso anno dell'emanazione della legge da una compagine senatoria guidata da Scipione Nasica, ma i suoi seguaci mantenevano un seguito specialmente tra la Plebe. Il Patriziato auspicava misure forti per contrastare le aspirazioni popolari, tanto che fu proposto di nominare dittatore Scipione l'Emiliano. \nLa dittatura era una magistratura straordinaria, limitata nel tempo a sei mesi, ma illimitata nei poteri, il cui conferimento divenne progressivamente desueto, tanto che prima di Silla ci fu un periodo di quasi cent'anni senza ricorso a dittatori. Scipione riusc\u00ec a bloccare momentaneamente la legge agraria, rendendosi cos\u00ec molto impopolare. Mor\u00ec per\u00f2 prima del discorso con il quale si accingeva a motivare la necessit\u00e0 della sua abrogazione. La causa del suo decesso rimane tuttora ignota, e nonostante fossero stati trovati segni sul collo come di strangolamento, non si svolse alcun'indagine. Alcuni la attribuirono ai sostenitori dei Gracchi, altri si limitarono a pensare a una morte naturale (l'amico Lelio pens\u00f2 anche a un suicidio motivato dalle difficolt\u00e0 trovate nel soddisfare le esigenze degli alleati italici e latini). Cicerone invece ne attribuisce la responsabilit\u00e0 ai parenti, in particolare alla moglie Sempronia, sorella dei Gracchi."}
{"id": "82324", "revid": "30610", "url": "https://it.wikipedia.org/wiki?curid=82324", "title": "Apollonio di Perga", "text": "Fu attivo tra la fine del III e l'inizio del II secolo a.C., ma le scarse testimonianze sulla sua vita rendono impossibile una migliore datazione e date specifiche (come quelle in ) devono essere intese solo in senso puramente speculativo.\nFu Apollonio, inoltre, che diede alla ellisse, alla parabola e alla iperbole i nomi con i quali da allora queste curve sono identificate.\nBiografia.\nLe notizie sulla sua vita sono molto scarse. Nacque a Perga, in Panfilia, ma si spost\u00f2 ad Alessandria, dove compose una prima versione delle \"Coniche\", che egli stesso in seguito defin\u00ec troppo affrettata. Visit\u00f2 Efeso e Pergamo e qui conobbe il matematico Eudemo da Pergamo, al quale poi invi\u00f2 i primi tre libri rivisti delle \"Coniche\".\nDi lui sopravvivono solo due opere:\nDi altre opere, perdute, restano solo i titoli:\nSi sa inoltre che scrisse a proposito dell'elica cilindrica, del confronto tra dodecaedro e icosaedro, dei limiti di pi greco.\nApollonio utilizz\u00f2 le sue conoscenze geometriche anche per una applicazione pratica, la costruzione di una meridiana in cui l'ombra viene valutata su una superficie conica in modo da fornire una accuratezza maggiore delle meridiane con superficie piana.\nIl carattere innovativo della sua metodologia e della sua terminologia, specialmente nell'area delle sezioni coniche, hanno influenzato molti studiosi dei secoli successivi e tra questi Tolomeo, Keplero, Pierre de Fermat, Cartesio e Isaac Newton.\nAstronomia.\nA lui sono attribuiti anche le ipotesi delle orbite eccentriche, o in altri termini, le ipotesi di deferenti ed epicicli, con le quali spiegare il moto apparente dei pianeti, la velocit\u00e0 variabile della Luna e la variazione di luminosit\u00e0 degli astri."}
{"id": "82325", "revid": "2812", "url": "https://it.wikipedia.org/wiki?curid=82325", "title": "Antonio de La Gandara", "text": ""}
{"id": "82326", "revid": "287204", "url": "https://it.wikipedia.org/wiki?curid=82326", "title": "San Nazzaro (Gambarogno)", "text": "San Nazzaro () \u00e8 una frazione di 708 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nIl paese si affaccia sul Lago Maggiore.\nStoria.\nGi\u00e0 comune autonomo istituito nel 1929 con la fusione dei comuni soppressi di Casenzano e Vairano e che si estendeva per 5,53\u00a0km\u00b2, nel 2010 \u00e8 stato accorpato agli altri comuni soppressi di Caviano, Contone, Gerra Gambarogno, Indemini, Magadino, Piazzogna, Sant'Abbondio e Vira Gambarogno per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di San Nazzaro della ferrovia Cadenazzo-Luino.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82327", "revid": "46291", "url": "https://it.wikipedia.org/wiki?curid=82327", "title": "Amaryllis", "text": "Amaryllis \u00e8 un genere di piante della famiglia delle Amaryllidaceae, originario del Sudafrica.\nEtimologia.\nIl nome del genere deriva dal verbo greco \u1f00\u03bc\u03b1\u03c1\u03cd\u03c3\u03c3\u03c9 (amarysso), che significa risplendere.\nDescrizione.\nSono piante bulbose alte circa 70\u00a0cm, spesso confuse con il genere \"Hippeastrum\" da cui si distinguono per i fiori in numero maggiore e di dimensioni minori.\nI numerosi ibridi hanno fiori con colori di varia tonalit\u00e0.\nTassonomia.\nIl genere comprende due specie:\nColtivazione.\nNon ha particolari esigenze, vuole posizioni in pieno sole o mezz'ombra, nelle zone a clima invernale rigido, si coltivano al riparo di un muretto esposto a Sud, e provvedendo a ricoprire il terreno con una pacciamatura di foglie secche, non gradisce i suoli troppo compatti, la concimazione va effettuata incorporando con delicatezza del terricciato dopo la fioritura.\nLa moltiplicazione avviene con la piantagione dei bulbi in luglio, o raramente con la semina con fioriture dopo 3-6 anni."}
{"id": "82328", "revid": "13825", "url": "https://it.wikipedia.org/wiki?curid=82328", "title": "Amarillide", "text": ""}
{"id": "82329", "revid": "22475", "url": "https://it.wikipedia.org/wiki?curid=82329", "title": "Anemone", "text": "Anemone , o \"Euanemona\", \u00e8 un genere di piante appartenente alla famiglia delle Ranunculaceae, comprendente una settantina di specie di cui alcune spontanee dell'Europa mentre altre provenienti dal Sudafrica o dal Sud America.\nEtimologia.\nIl nome del genere, attribuito da Teofrasto, significa fiore del vento per le fragili corolle variamente colorate.\nDescrizione.\nSono piante erbacee, perenni, alte dai 15\u00a0cm ad oltre 1 m. Portano foglie sparse e talvolta (come in \"Anemone nemorosa\") brattee molto divise al di sotto dei fiori.\nI fiori sono costituiti da un perigonio formato da numerosi tepali colorati (bianco, roseo, giallo, azzurro, rosso). L'ovario \u00e8 formato da molti carpelli con disposizione a spirale; hanno un elevato numero di stami e il frutto \u00e8 un achenio. \nPortano radici pi\u00f9 o meno ingrossate e in alcune specie rizomatose, come nell\"Anemone coronaria\".\nTassonomia.\nSpecie.\nAll'interno del genere \"Anemone\" sono attualmente incluse 64 specie. La maggior parte delle specie proviene dall'Eurasia, mentre altre provengono dal Africa o dalle Americhe.\nSpecie in Italia.\nNel territorio italiano sono presenti tre specie di \"Anemone\":\nRelazioni.\nNel genere \"Anemone\" fino fa si distinguevano tre sezioni (o sottogeneri) considerate generi a s\u00e9 stanti:\nla partizione essendo effettuata in base ai caratteri degli stami e degli acheni.\nColtivazione.\nRichiedono esposizione ombreggiata, suolo leggero, acido o neutro, fresco.\nSi moltiplica facilmente in primavera per divisione dei cespi, o per talea di radici, per le specie rizomatose si utilizzano i piccoli rizomi tolti dal terreno durante il periodo di riposo estivo, e che dopo un periodo di riposo vengono piantati in autunno, eventualmente ricoprendo il terreno d'inverno con una pacciamatura di foglie, per fioriture all'aperto dalla fine dell'inverno (febbraio nelle regioni pi\u00f9 calde) fino a maggio, o preferibilmente con la semina con fioriture dopo 1-2 anni, per ottenere piante pi\u00f9 robuste e fiorifere, o per ricercare nuove variet\u00e0.\nUsi.\nTra le specie rizomatose coltivate anche per la produzione del fiore reciso, citiamo le numerose variet\u00e0 dell\"Anemone coronaria\", pianta molto rustica, resiste bene al freddo, con abbondante produzione di fiori semplici o doppi, di colore bianco, rosso, blu e violaceo, con foglie elegantemente frastagliate; e l\"Anemone fulgens\" dai fiori colorati di rosso-vivo.\nInoltre alcune specie di anemoni sono usate in erboristeria e in omeopatia. Nella medicina omeopatica gli anemoni vengono indicati nel caso di depressione, nella cistite, nei disturbi gastrici, nell'otite e nei disturbi del sonno.\nMitologia.\nNarra una leggenda che Anemone fosse una ninfa della corte di Flora. Un giorno Zeffiro e Borea s'innamorarono di lei, ma Flora indispettita decise di punirla tramutandola in fiore. La condanna peggiore fu che era destinato a schiudersi precocemente e subire i venti di tramontana Borea ancora freddi, che spargono nell'aria i suoi petali, cos\u00ec che all'arrivo del venticello primaverile Zeffiro il fiore fosse gi\u00e0 avvizzito.\nUn'altra leggenda narrata da Ovidio, dice che Adone ucciso da un cinghiale, veniva pianto da Venere che l'amava. Venere vers\u00f2 una sostanza magica sul sangue dell'amato da cui nacque un fiore, l'anemone.\nIl suo legame coi venti \u00e8 testimoniato anche dall'origine del nome \"\u00e0nemos\", dal greco vento.\nGli egizi ponevano ciotole fiorite all'interno delle piramidi mentre gli etruschi lo coltivavano intorno alle tombe. Per Plinio il Vecchio il fiore aveva virt\u00f9 magiche, e raccomandava di cogliere il primo fiorito nell'anno, chiuderlo in un sacchetto rosso di tela e di portarlo vicino al cuore per scongiurare malocchio e febbre.\nNella Iconologia, il Ripa cita l'anemone alla voce \"Infermit\u00e0\", poich\u00e9 secondo gli antichi significava infermit\u00e0. Il fiore \u00e8 purpureo e bello, ma poco dura perch\u00e9 il vento se lo porta via."}
{"id": "82330", "revid": "104458", "url": "https://it.wikipedia.org/wiki?curid=82330", "title": "Ascona", "text": "Ascona (nel locale dialetto ticinese \"Scona\" -pronunciato ['\u0283kona], in tedesco \"Aschgunen\") \u00e8 un comune svizzero del Cantone Ticino, sul Lago Maggiore.\nA partire dagli anni sessanta del XX secolo l'agglomerato si \u00e8 progressivamente avvicinato a quello di Locarno.\nStoria.\nL'origine del nome non \u00e8 certa, potrebbe essere celtica dal nome \"ASC-ON\"A, che significa grande pascolo, o longobarda dal nome \"skugina\", che significa stalla.\nNelle zone di San Materno e di San Michele si trovano le tracce pi\u00f9 antiche di insediamenti umani. Durante dei rilievi archeologici degli anni cinquanta del Novecento a San Materno sono state rinvenute una ventina di tombe appartenenti ad una necropoli databile tra l'et\u00e0 del bronzo e quella del ferro. Gli analoghi rilievi alla fine degli anni sessanta del Novecento sulla collina di San Michele sono stati rinvenuti numerosi frammenti di ceramica, punte di frecce, eccetera riconducibili al Neolitico.\nDi epoca romana \u00e8 la necropoli nei pressi del cimitero e alcuni resti di una fortezza sulla quale fu costruito in seguito il castello medioevale e la chiesa romanica di San Materno. Un'iscrizione romana \u00e8 pure presente nella zona della chiesa parrocchiale dei Santi Pietro e Paolo.\nD'epoca longobarda \u00e8 la vasca battesimale presente nella chiesa dei Santi Fabiano e Sebastiano mentre sono di epoca carolingia i frammenti scultorei e le tombe presenti nella stessa chiesa.\nNel Medioevo la storia di Ascona \u00e8 stata legata a quella della vicina Locarno, membri delle famiglie locarnesi dei Castelletto, degli Orelli e dei Muralto si stabilirono ad Ascona come pure membri delle famiglie milanesi dei Carcani e dei Griglioni, fuggiti a causa delle lotte tra guelfi e ghibellini e che sul lungolago di Ascona costruirono i loro castelli.\nProprietari di piccole industrie artigianali ed emigranti rientrati del borgo formarono la piccola borghesia che si afferm\u00f2 tra il XV e il XVI secolo. Dal 1513 Ascona, come il resto del Ticino, fu sotto il controllo dei Confederati che favorirono l'affermarsi dei borghesi e dei notabili.\nCultura.\nAgli inizi del Novecento venne fondato da Ida Hoffmann (1864-1926) ed Henri Oedenkoven (1875-1935) il \"Sanatorium del Monte Verit\u00e0\". Da qui nacque la colonia del Monte Verit\u00e0 che consisteva in una comunit\u00e0 improntata su un sistema di vita alternativo che cercava il ritorno alla natura e professava una dieta vegetariana, lunghe esposizioni al sole, il naturismo e l'adesione alla filosofia teosofica.\nDai locali i frequentatori del \"Monte Verit\u00e0\" venivano chiamati balabiott (in dialetto \"danzatori nudi\") un po' per spregio ed un po' per pruriginosa curiosit\u00e0.\nTra gli ospiti si ricordano gli scrittori Hermann Hesse, Rainer Maria Rilke, Erich Maria Remarque e lo psicanalista Otto Gross.\nAscona \u00e8 oggi un'importante localit\u00e0 turistica, frequentata da marzo a fine ottobre e conosciuta oltre che per le vicende del Monte Verit\u00e0 (documentate in \"primis\" dal noto esperto d'arte Harald Szeemann), per il suo clima mite e i suggestivi paesaggi del lago Maggiore. Nel 1979 ospit\u00f2 una puntata di Giochi senza frontiere. Dal 1946 organizza le Settimane musicali Ascona, un festival di musica classica dove si esibiscono artisti e orchestre di fama internazionale nel periodo da fine agosto a inizio ottobre.\nAscona ospita dal 1985 JazzAscona, un rinomato festival internazionale dedicato a New Orleans ed alle sonorit\u00e0 afro-americane, che ha luogo annualmente fra fine giugno e inizio luglio. La cittadina dal 2016 fa parte del circuito dei Borghi pi\u00f9 belli della Svizzera.\nArcheologia e storia.\nAd Ascona esisteva un passaggio segreto che collegava i tre castelli: San Michele dove, sopra all'ex castello c'\u00e8 una chiesa, poi il castello dei Carcani, che \u00e8 occupato da un albergo e delle cui mura sono visibili solamente i resti delle grandi porte che davano accesso alla cittadella fortificata, l'antico borgo, infine il castello di San Materno che ora \u00e8 casa di appartamenti. Il passaggio segreto li collegava e serviva quando ad esempio il nemico attaccava dal lago il castello di San Michele (che ha un'ottima vista sul lago) avvisava gli altri castelli che si preparavano alla difesa (si dice che anche il castello di Locarno fosse collegato).\nIl 5 aprile 1513 il sindacato dei Cantoni sovrani svizzeri conferm\u00f2 ad Ascona il privilegio, gi\u00e0 concesso dai duchi di Milano, di tenere un mercato.\nCollegio Papio.\nIl 20 agosto 1580 muore Bartolomeo Papio che lascia per testamento i fondi per la creazione di un collegio da erigersi ad Ascona. Uno degli edifici pi\u00f9 belli e rinomati del borgo \u00e8 di certo il Collegio Papio (denominato in onore del beato Bartolomeo Papio), istituto scolastico privato di propri\u00e8t\u00e0 della Diocesi di Lugano. Il collegio \u00e8 conosciuto per il magnifico chiostro e l'ottima qualit\u00e0 d'insegnamento.\nMolti furono i Capi di Stato e di Governo che visitarono la scuola."}
{"id": "82331", "revid": "466539", "url": "https://it.wikipedia.org/wiki?curid=82331", "title": "Losanna", "text": "Losanna (: ; in francese: \"Lausanne\"; in arpitano: \"Losena\"; in romancio: \"Losanna\"; in tedesco desueto: \"Lausannen\" e \"Losannen\") \u00e8 una citt\u00e0 della Svizzera, capitale del Canton Vaud e dell'omonimo distretto.\nSituata sulla sponda settentrionale del Lago Lemano (\"Lac L\u00e9man\" in Francese), chiamato anche Lago di Ginevra, conta 139 111 abitanti (424 000 nell'hinterland), \u00e8 la quarta citt\u00e0 pi\u00f9 grande della Svizzera, preceduta in ordine decrescente da Zurigo, Ginevra e Basilea ed \u00e8 collegata alla cittadina francese di \u00c9vian tramite battello. \u00c8 un importante centro di attivit\u00e0 commerciali bancarie e universitarie ed \u00e8 sede della scuola di danza Rudra-B\u00e9jart, fondata dal coreografo Maurice B\u00e9jart. Nel 1994, fu dichiarata Capitale Olimpica ed \u00e8 quindi sede del Comitato Olimpico Internazionale.\nGeografia fisica.\nTerritorio.\nSi trova a 495\u00a0m s.l.m. (centro cittadino), nella parte centrale del canton Vaud, sui pendii e sulle valli della riva settentrionale del lago di Ginevra. Nella parte centrale della citt\u00e0 scorrono i torrenti Louve e Flon. Il centro \u00e8 disposto su tre colli: Cit\u00e9, Le Bourg e Saint-Laurent.\nLa superficie di 41,4\u00a0km\u00b2 di questo grande comune copre una parte del territorio centrale del Vaud, a nord del lago Lemano. Il territorio \u00e8 costituito da una zona a forte pendenza nella parte meridionale, appena a ridosso del lago, ed \u00e8 limitato a ovest dal fiume Chamberonne e ad Est dal fiume Vuach\u00e8re. Dalla spiaggia lacustre, la citt\u00e0 si innalza sino ai 500\u00a0m della zona centrale, e ancora pi\u00f9 su fino al piano di La Bl\u00e9cherette (620\u00a0m), la foresta del Bosco di Sauvabellin (663\u00a0m) e la terrazza di Vennes (700\u00a0m).\nDa questa parte principale della citt\u00e0, una stretta striscia di territorio sale verso NE fino a Montblesson, tra le valli di Flon Morand e Chandelar (nell'area di raccolta del Paud\u00e8ze), e agli altopiani del Jorat. Qui si trova il passo di Chalet-\u00e0-Gobet (873\u00a0m), sulla strada Losanna-Moudon. Il punto pi\u00f9 elevato del territorio di Losanna \u00e8 costituito dalla sommit\u00e0 del Jorat, a 929\u00a0m. L'altopiano del Jorat costituisce uno spartiacque europeo, poich\u00e9 le acque che cadono a N finiscono nel bacino del Reno, mentre quelle che cadono a S vanno nel Rodano. Nella parte pi\u00f9 a N della citt\u00e0, si trovano le sorgenti del fiume Talent, che appartiene al bacino del Rodano.\nStoria.\nI Romani costruirono un accampamento militare, chiamato Lousanna, sul sito di un insediamento celtico, nei pressi del lago dove oggi si trovano Vidy e Ouchy; sulla collina che lo sovrastava c'era un forte chiamato 'Lausodunon' o 'Lousodunon'.\nDopo la caduta dell'Impero romano d'Occidente l'insicurezza costrinse gli abitanti a trasferire Losanna dove si trova oggi, in una localit\u00e0 pi\u00f9 semplice da difendere, a causa delle sue colline. La citt\u00e0 fu in seguito governata dai Duchi di Savoia e dal Vescovo di Losanna. Poi fu soggetta a Berna dal 1536 al 1798 e molti dei suoi tesori culturali vennero rimossi per sempre, nonostante numerose richieste di Losanna per riaverle. Durante le Guerre napoleoniche il suo status cambi\u00f2. Nel 1803 divenne capitale di un nuovo cantone, il canton Vaud, con il quale entr\u00f2 nella Confederazione Elvetica.\nNel 1906, l'apertura del Traforo del Sempione, che collega la Svizzera all'Italia, consente a Losanna di crescere e diventare un hub ferroviario internazionale. Il 24 luglio 1923 viene firmato il Trattato di Losanna\nDal 30 aprile al 25 ottobre 1964, si \u00e8 tenuta l'esposizione nazionale svizzera a Losanna\nTra gli anni cinquanta e gli anni settanta vi immigrarono numerosi italiani, spagnoli e portoghesi, stabilendosi principalmente nella zona industriale di Renens.\nLa citt\u00e0 \u00e8 tradizionalmente tranquilla ma verso la fine degli anni sessanta e nei primi anni settanta una serie di manifestazioni a carattere prevalentemente giovanile che hanno portato a scontri con la polizia fecero nascere il motto 'Lausanne bouge' (Losanna diventa animata).\nMonumenti e luoghi d'interesse.\nUn importante monumento di Losanna \u00e8 la cattedrale di Notre-Dame, costruita tra il IX e il XIII secolo.\nTra i musei:\nDa segnalare anche il Castello di Saint-Maire, la cui costruzione inizi\u00f2 nel XIV secolo per diventare residenza vescovile, ed il Castello di Ouchy, entrambi inseriti nella lista dei beni culturali d'importanza nazionale.\n\u00c8 presente un famoso vivario, con un'importante esposizione di rettili velenosi.\n\u00c8 da segnalare infine un importante intervento urbanistico realizzato negli ultimi anni: il totale rifacimento del quartiere del Flon, situato nel centro cittadino. Una zona di magazzini ed edifici industriali semiabbandonati \u00e8 stata trasformata in un complesso di edifici dedicati alla cultura e alle attivit\u00e0 commerciali, valorizzati dagli interventi di architetti e artisti di fama internazionale.\nCultura.\nCinema.\nA Losanna ha sede la \"Cin\u00e9mat\u00e8que Suisse\" dove sono conservati 80 000 titoli ed altro importante materiale cinematografico, che ne fanno la sesta nel mondo per quantit\u00e0 e variet\u00e0 di beni custoditi.\nRiferimenti letterari.\nA Losanna si conclude il romanzo \"Addio alle armi\" di Ernest Hemingway.\nInfrastrutture e trasporti.\nNell'anno 1856 \u00e8 aperta la Stazione di Losanna delle Ferrovie Federali Svizzere che permettono di raggiungere agevolmente la citt\u00e0. Provenendo dall'Italia, anche Trenitalia ha un buon collegamento con Losanna.\nLa citt\u00e0, essendo molto estesa, vanta una fitta rete di trasporti urbani ed extraurbani.\nCollegata con l'autostrada numero 9 e 1, quest'ultima in particolare si dirama nella A1a: autostrada che penetra nella citt\u00e0 terminando alla rotonda della Maladi\u00e8re. Se si proviene da Milano con la A4, si va verso il Gran San Bernardo prendendo la A5, poi si passa appunto il traforo del San Bernardo, si prosegue sulla strada europea E27 e poi la A9.\nLosanna \u00e8 raggiungibile anche in aereo, ma non con una linea diretta, poich\u00e9 il suo aeroporto Losanna-Bl\u00e9cherette \u00e8 privato. In alternativa si pu\u00f2 atterrare all'aeroporto di Ginevra-Cointrin, il quale dista circa .\nTrasporti pubblici.\nIl trasporto urbano \u00e8 gestito dall'azienda \"Transports publics de la r\u00e9gion lausannoise\" ed \u00e8 costituito da un insieme di autobus, filobus (che sostituirono a partire dal 1932 la rete tranviaria, chiusa nel 1964) e da un'estesa rete di servizi ferroviari metropolitani (metropolitana di Losanna, 2 linee), ferroviari passanti nazionali e regionali e linee suburbane tra cui la Losanna-Echallens-Bercher.\nAmministrazione.\nLa citt\u00e0 di Losanna ha un legislativo, il Consiglio Comunale, con 100 membri, ed un esecutivo, il Municipio, con sette membri. Il legislativo \u00e8 eletto con sistema proporzionale e l'esecutivo dal sistema maggioritario a due turni.\nPer la legislatura 2011-2016, i 100 membri del Consiglio Comunale sono ripartiti:\nI 7 membri del Municipio sono ripartiti:\nIl comune ha sette dipartimenti ciascuno guidato da un Consigliere Municipale (periodo 2011-2016):\nSport.\nLosanna \u00e8 sede del Comitato Olimpico Internazionale (CIO) e del Tribunale Arbitrale dello Sport, inoltre hanno sede molte federazioni sportive, fra cui la Federazione Internazionale di Nuoto (FINA), che gestisce il nuoto di superficie, il nuoto di fondo, la pallanuoto, i tuffi in piscina e il nuoto sincronizzato femminile; la Federazione Aeronautica Internazionale (FAI), che gestisce tutti gli sport aerei, sia a motore che senza motore, e ratifica i record di astronautica; la Federazione Internazionale di Canoa (ICF), che gestisce la canoa e il kayak; la Federazione Internazionale Canottaggio (FISA); la Federazione Internazionale di Ginnastica (FIG), che gestisce la ginnastica artistica, ritmica femminile, aerobica, acrobatica e al trampolino; l'Unione Internazionale di Pattinaggio (ISU), che gestisce il pattinaggio su ghiaccio artistico, veloce e sincronizzato; la Federazione Internazionale di Baseball; la Federazione Internazionale di Bob e Skeleton (IBSF), che gestisce gli sport del bob e dello skeleton, e altre ancora.\nIl 3 giugno 1996 la 16\u00aa tappa del Giro d'Italia 1996 si \u00e8 conclusa a Losanna con la vittoria dell'ucraino Aleksandr Hon\u010denkov.\nCalcio.\nLa squadra principale della citt\u00e0 \u00e8 il Football Club Lausanne-Sport.\nFootball americano.\nLa locale squadra di football americano, i Lausanne LUCAF Owls (legati all'Universit\u00e0 di Losanna), milita in Lega Nazionale A e nella lega indipendente NSFL, il cui torneo ha vinto nel 2007."}
{"id": "82333", "revid": "47767", "url": "https://it.wikipedia.org/wiki?curid=82333", "title": "Pelleverde", "text": ""}
{"id": "82336", "revid": "46291", "url": "https://it.wikipedia.org/wiki?curid=82336", "title": "Canna (botanica)", "text": "Canna \u00e8 l'unico genere della famiglia delle Cannaceae, comprendente circa 50 specie originarie delle regioni tropicali e subtropicali del Nuovo mondo, dal sud degli Stati Uniti all'Argentina.\nAlcune specie sono state introdotte e si sono naturalizzate nelle aree tropicali e subtropicali di altri continenti.\nTra le specie coltivate come piante ornamentali la pi\u00f9 nota e ormai acclimatata nelle regioni mediterranee italiane, che riesce a vegetare bene anche al settentrione, \u00e8 la \"Canna indica\" pianta rizomatosa con grandi foglie ovali-lanceolate, fiori, con particolari vistose corolle tubolari molto aperte, riuniti in tirsi terminali, portati da un fusto cilindrico e carnoso, tra le altre specie e variet\u00e0, ricordiamo quelle a fiori grandi derivate da incroci tra la \"C. indica\" la \"C. nepalensis\" e la \"C. discolor\", con fiori variamente colorati di giallo, arancio, rosso con varie sfumature intermedie, a volte screziate e macchiettate con tonalit\u00e0 di colore contrastante, o con fiori simili alle orchidee; il fogliame molto decorativo \u00e8 di vari colori dal verde chiaro o scuro al bronzo-rossastro.\nPossono raggiungere 1,5\u20133 m di altezza.\nTassonomia.\nIl genere \"Canna\" comprende le seguenti specie e variet\u00e0:\nUso.\nUtilizzate come piante ornamentali, per la cromicit\u00e0 dei fiori e l'eleganza del fogliame, in parchi e giardini per aiuole e bordure, o in vasi capienti sui terrazzi.\nColtivazione.\nRichiede esposizione in pieno sole, terreno molto fertile copiose concimazioni organiche, soffice, poroso, fresco, teme la siccit\u00e0 e il gelo, per cui i rizomi verranno tolti dal terreno in autunno; nella bella stagione sono previste regolari somministrazioni di fertilizzante organico e minerale, e abbondanti annaffiature.\nLa moltiplicazione avviene all'inizio della bella stagione, per divisione dei rizomi, precedentemente messi a vegetare appena interrati in cassoni, letti caldi o in serra, che hanno sviluppato nuovi getti, separando i vari segmenti lasciandovi 1-2 germogli e mettendoli a dimora.\nSi riproduce anche per seme, e con le opportune cure e accorgimenti, si possono ottenere piante fiorite a 6 mesi dalla semina."}
{"id": "82343", "revid": "46291", "url": "https://it.wikipedia.org/wiki?curid=82343", "title": "Crinum", "text": "Crinum \u00e8 un genere di piante bulbose della famiglia delle Amarillidacee, ampiamente diffuso nella zona tropicale e subtropicale.\nDescrizione.\nComprende piante di notevole sviluppo, che presentano un bulbo di grosse dimensioni, tunicato e di forma allungata, che si sviluppa in superficie, e in alcune specie mostra un prolungamento a forma di lungo collo, che come un fusto sostiene le foglie lineari e canalicolate, di grandi dimensioni, di colore verde-lucente, lunghe fino ad 1 m; porta in primavera sopra un grosso scapo fistoloso, numerosi fiori imbutiformi di grandi dimensioni, di colore bianco-rosato nelle specie \"Crinum longifolium\" e \"Crinum moorei\", rosso nel \"Crinum \u00d7 amabile\".\nTassonomia.\nIl genere \"Crinum\" comprende le seguenti specie:\nColtivazione.\nPiante poco rustiche temono i geli invernali, richiedono pertanto posizione calda e riparata, terreno permeabile, sabbioso, ricco, vanno ritirate in serra nelle regioni con inverni rigidi. La moltiplicazione avviene con la semina o per divisione dei bulbi.\nUsi.\nNelle zone a clima invernale mite si possono utilizzare in piena terra per decorare i giardini, nelle regioni settentrionali viene coltivato in vaso."}
{"id": "82344", "revid": "287204", "url": "https://it.wikipedia.org/wiki?curid=82344", "title": "Caviano", "text": "Caviano () \u00e8 una frazione di 112 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nCaviano si affaccia sul Lago Maggiore.\nStoria.\nGi\u00e0 comune autonomo che si estendeva per 3,2\u00a0km\u00b2, nel 2010 \u00e8 stato accorpato agli altri comuni soppressi di Contone, Gerra Gambarogno, Indemini, Magadino, Piazzogna, San Nazzaro, Sant'Abbondio e Vira Gambarogno per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82345", "revid": "287204", "url": "https://it.wikipedia.org/wiki?curid=82345", "title": "Gerra Gambarogno", "text": "Gerra Gambarogno \u00e8 una frazione di 303 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nGerra Gambarogno si affaccia sul Lago Maggiore.\nStoria.\nGi\u00e0 comune autonomo che si estendeva per 3,1\u00a0km\u00b2, nel 2010 \u00e8 stato accorpato agli altri comuni soppressi di Caviano, Contone, Indemini, Magadino, Piazzogna, San Nazzaro, Sant'Abbondio e Vira Gambarogno per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82346", "revid": "46291", "url": "https://it.wikipedia.org/wiki?curid=82346", "title": "Convallaria", "text": "Convallaria \u00e8 un genere di piante angiosperme monocotiledoni della famiglia delle Asparagacee.\nDescrizione.\nIl genere comprende piante rizomatose alte 20\u201340\u00a0cm, originarie dell'Europa, dell'Asia e del Nord America.\nTra le specie pi\u00f9 conosciute citiamo \"Convallaria majalis\" nota col nome di mughetto. \u00c8 pianta spontanea nei boschi delle Prealpi, mentre manca nell'Italia meridionale e insulare.\nTassonomia.\nIl genere \"Convallaria\" comprende le seguenti specie:\nCuriosit\u00e0.\nIn Francia, il mughetto (\"Convallaria majalis\") \u00e8 venduto tradizionalmente nelle strade per il 1\u00ba maggio ed \u00e8 simbolo di buon auspicio.\nDal 1982 \u00e8 il fiore nazionale della Finlandia.\nIn Breaking Bad 4x13, alla fine della puntata si scopre che nella casa di Walter White (il protagonista della serie) \u00e8 presente una pianta di Convallaria con la quale \u00e8 stato avvelenato un bambino (Brock)."}
{"id": "82347", "revid": "552422", "url": "https://it.wikipedia.org/wiki?curid=82347", "title": "Mughetto", "text": ""}
{"id": "82349", "revid": "124829217", "url": "https://it.wikipedia.org/wiki?curid=82349", "title": "Crocus", "text": "Crocus \u00e8 un genere di piante spermatofite monocotiledoni bulbose appartenenti alla famiglia delle Iridacee.\nSono piante erbacee perenni dal fiore a forma di coppa.\nEtimologia.\nIl nome del genere (\"Crocus\") deriva dal greco \"Kr\u00f2kos\" (c'\u00e8 un esplicito riferimento a questo fiore nell'Iliade di Omero \u2013 Libro XIV, versetto 347) che significa \u201cfilo di tessuto\u201d e si riferisce ai lunghi stigmi ben visibili nella specie pi\u00f9 conosciuta (e coltivata) di questo genere (\"Crocus sativus\"). La prima documentazione dell'uso di questo nome lo abbiamo da Teofrasto di Efeso (Efeso, 371 a.C. \u2013 Atene, 287 a.C.), filosofo e botanico greco antico nonch\u00e9 discepolo di Aristotele.. \nAltri testi traducono questo vocabolo (krokos) direttamente con \u201czafferano\u201d, ma in realt\u00e0 quest'ultima voce dovrebbe derivare dall'arabo Zaafran.\nIl nome scientifico di questo genere \u00e8 stato definito nel 1753 dal biologo e scrittore svedese, considerato il padre della moderna classificazione scientifica degli organismi viventi, Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778).\nDescrizione.\nLe altezze di queste piante sono variabili da pochi centimetri fino a 30\u00a0cm (almeno per le specie europee). La forma biologica prevalente in questo genere \u00e8 geofita bulbosa (G bulb), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi (organo di riserva che annualmente produce nuovi fusti, foglie e fiori).\nRadici.\nLe radici possono derivare sia dal bulbo che da un rizoma (raramente); e sono del tipo fascicolato. Se la pianta ha un bulbo si generano alla base dello stesso.\nFoglie.\nLe uniche foglie presenti sono quelle basali (o radicali) originate direttamente dal bulbo sotterraneo; sono lunghe quanto il fiore e non sono molto numerose (massimo 10); hanno una forma lineare-laminata ma sottile con una linea longitudinale e centrale pi\u00f9 chiara (\u00e8 una scanalatura); la pagina superiore \u00e8 colorata di verde scuro, quella inferiore \u00e8 biancastra; il bordo \u00e8 lievemente revoluto, mentre le parti terminali sono arcuate e rivolte verso il basso. Sono presenti anche delle foglie inferiori, ma generalmente sono ridotte a delle guaine biancastre. In genere le foglie si presentano insieme ai fiori ma in alcune specie possono apparire dopo l'antesi.\nInfiorescenza.\nL'infiorescenza \u00e8 formata da un unico fiore (raramente anche 2 o pi\u00f9); non sono odorosi e sono avvolti in due-tre spate membranose. La forma \u00e8 quella di un tubo eretto e molto lungo che nella parte terminale si apre con 6 segmenti (tepali). \nFiori.\nLa struttura del fiore \u00e8 quella tipica delle monocotiledoni: un perigonio con tre doppi tepali di tipo corollino (o petaloideo) e di colore bianco, viola o lillacino. Sono inoltre ermafroditi, attinomorfi, tetraciclici (con 4 verticilli: due verticilli del perigonio \u2013 androceo \u2013 gineceo) e trimeri (i verticilli sono composti da tre parti). \nFrutti.\nIl frutto \u00e8 una capsula loculicida oblunga formata da tre valve (capsula triloculare). I semi contenuti nel frutto sono molto numerosi e di forma globulare. Data la posizione dell'ovario la capsula generalmente matura appena sopra il livello del terreno.\nDistribuzione e habitat.\nIl genere \u00e8 originario dell'Europa (principalmente Spagna, Balcani e Mediterraneo orientale), dell'Africa nord-occidentale e dell'Asia minore e centrale fino alla Cina occidentale. Da questo esteso areale possiamo citare due specie: quella dell'estremo orientale, il \"Crocus alatavicus\" dei Monti Altai dell'Asia centrale e quella posta pi\u00f9 a nord, il \"Crocus albiflorus\" delle altitudini montane delle Alpi.\nDelle specie spontanee della nostra flora solo 6 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nTassonomia.\nLa famiglia delle Iridaceae comprende un gruppo abbastanza omogeneo di piante con un'ottantina di generi e circa 1000-1500 specie (il numero dipende dalle varie classificazioni), mentre il genere \"Crocus\" comprende circa 80 specie di cui una trentina sono coltivate e 15 sono presenti nella flora spontanea italiana.Questo fiore \u00e8 mortale se ingerito, e provoca forte mal di testa se annusato.\nQui di seguito \u00e8 indicata la classificazione scientifica di questo genere:\nVariabilit\u00e0 e Ibridi.\nIl genere \"Crocus\" presenta una estrema variabilit\u00e0 citologica (morfologia e struttura interna delle cellule) a causa dell'alto numero di cromosomi (poliploidia). Studi recenti hanno dimostrato che i numeri cromosomici di questo genere variano da 2n = 6 fino a 2n = 30. Questo comporta un alto grado di segregazione di specie locali (gruppi di individui isolati geograficamente possono evolvere rapidamente in forme pi\u00f9 o meno diverse) determinando, di conseguenza, molti problemi di sistematizzazione e classificazione.\nAl 2010, non si \u00e8 ancora giunti ad una sistematica soddisfacente di questo genere. Alcuni autori hanno proposto una classificazione in chiave analitica basata sul periodo di fioritura: primaverile e autunnale. Tuttavia, questo criterio pu\u00f2 dar luogo ad equivoci in quanto alcune specie fioriscono con continuit\u00e0 da settembre ad aprile; altre, specialmente quelle autunnali, emettono le foglie in tempi anche molto diversi (\"Crocus speciosum\", ad esempio, fiorisce in autunno, ma le foglie nascono in primavera). Un altro criterio di discriminazione potrebbe essere il colore del perigonio che generalmente se non \u00e8 giallo, \u00e8 blu (e viceversa), ma anche questo carattere non \u00e8 esente da variabilit\u00e0 a volte notevoli. Esclusi questi problemi, il criterio pi\u00f9 usato per raggruppare (o dividere) le specie di \"Crocus\" segue nell'ordine le seguenti direttive:\nIn base a queste direttive, viene di seguito indicata la classificazione interna al genere (tra parentesi sono indicate le specie della flora spontanea italiana):\nSpecie spontanee della flora italiana.\nPer una migliore comprensione, l'elenco seguente utilizza, in parte, il sistema delle chiavi analitiche.\nGeneri simili.\nAd un primo sguardo si pu\u00f2 confondere il genere \"Crocus\" con il genere \"Colchicum\", che ha un alto grado di tossicit\u00e0 e che tra l'altro appartiene anche ad un'altra famiglia: \"Liliaceae\". Le differenze sostanziali sono anche quelle tra le due famiglie: ossia il \"Colchicum\" ha 6 stami e l'ovario \u00e8 supero.\nUsi.\nL'utilizzo di questi fiori \u00e8 sia come piante ornamentali che piante officinali. La specie pi\u00f9 importante e l'unica che abbia una certa rilevanza economica \u00e8 il \"Crocus sativus\". Oggi viene coltivato principalmente nella zona mediterranea, ma a oriente si arriva fino al Kashmir. Coltivazione molto antica se il poeta latino Sesto Aurelio Properzio (circa 50 a.C. \u2013 15 a.C.) nel suo \u201c3\u00b0Libro\u201d parla di un certo unguento \u201ccrocino\u201d senz'altro riconducibile allo Zafferano.\nFarmacia.\nGli stimmi sono usati nella medicina popolare per le loro propriet\u00e0 quali quella tonica (rafforza l'organismo in generale), emmenagoga (regola il flusso mestruale), stimolante (rinvigorisce e attiva il sistema nervoso e vascolare) ed eupeptica (favorisce la digestione). Quest'ultimo uso \u00e8 forse l'unico ancora praticato.\nCucina.\nAttualmente lo zafferano viene usato solamente come spezia o colorante; infatti se usato oltre una certa misura \u00e8 tossico (una dose di 20 g al giorno di zafferano pu\u00f2 anche risultare mortale).\nGiardinaggio.\nUn altro utilizzo che viene fatto di questi fiori \u00e8 nel giardinaggio e questo fin dai tempi pi\u00f9 antichi. Esiste una documentazione nell'isola di Creta (un affresco a Cnosso) che indica chiaramente che veniva praticata sia la raccolta che la coltivazione del \u201cCroco\u201d.\nLe prime notizie moderne di una coltivazione di queste piante risalgono a oltre 400 anni fa: infatti nel \u201c\"The Herball or Generall Historie of Plantes\"\u201d del botanico inglese John Gerard (Nantwich, 1545 \u2013 Londra,1612), pubblicato nel 1597, descrive varie specie di questo genere come il \"Crocus vernus\", il \"Crocus versicolor\", il \"Crocus sativus\" e altri. Trent'anni dopo (nel 1629) un altro botanico inglese, John Parkinson (1567\u20131650), nella sua opera \u201c\"Paradisi in sole\"\", elenca gi\u00e0 27 specie di \"Crocus\"; ed \u00e8 dello stesso anno l'importazione del \"Crocus aureus\" il progenitore della razza \u201cCrochi olandesi gialli\u201d. Quindi \u00e8 nel Seicento che gli olandesi svilupparono le loro tecniche di riproduzione dei fiori da bulbo compresi i crocus..\n\u00c8 divenuta celebre la fioritura di crochi nei giardini del Castello di Rosenborg a Copenaghen, che disposti in geometrie formano un caratteristico tappeto colorato.\nRiferimenti nella cultura.\nLa conoscenza di questi fiori va molto indietro nel tempo. Ci\u00f2 \u00e8 dimostrato dal fatto che persino la Bibbia nel Libro dei Cantici (4:14) vengono citati come piante aromatiche e odorose. Nell'antica Grecia si usavano per farne corone oppure si spargevano nei teatri o nei letti nuziali. Mentre nell'antica Roma si usava ornare le tombe con questo fiore come auspicio per una vita ultraterrena.\nVarie sono le leggende attorno al fiore del \u201cCroco\u201d. In una di queste Croco era un giovane innamorato della pastorella Smilliace che venne trasformato in detto fiore ad opera di Venere o in un'altra versione venne trasformato in fiore dal dio Ermes geloso della pastorella. In un'altra si racconta che Croco mor\u00ec giocando con Mercurio e che dal suo sangue nacque il fiore. In un'altra ancora si racconta che il fiore del croco germogliasse nel momento in cui Paride dava il suo giudizio sulla pi\u00f9 bella fra le dee.\nProbabilmente in tutti questi racconti si fa riferimento alla specie pi\u00f9 conosciuta di questo genere: il \"Crocus sativus\" chiamato \u201cZafferano vero\u201d o pi\u00f9 semplicemente \u201cCroco\u201d. Descritto pi\u00f9 o meno diffusamente da studiosi come Dioscoride Pedanio (Anazarbe in Cilicia, 40 circa - 90 circa), botanico e farmacista greco antico, oppure da Pietro Andrea Mattioli (Siena, 12 marzo 1501 \u2013 Trento, 1578) umanista e medico italiano (primo studioso italiano a tradurre dal greco le opere di Dioscoride). Si deve comunque al botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) la prima stesura \u201cscientifica\u201d di questo genere ripresa poi definitivamente da Carl von Linn\u00e9."}
{"id": "82350", "revid": "22475", "url": "https://it.wikipedia.org/wiki?curid=82350", "title": "Croco (condottiero)", "text": "Storia.\nNel 260 guid\u00f2 una rivolta alemannica contro l'Impero romano, attraversando il limes germanico-retico ed avanzando sicuramente fino a Clermont, forse addirittura fino a Ravenna, partecipando alla conquista alemannica della citt\u00e0 franca di Mende.\nNel 306 Croco era presente come generale romano alla morte di Costanzo Cloro a York, Britannia, quando Costantino I fu dichiarato imperatore."}
{"id": "82351", "revid": "287204", "url": "https://it.wikipedia.org/wiki?curid=82351", "title": "Sant'Abbondio (Gambarogno)", "text": "Sant'Abbondio () \u00e8 una frazione di 136 abitanti del comune svizzero di Gambarogno, nel Cantone Ticino (distretto di Locarno).\nGeografia fisica.\nIl paese si affaccia sul Lago Maggiore.\nStoria.\nGi\u00e0 comune autonomo che si estendeva per , nel 2010 \u00e8 stato accorpato agli altri comuni soppressi di Caviano, Contone, Gerra Gambarogno, Indemini, Magadino, Piazzogna, San Nazzaro e Vira Gambarogno per formare il comune di Gambarogno. La fusione \u00e8 stata decisa dal Consiglio di Stato il 16 aprile 2008 e approvata dal Gran Consiglio ticinese il 23 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Ranzo-Sant'Abbondio della ferrovia Cadenazzo-Luino.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82354", "revid": "287204", "url": "https://it.wikipedia.org/wiki?curid=82354", "title": "Orselina", "text": "Orselina (in dialetto ticinese \"Urselina\") \u00e8 un comune svizzero di 767 abitanti del Cantone Ticino, nel distretto di Locarno. Noto per il santuario della Madonna del Sasso, il comune \u00e8 rinomato quale localit\u00e0 residenziale e turistica.\nStoria.\nOrselina risulta menzionata per la prima volta nel 1182 come \"Concilio Meziano\" e nel 1323 come \"Orsarina\". Dal XVI secolo l'intera vicinia era indicata come Consiglio Mezzano e comprendeva anche Burbaglio e Muralto; quest'ultima localit\u00e0 fu scorporata dal territorio di Orselina nel 1881, divenendo comune autonomo. Comune tradizionalmente dedito all'allevamento e alla coltivazione di vigneti, dall'inizio del XX secolo Orselina vide affermarsi il turismo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1888 \u00e8 compresa la popolazione di Muralto):\nCultura.\nIstruzione.\nIl Castello Bernese ospita la scuola dell'infanzia e una classe della scuola elementare di Orselina e Brione sopra Minusio.\nEconomia.\nLa localit\u00e0 ha con un numero elevato di residenze secondarie, tre infrastrutture alberghiere e due cliniche.\nInfrastrutture e trasporti.\nLa funicolare Locarno-Madonna del Sasso (FLMS) collega Locarno con il Santuario della Madonna del Sasso; costruita nel 1906, la funicolare ha una lunghezza 0,825\u00a0km e supera un dislivello di 173 metri. Sono in servizio due vetture.\nLa stazione di partenza della funivia Orselina-Cardada \u00e8 stata progettata dall'architetto Mario Botta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "82357", "revid": "1305772", "url": "https://it.wikipedia.org/wiki?curid=82357", "title": "Dalia", "text": ""}
{"id": "82358", "revid": "46291", "url": "https://it.wikipedia.org/wiki?curid=82358", "title": "Freesia", "text": " Freesia \u00e8 un genere di piante della famiglia delle Iridaceae, originario del Sudafrica.\nComprende specie erbacee perenni, bulbose, di cui la pi\u00f9 nota \u00e8 \"Freesia refracta\" e i suoi numerosi ibridi e cultivar.\nDescrizione.\nFornita di cormo, con grappoli di corolle profumatissime, campanulate, in vari colori quasi sempre maculati di giallo. Ha un piccolo bulbo ovale, foglie a forma di spada lunghe 20\u201330\u00a0cm e larghe circa 2\u00a0cm, scapo floreale pi\u00f9 lungo delle foglie, spesso curvato e ramificato, terminato da una spiga con 6-12 fiori rivolti verso l'alto, tubulosi, di circa 3\u00a0cm di diametro, di colore variabile dal bianco puro, crema, giallo a tinte pi\u00f9 vivaci dall'arancio, al rosso, al blu, al viola. I semi sono grossi e tondeggianti.\nTassonomia.\nIl genere comprende le seguenti specie:\nUsi.\n\u00c8 utilizzata come pianta ornamentale nei giardini delle regioni a clima invernale mite, per la coltivazione in vaso nelle zone a clima invernale rigido.\nL'utilizzo prevalente \u00e8 nella coltivazione industriale, localizzata prevalentemente in Liguria, per la produzione del fiore reciso, commercializzato d'inverno e all'inizio della primavera, con fioritura in pieno campo da fine febbraio, anticipata con l'ausilio di cassoni vetrati.\nMetodi di coltivazione.\nFacile da coltivare, teme il gelo, \u00e8 sufficiente una brinata per compromettere un'intera stagione, richiede pertanto localit\u00e0 a clima temperato mite, in posizione ben esposta al sole, riparata dai venti freddi, con eventuale copertura invernale, nel Nord Italia viene coltivata in vaso per poterla riparare d'inverno in serra o in lettorini caldi, vuole terreno sciolto e regolari concimazioni liquide.\nI bulbi (cormi) si piantano fittamente in agosto-settembre, sia in piena terra che in vaso per la forzatura in serra.\nLa vegetazione inizia alla fine dell'estate e continua fino a no le infiorescenze, durante tutto il periodo vegetativo le piante vanno concimate frequentemente con fertilizzanti liquidi.\nDopo la fioritura, con il riposo vegetativo, i bulbi vengono tolti dal terreno e conservati in luogo idoneo, fino al momento della piantagione.\nLa moltiplicazione con la semina, che permette di evitare le frequenti virosi che colpiscono i bulbi, si effettua in aprile inizio maggio, in piena terra o in vaso, in luogo ombreggiato, l'accrescimento delle piantine \u00e8 molto rapido in autunno, tanto da essere pronte a fine inverno ad un'abbondante fioritura, anche per la raccolta del fiore reciso; la moltiplicazione da seme ha lo svantaggio di prolungare il periodo di cure colturali."}
{"id": "82359", "revid": "628767", "url": "https://it.wikipedia.org/wiki?curid=82359", "title": "Fresia (Cile)", "text": "Fresia \u00e8 un comune del Cile della provincia di Llanquihue nella Regione di Los Lagos. Al censimento del 2002 possedeva una popolazione di 12.804 abitanti."}
{"id": "82362", "revid": "287204", "url": "https://it.wikipedia.org/wiki?curid=82362", "title": "Avegno (Avegno Gordevio)", "text": "Avegno \u00e8 una frazione di 547 abitanti del comune svizzero di Avegno Gordevio, nel Cantone Ticino (distretto di Vallemaggia).\nGeografia fisica.\nAvegno \u00e8 situato all'imbocco della valle Maggia.\nStoria.\nGi\u00e0 comune autonomo che si estendeva per 8,13\u00a0km\u00b2, il 2008 \u00e8 stato accorpato all'altro comune soppresso di Gordevio per formare il comune di Avegno Gordevio. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 \u00e8 stato congiunto con Locarno con la ferrovia Locarno-Ponte Brolla-Bignasco a trazione elettrica, attraverso la stazione di Avegno.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "82363", "revid": "121152435", "url": "https://it.wikipedia.org/wiki?curid=82363", "title": "Himno Nacional Mexicano", "text": "Inno Nazionale Messicano (Himno Nacional Mexicano) \u00e8 l'inno nazionale messicano. \u00c8 stato composto da Francisco Gonz\u00e1lez Bocanegra e Jaime Nuno, che vinsero il concorso indetto dall'allora presidente del paese e generalissimo Antonio L\u00f3pez de Santa Anna. Fu cantato per la prima volta dall'italiano Lorenzo Salvi con la direzione di Giovanni Bottesini, il 18 settembre 1854.\nBibliografia.\nTratto dal sito sre.gob.mx"}
{"id": "82364", "revid": "46291", "url": "https://it.wikipedia.org/wiki?curid=82364", "title": "Fritillaria", "text": "Fritillaria \u00e8 un genere di piante della famiglia delle Liliacee, distribuito nelle regioni temperate dell'emisfero settentrionale.\nEtimologia.\nIl nome del genere deriva dal latino \"fritillus\" (= bussolotto per i dadi) per la forma dei fiori.\nDescrizione.\nComprende piante bulbose, alte da fino a a seconda della specie, con fiori gialli, verdi, blu, arancio, scarlatto, rosso-brunastro, in tinta unica o screziati.\nTassonomia.\nIl genere comprende le seguenti specie:\nSpecie presenti in Italia.\nTra le specie spontanee in Italia vi sono:\nColtivazione.\nPreferisce esposizione al sole o mezzo-sole, terreno fresco ma ben drenato, leggero non calcareo.\nLa moltiplicazione avviene facilmente con i bulbetti prodotti lateralmente dal grosso bulbo centrale.\nAvversit\u00e0.\nTerreni compatti e calcarei, ed estati torride portano ad un rapido deperimento della pianta.\nUsi.\nVengono utilizzate per alte bordure, macchie isolate nei giardini, e per la coltivazione in vaso sui terrazzi."}
{"id": "82365", "revid": "552422", "url": "https://it.wikipedia.org/wiki?curid=82365", "title": "Meleagride", "text": ""}
{"id": "82366", "revid": "287204", "url": "https://it.wikipedia.org/wiki?curid=82366", "title": "Distretto di Vallemaggia", "text": "Il distretto di Vallemaggia \u00e8 un distretto del Cantone Ticino, in Svizzera. Confina con i distretti di Leventina a nord e nord-est, con quello di Locarno a est e a sud, e con l'Italia (Provincia del Verbano-Cusio-Ossola in Piemonte) a ovest. Il capoluogo \u00e8 Cevio.\nGeografia fisica.\nIl distretto di Vallemaggia \u00e8 il primo distretto per superficie e il secondo distretto meno popolato (dopo il distretto di Blenio) del Canton Ticino.\nLa massima elevazione del distretto \u00e8 il monte Basodino (3274 m), con l'omonimo ghiacciaio. Altre cime comprendono il Pizzo Campo Tencia (3072 m), il Pizzo Cristallina (2912 m) e il Poncione di Braga (2864 m).\nI fiumi principali sono la Maggia, che d\u00e0 nome alla valle, e i suoi affluenti Rovana e Bavona.\nIl distretto consiste nella valle omonima principale e parecchie valli laterali. Tra queste, le principali sono quella di Val Rovana, Val di Bosco, la Val Bavona, la Val Lavizzara e la Val Sambuco.\nStoria.\nVallemaggia diviene distretto del Canton Ticino nel 1803 con il capoluogo Cevio.\nInfrastrutture e trasporti.\nPer secoli l'economia della valle dipese anche dal passo del Sassello che la mette in contatto con gli alpigiani della Valle Leventina, essendo posto tra il territorio dell'ex comune di Fusio e quello di Nante, frazione comunale di Airolo.\nIl distretto da sud \u00e8 accessibile da Locarno.\nFino al 1965 la valle fu percorsa da una linea ferroviaria a scartamento ridotto, detta \"Valmaggina\".\nSuddivisione amministrativa.\nLa Vallemaggia \u00e8 distinta in Bassa Vallemaggia e Alta Vallemaggia. \nIl distretto di Vallemaggia \u00e8 diviso in 3 circoli e 8 comuni:\nSport.\nIn Vallemaggia fino alla fine degli anni settanta vi erano 6 squadre calcistiche: Avegno, Maggia, Concordia, Someo, Cevio e Cristallina. Cevio e Cristallina si sono fusi nel Centrovalle, mentre il Concordia si \u00e8 sciolto. Il 29 maggio 1995 l'Associazione Calcio Maggia, l'Associazione Sportiva Centrovalle e l'Associazione Sportiva Avegno si sono fuse per dar vita all'Associazione Calcio Vallemaggia. Nel 2008 l'AC Vallemaggia ha disputato i trentaduesimi di coppa, perdendo 5-0 contro il FC Lugano. Nel 2012 ha vinto nei trentaduesimi di coppa contro il Sportclub B\u00fcmpliz 78 dopo i supplementari per 3-1."}
{"id": "82370", "revid": "2228896", "url": "https://it.wikipedia.org/wiki?curid=82370", "title": "Difesa Caro-Kann", "text": "La difesa Caro-Kann \u00e8 una apertura di gioco semiaperto degli scacchi caratterizzata dalle mosse:\nPur essendo nota fin dal XVI secolo, trov\u00f2 una prima formulazione teorica nel XIX secolo grazie allo scacchista inglese Horatio Caro, il quale svolse parte della sua attivit\u00e0 in Germania, e a un giocatore di minore rilevanza, Markus Kann, di origine viennese. Adottata da Szymon Winawer nel 1883, fu fatta conoscere e apprezzare da Jos\u00e9 Ra\u00fal Capablanca.\nAl campionato del mondo del 1958 fra Vasilij Smyslov e Mikhail Botvinnik fu adoperata molto spesso e negli anni sessanta divenne di attualit\u00e0. In seguito viene adottata da molti grandi maestri: Anatolij Karpov l'ha impiegata molte volte contro Garri Kasparov per il match mondiale.\nLa difesa Caro-Kann risulta essere la quarta pi\u00f9 giocata contro 1.e4 dopo la difesa siciliana, la spinta 1...e5 e la difesa francese.\nStrategia.\nL'idea base di questa difesa \u00e8 la spinta in d5, analogamente alla difesa francese, sostenuta in questo caso dal pedone c6. In questo modo, a differenza dell'altra apertura, si permette un libero sviluppo all'alfiere campochiaro del nero non bloccato fin dalla prima mossa da un pedone. Il rovescio della medaglia \u00e8 rappresentato dal fatto che la spinta di liberazione in c5 non \u00e8 attuabile con la stessa facilit\u00e0 con cui la si potrebbe fare nella difesa francese, a causa del tempo perso con c6; inoltre la stessa casa c6 non \u00e8 accessibile a un cavallo che dovr\u00e0 svilupparsi per lo pi\u00f9 nella pi\u00f9 passiva casa d7. Per questi motivi la difesa Caro-Kann \u00e8 considerata un impianto solido, dove il Nero ha per lo pi\u00f9 una posizione ristretta, con i pezzi disposti quasi sempre solo nelle sue prime tre traverse, ma senza debolezze e difficilmente attaccabile. \u00c8 adatta a giocatori dallo stile posizionale che non hanno paura a giocare in posizioni passive.\nAll'elaborazione teorica e pratica delle varianti hanno contribuito diversi scacchisti importanti, come Nimzowitsch, Tartakower, Capablanca e Flohr. Verso il 1935 il russo Panov elabor\u00f2 un nuovo sistema, che dischiuse insospettate possibilit\u00e0 di gioco. Sulla base di questo indirizzo presero l'avvio nuove ricerche, specie da parte della scuola sovietica.\nLe varianti pi\u00f9 giocate nella difesa Caro-Kann sono:\nVarianti.\nVariante dei due cavalli.\nSi origina dalle mosse \nIn questa variante il bianco non spinge immediatamente in d4, ma si riserva di decidere in futuro se eseguire la spinta d2-d3 o d2-d4. Il nero ha due continuazioni principali:\nVariante del cambio.\nCaratterizzata da\nLa variante del cambio \u00e8 una variante considerata non molto pericolosa per il nero.\nPer un breve periodo negli anni '60 del secolo scorso venne riportata in auge da Fischer. In questa variante il bianco cercher\u00e0 un gioco di pezzi al centro mentre il nero ha un chiaro piano di gioco basato sull'attacco di minoranza sull'ala di donna.\nUno svolgimento tipico pu\u00f2 essere 4. ... Cc6 5. c3 Cf6 6. Af4 Ag4 7. Db3 Dd7 8. Cd2 e6 9. Cgf3 Axf3 10. Cxf3 Ad6 11. Axd6 Dxd6 12. 0-0 0-0 13. Tae1 Tab8 14. Ce5 b5 con gioco pari.\nAttacco Panov-Botvinnik.\nSi arriva a questa variante dalle mosse\nCon l'attacco Panov-Botvinnik (o semplicemente Panov) il Bianco mette immediatamente sotto pressione il centro nero, cercando di creare una posizione sbilanciata, accettando la possibilit\u00e0 di ottenere una struttura di pedoni che preveda il pedone d4 isolato, cosa che darebbe un maggiore dinamismo e la possibilit\u00e0 di prendere l'iniziativa nel mediogioco, ma che si rivelerebbe una rilevante debolezza in finale.\nIn questa linea di gioco non \u00e8 infrequente entrare in posizioni che possono essere raggiunte anche dal gambetto di donna e dalla difesa nimzo-indiana. Nella variante principale il gioco prosegue con 4. ... Cf6 5. Cc3 e6 6. Cf3 Ab4 7. cxd5 Cxd5 8. Ad2 Cc6 9. Ad3 0-0 10. 0-0 Ae7 con gioco pari\nVariante di spinta.\nCon questa spinta il Bianco chiude il centro, guadagnando spazio e ponendo le basi per una pericolosa iniziativa sul lato di Re, analogamente a quanto avviene in molte varianti aggressive della difesa francese, con in pi\u00f9 il vantaggio che la classica spinta di rottura in c5 (per minare il centro Bianco) qui costerebbe un tempo. D'altra parte con 3. ... Af5 il Nero si ritrova con un alfiere attivo che, a differenza della difesa francese, pu\u00f2 entrare subito in mischia. Nelle varianti pi\u00f9 taglienti il Bianco gioca 4. Cc3 (impedendo Ae4) per infastidire successivamente l'Alfiere del Nero con le spinte di pedone g4 ed h4. Il Nero deve giocare con energia e attenzione per non cadere in posizioni passive.\nUn seguito potrebbe essere 4. ... e6 5. g4 Ag6 6. h4 h5 con gioco complesso.\nVariante aperta.\nSi origina da\nLa variante aperta \u00e8 forse la pi\u00f9 giocata tra le varianti citate sopra. Il nero liquida parzialmente il gioco al centro per impostare un sistema solido, chiuso, senza debolezze in cui siano i suoi pezzi e non i pedoni a controllare il settore centrale, riservandosi di giocare al centro in seguito in circostanze pi\u00f9 favorevoli mediante le spinte c6-c5 e/o e7-e5.\nIl nero a questo punto ha tre continuazioni principali:\n4. ... Af5.\nIn questa variante, che \u00e8 la principale, adottata per la prima volta da Capablanca, il Nero mette immediatamente sotto pressione il cavallo centrale del Bianco sviluppando un pezzo leggero. Solitamente il gioco prosegue con:\nIl Bianco cercher\u00e0 di guadagnare spazio sul lato di re. Questo pu\u00f2 essere contrastato anche dalla presenza dell'alfiere campochiaro del Nero ben posizionato sulla diagonale b1-h7. Per questo motivo quasi sempre in questa variante il bianco cambia l'alfiere avversario con la manovra Af1-d3, anche se il cambio dei pezzi in generale pu\u00f2 essere favorevole al giocatore che si difende (in questo caso il Nero), sia perch\u00e9 alleggerisce la posizione, sia perch\u00e9 il Nero tender\u00e0 a posizionare i suoi pedoni su casa bianca.\n4. ... Cf6.\nA differenza di 4. ... Af5, in questa variante il Nero mette sotto pressione il Ce4 con il cavallo, rendendosi anche disponibile a rovinare la propria struttura pedonale dopo la naturale 5. Cxf6. Il nero ha due alternative:\nLa cattura verso il centro 5. ... gxf6 \u00e8 pi\u00f9 lenta, ma pi\u00f9 solida, mentre la cattura 5. ... exf6 pu\u00f2 portare a un finale difficile, ma a un mediogioco dove il Nero non \u00e8 certamente in ritardo di sviluppo e ha le colonne centrali aperte a disposizione.\n4. ... Cd7.\nQuesta variante fu giocata per la prima volta da Aaron Nimzowitsch contro Smorodskij in Russia nel 1914 e per questo in alcuni testi \u00e8 chiamata variante Nimzowitsch.\nEssa in realt\u00e0 tradisce lo spirito strategico della difesa in quanto l'alfiere di donna (Ac8) potr\u00e0 avere difficolt\u00e0 ad essere sviluppato. Per esempio dopo 5. Ac4 Cf6 6. Cg5, il Nero \u00e8 praticamente costretto a giocare 6. ... e6, \"murando\" cos\u00ec il proprio alfiere campochiaro. Spesso per\u00f2 il nero adotta un impianto cosiddetto \"a riccio\", dove tutti i pezzi sono sviluppati sulle prime tre traverse, i pedoni in c6 ed e6, i cavalli in f6 e d7, mettendosi in una posizione ristretta ma molto difficile da espugnare e preparando un violento controgioco in cui i pezzi possano uscire come molle a seguito delle spinte di liberazione in c5 o e5 effettuate al momento opportuno. Una strategia adatta a giocatori che non temono di finire in posizione passiva e che amano manovrare per linee interne. In questo tipo di posizioni il fatto che l'alfiere sia in c8 potrebbe non essere rilevante, a patto che il nero sia in grado di imbastire un controgioco al momento opportuno.\nMiniatura.\nA testimonianza dei pericoli nei quali pu\u00f2 incorrere il nero in caso di gioco avventato si pu\u00f2 vedere in questa famosa miniatura.\nBotvinnik - Spielmann (Mosca 1935)\n1.c4 c6 2.e4 d5 3.exd5 cxd5 4.d4 Cf6 5.Cc3 Cc6 6.Ag5 Db6\n7.cxd5 Dxb2 8.Tc1 Cb4 9.Ca4 Dxa2 10.Ac4 Ag4 11.Cf3 Axf3\n12.gxf3 1-0"}
{"id": "82374", "revid": "1917069", "url": "https://it.wikipedia.org/wiki?curid=82374", "title": "Petronas (azienda)", "text": "Petronas, abbreviazione di \"Petroliam Nasional Berhad\", \u00e8 una societ\u00e0 petrolifera statale malaysiana.\nStoria.\nFondata il 14 agosto 1974, \u00e8 a capo di una vasta rete di societ\u00e0 controllate nel campo della raffinazione petrolifera e dell'energia.\nHa la propria sede legale nelle torri Petronas di Kuala Lumpur, progettate dall'architetto C\u00e9sar Pelli e costruite nel 1998.\nNel 2007 acquista la Selenia Lubrificanti (ex Fiat Lubrificanti) dal fondo KKR.\nMotorsport.\nFormula 1.\nIn Formula 1 la Petronas \u00e8 stata fornitrice e sponsor per alcuni anni della squadra svizzera Sauber. Tra la stagione 1997 e la stagione 2005, la Petronas ha ribattezzato i motori Ferrari della stagione precedente forniti alla Sauber. Inoltre, \u00e8 azionista al 40% della Sauber Petronas Engineering, la struttura che cura l'aspetto tecnico della scuderia. Dalla stagione 2010 \u00e8 partner del team Mercedes AMG F1.\nMotociclismo.\nDal 1999 al 2002 \u00e8 stata sponsor ufficiale della Yamaha nella classe 250. I piloti erano Sebasti\u00e1n Porto e Naoki Matsudo.\nHa preso parte al campionato Mondiale Superbike dal 2003 al 2006 finanziando la costruzione della Petronas FP1 e supportando il team Foggy Racing.\nDal 2009 al 2011 \u00e8 stata partner ufficiale del team Yamaha nel Motomondiale classe MotoGP.\nDal 2019 \u00e8 sponsor del team Yamaha SRT."}
{"id": "82377", "revid": "2055784", "url": "https://it.wikipedia.org/wiki?curid=82377", "title": "Milli (prefisso)", "text": "Milli \u00e8 un prefisso SI che esprime il fattore 10\u22123, ovvero 1/1000, un millesimo. Il suo simbolo \u00e8 m.\n\u00c8 stato adottato fin dal 1795 dalla Convention du M\u00e8tre. Deriva dalla parola latina \"mille\"."}
{"id": "82378", "revid": "111200446", "url": "https://it.wikipedia.org/wiki?curid=82378", "title": "Robert Doornbos", "text": "Carriera.\nDopo aver vinto una gara in Formula 3000, ha esordito al volante di una Formula 1 nel 2004 come pilota di riserva e collaudatore per la Jordan, posizione che ha mantenuto nella prima met\u00e0 della stagione 2005. A partire dal Gran Premio di Germania ha gareggiato come pilota ufficiale della Minardi sostituendo Patrick Friesacher. Nella stagione 2006 \u00e8 stato riserva e collaudatore per la Red Bull e ha sostituito Christian Klien come pilota ufficiale nelle ultime tre corse. Nel 2007 corre nella Champ Car, ed ha esordito con un ottimo secondo posto nella prima gara del campionato disputata a Las Vegas. A fine stagione ha vinto anche il premio di \"Rookie of the Year\", ovvero di debuttante dell'anno, in quella che \u00e8 stata l'ultima stagione della storia della Champ Car, che dal 2008 \u00e8 stata rilevata dal proprietario dell'Indycar Tony George. Nel 2008 ha corso nella Superleague Formula, finendo terzo a fine stagione. Dopo aver detto addio al Motorsport nel 2009, ha creato nel 2016 una societ\u00e0 attiva nell\u2019industria dei sex toys."}
{"id": "82379", "revid": "88740", "url": "https://it.wikipedia.org/wiki?curid=82379", "title": "Milli", "text": ""}
{"id": "82380", "revid": "2056951", "url": "https://it.wikipedia.org/wiki?curid=82380", "title": "Fistball", "text": "Il fistball o faustball \u00e8 uno sport sferistico di squadra, simile alla pallavolo. Dal 1985 \u00e8 disciplina ufficiale dei Giochi mondiali.\nStoria.\nL'origine sembra risalire a un gioco, praticato dai Romani, che Plauto definiva \"follis pugilatorius.\" In Italia giochi simili all'attuale fistball erano praticati dal Cinquecento. Nel 1893 fu stabilito un primo regolamento in Germania e difatti l'attuale fistball \u00e8 stato diffuso nel mondo dai tedeschi; questo gioco ha similitudini con pallavolo e pallapugno. Nel 1960 si costitu\u00ec la federazione internazionale e nel 1968 si svolse il primo campionato mondiale che attualmente si disputa ogni 4 anni per donne e uomini; il fistball \u00e8 un gioco del programma dei World Games. In Italia la pratica del fistball si diffuse dopo la seconda guerra mondiale e la Federazione Italiana Fistball s'\u00e8 costituita nel 2005.\nRegolamento.\nLe squadre sono di 5 giocatori attivi in campo e altri 3 pronti a sostituirli: i ruoli dei giocatori sono determinati quindi ogni giocatore mantiene una sua posizione nel campo di gioco. Un incontro consiste in partite, \"set\", o in un preciso lasso di tempo: normalmente gli incontri pi\u00f9 importanti sono al meglio delle 3 partite; per vincere una partita si devono totalizzare 20 punti ma con un vantaggio sulla squadra avversa di 2 punti altrimenti si continua a giocare sin quando una squadra ha 2 punti di vantaggio o totalizza 25 punti anche dal punteggio di 24-24; dopo ogni partita le squadre invertono posizione di met\u00e0 campo. Il pallone, a volo o dopo un solo rimbalzo, pu\u00f2 essere battuto o toccato, con un pugno o braccio, una volta per giocatore per massimo 3 volte. Il campo ha forma rettangolare: lungo 50\u00a0m e largo 20\u00a0m; lo spazio libero, per le corse dei giocatori, da linee laterali e di fondo \u00e8 rispettivamente di 6\u00a0m e 8\u00a0m; la rete ossia nastro divisorio \u00e8 a 2\u00a0m d'altezza ed \u00e8 largo 6\u00a0cm: a 3\u00a0m dal nastro stanno parallele le linee per il servizio, a destra e sinistra; se necessario un giocatore pu\u00f2 allungare il braccio oltre il nastro o anche entrare nel campo degli avversari ma \u00e8 fallo se giocatore o pallone toccano il nastro. Il servizio pu\u00f2 essere eseguito da ogni giocatore, dietro la linea apposita, anche saltando ma in questo caso il pallone deve atterrare entro la linea di servizio degli avversari: il servizio spetta a chi perde il punto precedentemente giocato. Il pallone \u00e8 sferico e ha circonferenza di 68\u00a0cm, peso di 380 g, pressione di 0,75 bar; l'incontro \u00e8 diretto da 1 arbitro assistito da 2 giudici di linea e 1 segnapunti."}
{"id": "82381", "revid": "1154737", "url": "https://it.wikipedia.org/wiki?curid=82381", "title": "Dora Riparia", "text": "La Dora Riparia (\"D\u00f2ira Rivaria\" in piemontese, \"Doire Ripaire\" in francese) \u00e8 un fiume del Piemonte con un bacino ampio \u00a0km\u00b2, affluente di sinistra del fiume Po. Il suo percorso si svolge quasi interamente nella Val di Susa nella citt\u00e0 metropolitana di Torino.\nEtimologia.\nIl nome deriva dal latino \"Duria minor\", contrapposto alla \"Duria Maior\" (l'attuale Dora Baltea).\nIn piemontese \"d\u00f2ira\" indica qualsiasi corso d'acqua, con le varianti \"doiron\" e \"doir\u00ebtta\", alla base di molti idronimi e toponimi storici.\nL'idronimo \"dora\" risale alla radice preindoeuropea *\"dura/duria\", diffusa in Europa (cfr. Duero e Dour), e particolarmente in area celtica, ma la derivazione dal celtico \u00e8 messa in discussione. \"Dora\" si ritrova anche in alcuni appellativi come il ligure \"doria\", che significa \u2018corso d'acqua\u2019.\nL'appellativo \"Riparia\" deriva invece dal torrente Ripa, il suo principale ramo sorgentizio.\nQuesti appellativi di origine colta vengono aggiunti per distinguere i due fiumi, confluendo entrambi nel Po e attraversando il territorio della medesima citt\u00e0 metropolitana, ma \u00e8 comune ometterli.\nIn assenza del predicativo \"fiume\", si parla della Dora al femminile.\nPercorso.\nIl fiume si origina sulle Alpi Cozie, presso Cesana, dalla confluenza di due rami sorgentizi: la \"Piccola Dora\", che nasce in territorio francese presso il colle del Monginevro, e il torrente Ripa, proveniente dalla Valle Argentera e che a sua volta riceve le acque del torrente Thuras. Da Cesana alla confluenza nel Po la Dora percorre poco pi\u00f9 di 100\u00a0km. Facendo invece coincidere la sorgente della Dora con quella della Piccola Dora la lunghezza totale del fiume risulta di circa 110\u00a0km, mentre considerandone l'origine alle sorgenti della Ripa la sua lunghezza sale a circa 125\u00a0km.\nGiunto presso Oulx il fiume si ingrossa notevolmente grazie all'apporto da sinistra del suo maggiore affluente d'alto corso, la Dora di Bardonecchia, scorrendo cos\u00ec in un ampio greto ciottoloso per poi restringersi in un percorso inforrato poco prima del comune di Susa dove riceve il \"Rio Galambra\" e il torrente Cenischia, ultimo tributario degno di nota.\nAttraversata Susa con corso impetuoso e particolarmente copioso d'acque, riceve poi solo affluenti di scarsa importanza tra i quali, dalla sinistra orografica, il Gravio di Condove, il Sessi di Caprie e il Messa di Almese, e dalla destra orografica il \"Rio Scaglione\" di Meana e il \"Gravio\" di Villar Focchiardo.\nCon andamento pi\u00f9 tranquillo il fiume prende a scorrere in direzione sud-est bagnando la cittadina di Bussoleno e tutta la bassa Valle di Susa.\nGiunto in pianura attraversa poi i territori dei comuni di Avigliana, Alpignano, Pianezza, Collegno e per ultima l'ampia area metropolitana di Torino: proprio nella citt\u00e0 di Torino, dopo aver attraversato il parco della Pellerina ed aver contornato su tre lati il perimetro dell'Ospedale \"Amedeo di Savoia\", continua la sua discesa nella parte nord della citt\u00e0, andando poi a confluire nel Po presso il Parco Colletta.\nRegime idrologico.\nIl regime della Dora Riparia \u00e8 di tipo nivo-pluviale, con piene tardo primaverili-estive e autunnali e magre invernali.\nNonostante un buon modulo medio di 26\u00a0m\u00b3/s. l'andamento delle portate del fiume subisce notevoli variazioni stagionali con piene anche disastrose in caso di violente precipitazioni, come quella ad esempio avvenuta nell'ottobre 2000 (oltre 700\u00a0m\u00b3/s a Torino) che allag\u00f2 i centri di Susa, Bussoleno e alcuni quartieri di Torino, o quella del 30 maggio 2008 che raggiunse livelli paragonabili a quella del 2000 allagando in particolare il comune di Bussoleno.\nStoria.\nAlla confluenza della Dora Riparia nel Po nacque in epoca romana l'attuale citt\u00e0 di Torino. La Dora Riparia ne \u00e8 stata a lungo la principale risorsa energetica: gi\u00e0 nel Medioevo le sue acque venivano convogliate in canali detti \"duriae\", che andavano ad alimentare mulini, martinetti e altri impianti. Questo perch\u00e9 il salto altimetrico \u00e8 ben pi\u00f9 elevato rispetto al Po (a parit\u00e0 di distanza).\nSia a sinistra che a destra del fiume, sempre dal Medioevo, numerosi piccoli canali chiamati bealere vennero scavati per scopi irrigui, alcuni dei quali sono ancora funzionanti. Essi si originano a monte della citt\u00e0 (nei comuni di Pianezza e Collegno, per es.) e terminano il corso nei comuni di Venaria Reale o Torino (nel Po, nella Ceronda , nella Stura di Lanzo o nella stessa Dora).\nNella zona compresa tra la confluenza della Dora Riparia e della Stura nel Po, dove prima della devastazione causata dall'assedio di Torino del 1706 si trovava il Regio Parco, sorge ora il Parco Colletta.\nNel Novecento lo sviluppo industriale e urbano ha degradato notevolmente le condizioni ambientali del fiume: l'opera di risanamento e riqualificazione \u00e8 iniziata soltanto negli anni novanta.\nNel 1999 l'ARPA di Grugliasco ha compiuto una campionatura di tutta la Dora Riparia e di tutto il Sangone, rilevandone una condizione di grave inquinamento ambientale.\nNel 2002 \u00e8 nato il \"Parco agro-naturale della Dora Riparia\", finanziato dal comune di Collegno e dalla Regione Piemonte per preservarne il patrimonio naturalistico, ma anche l'integrazione fra il territorio agricolo e l'area fluviale.\nLa Dora Riparia \u00e8 stata (ed \u00e8 maggiormente da luglio 2017) oggetto di interventi di rinaturalizzazione delle sponde, specialmente nel territorio urbano della citt\u00e0 di Torino, dove grandi lavori di rimozione della soletta di copertura in cemento armato stanno riportando alla luce interi tratti di fiume che furono tombinati nel dopoguerra per creare spazi produttivi alle grandi fabbriche siderurgiche della zona di Lucento (Corso Mortara-Corso Umbria), nell'ambito della trasformazione e conversione dell'economia torinese e della de-industrializzazione."}
{"id": "82382", "revid": "4507", "url": "https://it.wikipedia.org/wiki?curid=82382", "title": "Valle di Susa", "text": ""}
{"id": "82384", "revid": "37401", "url": "https://it.wikipedia.org/wiki?curid=82384", "title": "Cerniera", "text": ""}
{"id": "82388", "revid": "2055784", "url": "https://it.wikipedia.org/wiki?curid=82388", "title": "Micro (prefisso)", "text": "Micro \u00e8 un prefisso SI che esprime il fattore 10\u22126, ovvero 1/1\u00a0000\u00a0000, un milionesimo. Il suo simbolo \u00e8 \u00b5.\n\u00c8 stato confermato nel 1960 dalla CGPM. Deriva dalla parola greca \u03bc\u03b9\u03ba\u03c1\u03cc\u03c2 (traslitterata \"mikr\u00f2s\") che significa \"piccolo\".\nIn base alla norma internazionale ISO 2955, il prefisso pu\u00f2 essere rappresentato dalla lettera \"u\" qualora non sia disponibile la lettera greca \"\u00b5\" (per esempio \"uF\", in luogo di \"\u00b5F\", per indicare i microfarad)."}
{"id": "82397", "revid": "287204", "url": "https://it.wikipedia.org/wiki?curid=82397", "title": "Brione sopra Minusio", "text": "Brione sopra Minusio () \u00e8 un comune svizzero di 495 abitanti del Cantone Ticino, nel distretto di Locarno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "82400", "revid": "287204", "url": "https://it.wikipedia.org/wiki?curid=82400", "title": "Tenero-Contra", "text": "Tenero-Contra (fino al 1914 Contra; ) \u00e8 un comune svizzero di 3 040 abitanti del Cantone Ticino, nel distretto di Locarno.\nGeografia fisica.\nIl comune, alle porte di Locarno, \u00e8 situato sul Lago Maggiore, dove il fiume Verzasca si immette nel Verbano; nel territorio comunale \u00e8 compresa una piccola parte del Lago di Vogorno formatosi a seguito della costruzione della diga di Contra sulla Verzasca.\nStoria.\nI due nuclei di Contra e Tenero hanno restituito numerosi reperti archeologici dell'et\u00e0 del bronzo, dell'et\u00e0 del ferro e dell'epoca romana.\nDurante il Medioevo Contra fu il centro della vicinanza e poi a partire dal XIX secolo del comune politico. Nel 1910 la sede comunale fu trasferita a Tenero, che stava vivendo un notevole sviluppo economico e demografico, promosso dalla posizione privilegiata lungo l'asse stradale e ferroviario tra le citt\u00e0 di Locarno e Bellinzona. \nAll\u2019inizio del Novecento furono fondate diverse industrie, tra cui la cartiera di Tomaso Franzoni, e dagli anni \u201950 fu modernizzata l\u2019agricoltura e promossa la nascita del settore turistico. L\u2019area collinare di Contra, che gode di una meravigliosa vista sul Lago Maggiore, \u00e8 diventata una localit\u00e0 residenziale con diverse villette di vacanza. \nNel 1963 fu inaugurato sulle sponde del lago il Centro sportivo nazionale della giovent\u00f9 (CST). Nel 2001 \u00e8 stata creata presso il CST la Scuola professionale per sportivi d'\u00e9lite (SPSE), che pu\u00f2 vantare il label di Swiss Olympic Partner School. Nel 2018 vi \u00e8 stato trasferito anche il Centro Cantonale di Medicina dello Sport (CCMS), che offre prestazioni mediche specializzate per gli sportivi, l\u2019unica base medica riconosciuta da Swiss Olympic, l'Associazione Olimpica Svizzera, a Sud delle Alpi..\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nOltre che centro turistico (), Tenero \u00e8 anche un importante polo industriale del Locarnese, .\nInfrastrutture e trasporti.\nIl comune \u00e8 servito dalla stazione di Tenero della ferrovia Bellinzona-Locarno. Tenero ospita anche uno dei due soli accessi stradali alla Valle Verzasca.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nIl Centro Sportivo nazionale Tenero \u00e8 dal 1963 una struttura dedicata alla giovent\u00f9 e dal 2001 \u00e8 sede della Scuola professionale per sportivi d'\u00e9lite (SPSE). Dal 2018 accoglie anche il Centro Cantonale di Medicina dello Sport (CCMS), l\u2019unica base medica riconosciuta da Swiss Olympic, l'associazione olimpica svizzera, a Sud delle Alpi, che offre prestazioni mediche specializzate per gli sportivi. Nel 2005 il Centro Sportivo nazionale ha ospitato i Campionati mondiali giovanili di orientamento, ."}
{"id": "82401", "revid": "119431082", "url": "https://it.wikipedia.org/wiki?curid=82401", "title": "Neorealismo", "text": ""}
{"id": "82404", "revid": "729019", "url": "https://it.wikipedia.org/wiki?curid=82404", "title": "Guglielmino Ubertini", "text": "Fu il cinquantanovesimo vescovo di Arezzo e resse la diocesi e la citt\u00e0 fra il 1248 e il 1289.\nBiografia.\nProveniente da una nobile famiglia che l'aveva indirizzato alla carriera ecclesiastica, quando fu eletto vescovo era arcidiacono della cattedrale. Non trascur\u00f2 la cura pastorale della citt\u00e0: pose fine, ad esempio, al dissidio che divideva i canonici della pieve e quelli della cattedrale, dette un impulso decisivo allo sviluppo dell'ospedale di Santa Maria del Ponte, approv\u00f2 l'istituzione della Fraternita di Santa Maria della Misericordia (che poi fu detta pi\u00f9 tardi Fraternit\u00e0 dei Laici).\nEffettu\u00f2 anche una visita pastorale a tutta la diocesi. Partecip\u00f2 al secondo Concilio di Lione e accolse ad Arezzo il papa Gregorio X, stanco e ammalato, mentre stava tornando a Roma da quel concilio. Il papa mor\u00ec in citt\u00e0, dove si tenne anche il conclave. Una donazione del papa determin\u00f2 l'inizio della costruzione della \"nuova\" cattedrale: un edificio in stile gotico costruito all'interno della cinta muraria, a differenza del \"Duomo Vecchio\". Fece costruire anche l'attuale palazzo vescovile.\nFu anche uomo politico e condottiero, e non disdegn\u00f2 l'uso della forza. Fece chiudere un dissidio con il monastero di Camaldoli facendo bastonare i monaci dai suoi soldati, attirandosi la censura del papa. Scelse la parte ghibellina molto probabilmente per tentare di mantenere l'indipendenza di Arezzo e non per reale convinzione politica. Ormai in et\u00e0 avanzata guid\u00f2 l'esercito ghibellino alla battaglia di Campaldino, ove fu sconfitto e perse la vita sabato 11 giugno 1289 per un colpo di picca alla testa.\nI suoi resti mortali, raccolti sul campo di battaglia, furono sepolti, assieme a quelli di suo nipote, anch'egli morto in battaglia, nella vicina chiesa di Certomondo, ai piedi del castello di Poppi ed ivi ritrovati nel 2008 ed a lui attribuiti tramite accurati esami scientifici (radiocarbonio, DNA, esame antropometrico). L'11 giugno 2008, 719\u00ba anniversario della battaglia, al termine di una suggestiva cerimonia di suffragio, celebrata nel duomo di Arezzo dal vescovo Gualtiero Bassetti, al corpo di Guglielmino \u00e8 stata finalmente data l'estrema dimora in quella cattedrale che lui stesso aveva fondato oltre sette secoli prima."}
{"id": "82405", "revid": "539155", "url": "https://it.wikipedia.org/wiki?curid=82405", "title": "Sergej Pavlovi\u010d Djagilev", "text": "Organizzatore e direttore artistico di spettacoli di danza, \u00e8 celebre soprattutto per aver fondato la compagnia dei Balletti russi (\"Ballets Russes\") da cui hanno preso il via le carriere artistiche di molti ballerini e coreografi, nonch\u00e9 quella del compositore russo Igor' Stravinskij.\nBiografia.\nNasce a Seli\u0161\u010di nell'allora governatorato di Novgorod. Proviene da un contesto nobile e benestante; la famiglia possiede una distilleria gestita dal padre, che \u00e8 anche membro del reggimento delle Guardie a cavallo dello zar. I Djaghilev risiedono da generazioni in una grande casa nella citt\u00e0 di Perm', dove organizzano serate musicali in cui il padre si esibisce come tenore. La madre muore poco dopo la sua nascita, viene quindi cresciuto dalla seconda moglie del padre, Elena Valer'janovna Panaeva, donna di grande personalit\u00e0, che giocher\u00e0 un ruolo essenziale nella formazione intellettuale del figliastro. La famiglia di Elena \u00e8 inserita nel mondo dell'arte: il padre gestisce un teatro a San Pietroburgo e la sorella \u00e8 una cantante. Questi contatti saranno per Djagilev molto utili in futuro. \nTrasferitosi nel 1890 a San Pietroburgo, si laurea in giurisprudenza nel 1896. In questi anni viaggia per l'Europa con il cugino Dmitrij Filosofov, con l'obiettivo di visitare gli atelier dei pi\u00f9 grandi artisti del periodo ed arricchire la collezione d'arte personale. Fanno anche visita a Lev Tolstoj, rimanendone fortemente impressionati. \nInizialmente lavora in qualit\u00e0 di critico d'arte e consigliere artistico per i teatri Imperiali di San Pietroburgo, mantenendo cos\u00ec uno stretto rapporto con lo zar. Nel 1896, con lo pseudonimo \"Il dilettante\", pubblica il suo primo resoconto di una mostra. Successivamente firma gli articoli col suo vero nome; il primo \u00e8 \"Un'esposizione di acquerelli\". \nStringe amicizia con gli scenografi L\u00e9on Bakst e Alexandre Benois, collaboratori della rivista \"Mir iskusstva\" (\"Il mondo dell'arte\"). Nonostante la vicinanza allo zar, quando scoppia la rivoluzione del 1905 si schiera con i rivoluzionari e appoggia lo sciopero dei ballerini del Teatro Imperiale. \nSempre nel 1905 organizza a San Pietroburgo un'esposizione di ritratti russi e, l'anno successivo, un'importante mostra di arte russa al Petit Palais di Parigi, considerata la pi\u00f9 grande e completa in Europa. Vi partecipano molti artisti del tempo, da Aleksandr Nikolaevi\u010d Benois a Kostantin Somov ai pi\u00f9 giovani Michail F\u00ebdorovi\u010d Larionov e Natalia Gontcharova. \nNel 1907 presenta cinque concerti di musica russa a Parigi e nel 1908 mette in scena una produzione del \"Boris Godunov\" con F\u00ebdor \u0160aljapin all'Op\u00e9ra di Parigi. L'organizzazione di esposizioni d'arte e di concerti di musica russa a Parigi segna l'inizio di un lungo rapporto con la Francia.\nI Balletti russi.\nNel 1909 a Parigi fonda la compagnia dei \"Ballets Russes\". L\u00e9on Bakst \u00e8 il primo fedele collaboratore in qualit\u00e0 di scenografo.\nFin dai primi spettacoli gli aspetti decorativi e visivi delle messe in scena sono estremamente curati. L'illustrazione ha un ruolo fondamentale anche nella rivista Mir Iskusstva (\"Mondo dell'arte\") diretta da Djaghilev, che viene perci\u00f2 definito \"antiliterary man\" (uomo antiletterario) dal musicologo Richard Taruskin.\nIl primo balletto che d\u00e0 grande fama alla compagnia \u00e8 \"Danses Polovtsiennes\" con musiche di Borodin, messo in scena il 19 maggio 1909 al Th\u00e9\u00e2tre du Ch\u00e2telet di Parigi con Sof'ja Vasil'evna F\u00ebdorova e Adolph Bolm come interpreti.\nFanno parte della compagnia i migliori giovani ballerini russi, quasi tutti provenienti dal Teatro Mariinskij; tra questi Anna Pavlova e Vaclav Ni\u017einskij che si esibiscono per la prima volta con i Balletti russi nel 1909.\nDopo la rivoluzione russa del 1917 si trasferisce a Parigi. Nel corso degli anni venti presenta balletti e opere teatrali ispirati alle favole e al folclore russo, con la collaborazione, tra gli altri, di Nikol\u00e1j Grigor'evi\u010d Serg\u00e9ev. \nCon i Ballets Russes nasce la consuetudine di russificare i nomi degli artisti e degli impresari teatrali.\nIl suo rivale \u00e8 lo svedese Rolf de Mar\u00e9, che avr\u00e0 successi economici maggiori con la compagnia dei Ballets Su\u00e9dois.\nI compositori.\nCommissiona musica da balletto a compositori quali Claude Debussy (\"Jeux\", 1913), Maurice Ravel (\"Daphnis et Chlo\u00e9\", 1912), Erik Satie (\"Parade\", 1917), Richard Strauss (\"Josephslegende\", 1914), Sergej Prokof'ev (\"Le chout\", 1921), Ottorino Respighi (\"La boutique fantasque\", 1918), Francis Poulenc (\"Les Biches\", 1923), Manuel de Falla (\"Il cappello a tre punte\", 1919) e altri ancora. \nLa collaborazione forse pi\u00f9 importante \u00e8 quella con Igor' Stravinskij di cui ascolta i primi lavori per orchestra, \"Feu d'artifice\" e \"Scherzo Fantastique\", rimanendone impressionato al punto di chiedergli di arrangiare alcuni brani di Fryderyk Chopin per i Balletti russi. Nel 1910 gli commissiona la prima partitura originale per il balletto \"L'uccello di fuoco\". Seguono \"Petru\u0161ka\" (1911) e \"La sagra della primavera\" (1913); i due lavoreranno insieme anche per \"Pulcinella\" (1920), \"Le nozze\" (1923), \"Mavra\" (1922).\nCollaborazioni artistiche.\nEstremamente interessato alle avanguardie artistiche e al modernismo, si serve della collaborazione di artisti suoi contemporanei per aggiornare il repertorio del balletto. In \"Parade\" di Erik Satie \u00e8 Pablo Picasso a realizzare, oltre ai costumi e alle scene, un grandioso sipario; in \"Pulcinella\" \u00e8 ancora Picasso a disegnare i costumi e le scene; in particolare, il fondale, \u00e8 in stile cubista. In \"Feu d'artifice,\" del 1917, commissiona a Giacomo Balla le scenografie in stile futurista. \nNel 1906 affida all'artista russa Natal'ja Gon\u010darova, che si far\u00e0 cos\u00ec conoscere a livello internazionale, di curare la sezione russa del Salon d'Automne al Grand Palais di Parigi.\nDal 1917 collaborano con i Balletti russi artisti come: Andr\u00e9 Derain, Henri Matisse, Juan Gris, Georges Braque, Maurice Utrillo, Max Ernst, Joan Mir\u00f3 e Pierre Bonnard.\nNel 1927 viene messo in scena \"Le Bal\" di Vittorio Rieti, su scene e costumi di Giorgio de Chirico (quindici acquerelli che oggi appartengono al \"Wadsworth Atheneum\" di Hartford). Gerges Rouault, cura i costumi e le scene de \"Le fils prodigue\" di Sergej Prokof'ev nel 1929.\nNovit\u00e0 musicali.\n\u00c8 stato un pioniere nel coinvolgere compositori facendo adattare gli stili musicali del primo Novecento al balletto moderno senza preoccuparsi di suscitare scandalo o indifferenza. Celebri sono rimaste le prime de \"Il pomeriggio di un fauno\" di Debussy del 1912 e de \"La sagra della primavera\" di Stravinskij nel 1913, realizzazioni che suscitarono scalpore e reazioni furibonde. Ha contribuito in modo determinante al superamento del balletto romantico, conciliando i pi\u00f9 forme d'arte e collaborando con gli artisti pi\u00f9 innovativi in ogni campo.\nGli ultimi anni.\nGli ultimi anni dei Balletti russi ebbero raramente il successo incondizionato delle prime stagioni.&lt;br&gt;\nDjagilev muore il 19 agosto 1929 all'Hotel des Bains al Lido di Venezia e viene sepolto nel settore ortodosso del cimitero monumentale dell'isola di San Michele. Coco Chanel, sua amica, si occupa di tutte le spese delle esequie. La compagnia di danza si scioglie. Il suo repertorio viene portato nel mondo da alcuni ballerini: George Balanchine e Ruth Page negli Stati Uniti, Ninette de Valois e Marie Rambert in Gran Bretagna, Serge Lifar a Parigi presso l'Op\u00e9ra."}
{"id": "82406", "revid": "123307979", "url": "https://it.wikipedia.org/wiki?curid=82406", "title": "Mergoscia", "text": "Mergoscia () \u00e8 un comune svizzero del Cantone Ticino, nel distretto di Locarno.\nGeografia fisica.\nMergoscia sorge sul lato destro della valle Verzasca, sulle sponde del Lago di Vogorno, che \u00e8 compreso in parte del territorio comunale.\nStoria.\nMergoscia si stacc\u00f2 da Minusio nel 1313, ma la propriet\u00e0 territoriale rimase indivisa, . Nel XV secolo si stacc\u00f2 dal Locarnese per raggiungere la comunit\u00e0 delle vicinie della valle Verzasca e valle Maggia .\n. I possedimenti sul piano vennero spartiti nel 1920 e vennero assegnati a Locarno e Minusio .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "82407", "revid": "1828", "url": "https://it.wikipedia.org/wiki?curid=82407", "title": "Guglielmino degli Ubertini", "text": ""}
{"id": "82408", "revid": "36426", "url": "https://it.wikipedia.org/wiki?curid=82408", "title": "Serge Diaghilev", "text": ""}
{"id": "82409", "revid": "104458", "url": "https://it.wikipedia.org/wiki?curid=82409", "title": "Corippo", "text": "Corippo () \u00e8 una frazione del comune svizzero di Verzasca, ex comune di 13 abitanti del Cantone Ticino, nel distretto di Locarno. Fino al 18 ottobre 2020 \u00e8 stato il comune con il minor numero di abitanti di tutta la Svizzera.\nGeografia fisica.\nCorippo sorge in valle Verzasca, sul versante destro della Verzasca; nel territorio in cui un tempo si estendeva il comune \u00e8 compresa una parte del lago di Vogorno.\nStoria.\nIl paese, con il nome di \"Culipo\", \u00e8 citato per la prima volta del 1224; il comune \u00e8 stato istituito nel 1822 con lo scorporo della localit\u00e0 dal comune di Vogorno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n il comune di Mergoscia sul medesimo lato della valle.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82410", "revid": "124628166", "url": "https://it.wikipedia.org/wiki?curid=82410", "title": "Gordevio", "text": "Gordevio \u00e8 una frazione di circa 950 abitanti del comune svizzero di Avegno Gordevio, nel Cantone Ticino (distretto di Vallemaggia).\nStoria.\nGi\u00e0 comune autonomo che si estendeva per 19,25\u00a0km\u00b2, il 2008 \u00e8 stato accorpato all'altro comune soppresso di Avegno per formare il comune di Avegno Gordevio, del quale Gordevio \u00e8 sede comunale. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 \u00e8 stato congiunto con Locarno con la ferrovia Locarno-Ponte Brolla-Bignasco a trazione elettrica, attraverso la stazione di Gordevio.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82412", "revid": "287204", "url": "https://it.wikipedia.org/wiki?curid=82412", "title": "Vogorno", "text": "Vogorno () \u00e8 una frazione del comune svizzero di Verzasca, ex comune di 272 abitanti del Cantone Ticino, nel distretto di Locarno.\nGeografia fisica.\nVogorno si trova sul lato sinistro della valle Verzasca; nel territorio comunale \u00e8 compresa una parte del Lago di Vogorno.\nStoria.\n. La prima menzione del comune risale al 1235, quando l'esistenza di una chiesa nel centro venne documentata . \nDal territorio di Vogorno nel 1822 \u00e8 stata scorporata la localit\u00e0 di Corippo, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. Del suo patrimonio fa parte la capanna Bardugh\u00e8."}
{"id": "82413", "revid": "287204", "url": "https://it.wikipedia.org/wiki?curid=82413", "title": "Tutte le poesie (1940-1953)", "text": "Tutte le poesie (1940-1953) \u00e8 una raccolta dei versi di Rocco Scotellaro, poeta e narratore neorealista, nato a Tricarico e morto precocemente nel 1953 a soli trent'anni, pubblicata da Mondadori nella collana \"Oscar\" a cura di Franco Vitelli.\nL'impegno intellettuale e sociale di Scotellaro si riflette nei suoi versi concreti e aspri, di una cantabilit\u00e0 popolare che riesce ad allacciarsi a tutte le esperienze pi\u00f9 avanzate della poesia contemporanea.\nNelle sue poesie Scotellaro narra, con uno stile originale e inconfondibile, la vita che si vive nei campi, la fatica dei contadini del Sud, l'astuzia dei ladri di bestiame, la semplicit\u00e0 dei popolani, la vita dei piccoli abitati rurali e lo fa con quella efficacia e credibilit\u00e0 propria di chi ha mantenuto i contatti con la sua terra, la Basilicata, e non ha perso le sue radici.\nLo stile \u00e8 originale e inconfondibile e il pregio di questa iniziativa editoriale \u00e8 quella di aver riproposto, per poterlo apprezzare, un autore che, a causa della morte precoce, \u00e8 stato presto dimenticato."}
{"id": "82414", "revid": "287204", "url": "https://it.wikipedia.org/wiki?curid=82414", "title": "Cugnasco", "text": "Cugnasco () \u00e8 una frazione di 2 902 (stato al 30.09.2017) abitanti del comune svizzero di Cugnasco-Gerra, nel Cantone Ticino (distretto di Locarno).\nGeografia fisica.\nCugnasco \u00e8 posto a met\u00e0 della strada cantonale tra Locarno e Bellinzona, sulla sponda destra del fiume Ticino, per beneficiare della massima quantit\u00e0 di sole. Il paese, che conserv\u00f2 per lungo tempo quasi intatta la tradizione pastorale e agricola, ha un'estensione notevole. , fiume che scende direttamente dalla Cima dell'Uomo (2\u00a0390\u00a0m\u00a0s.l.m.). , tra le quali il Sassariente (1\u00a0767\u00a0m\u00a0s.l.m.).\nOrigini del nome.\n, partendo da \"Cugnasco\" (1308), , \"Cunyascho\" (1374), .\nStoria.\nCugnasco fu per molti secoli un luogo disabitato a causa delle continue inondazioni del fiume Ticino e della zona estremamente paludosa; erano pochi i pastori che si insediarono per primi nella zona, seguiti nel XIII-XIV secolo da immigrati della valle Verzasca. Il piccolo angolo di terra era segnato soltanto da strade, una delle quali, di grande importanza, era quella che da Locarno si estendeva sui monti evitando le fuoriuscite del fiume o del lago per proseguire ancora sino a Bellinzona. .\nNel XV secolo a Cugnasco sorse un piccolo convento dell'ordine dei serviti, . Il convento venne soppresso nel 1653 e i religiosi di Ditto e Curogna \u2013 le frazioni che all'epoca erano pi\u00f9 popolate dello stesso Cugnasco \u2013 officiarono nella chiesa di Santa Maria delle Grazie; dopo lo spostamento dei religiosi, da Ditto e Curogna diverse persone scesero dalla collina per sistemarsi a Cugnasco.\nNel 1515 la frana detta buzza di Biasca si rivers\u00f2 sul piano di Magadino, travolgendo tutti i ponti che traversavano il fiume Ticino, lasciando le due rive prive di vie di comunicazione. Cugnasco di conseguenza divenne un importante porto fluviale, che colleg\u00f2 la sponda destra e quella sinistra del fiume per oltre due secoli.\nGi\u00e0 comune autonomo che si estendeva per 17,1\u00a0km\u00b2, il 21 aprile 2008 \u00e8 stato accorpato all'altro comune soppresso di Gerra Verzasca per formare il comune di Cugnasco-Gerra, del quale Cugnasco \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nI gruppi di case sono sparpagliati sotto la strada cantonale, costruita tra il 1805 e il 1811 insieme al ponte che fa da ingresso al paese. e di Massarescio. sorgono altre casupole a Sciarana, , Pianrestello, e Bosco, .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82415", "revid": "1632387", "url": "https://it.wikipedia.org/wiki?curid=82415", "title": "Rosalind Franklin", "text": "Biografia.\nRosalind nacque a Kensington (Londra) il 25 luglio 1920 e mor\u00ec a Chelsea (Londra) il 16 aprile 1958. \u00c8 stata una chimica e cristallografa a raggi X che ha dato contributi fondamentali per la comprensione della struttura molecolare di DNA, RNA, virus, carbone e grafite. La scoperta della struttura del DNA ha aiutato gli scienziati a capire come funzionasse l'ereditariet\u00e0 delle informazioni genetiche.\nFranklin \u00e8 meglio conosciuta per il suo lavoro sulle immagini di diffrazione a raggi X del DNA che ha portato alla scoperta della doppia elica del DNA. I suoi dati, secondo Francis Crick, sono stati effettivamente utilizzati per formulare l'ipotesi di Crick e James Dewey Watson nel 1953 riguardante la struttura del DNA. Inoltre, i suoi progetti inediti mostravano che aveva di fatto individuato la generale B-forma dell'elica del DNA. Tuttavia il suo lavoro \u00e8 stato pubblicato terzo nella serie dei tre articoli \"Nature articles\", preceduto da quelli di Watson e Crick, e il suo contributo appare come un sostegno alla loro tesi.\nPer tali ricerche, Wilkins, Watson e Crick hanno ricevuto il premio Nobel, ma il lavoro di Franklin non ha avuto grandi riconoscimenti durante la sua vita. Dopo aver terminato la sua parte di lavoro del DNA, Franklin ha condotto un lavoro pionieristico sul mosaico del tabacco e sul virus della poliomielite. Mor\u00ec a 37 anni per le complicazioni derivanti da un cancro ovarico. Dopo la morte ha ricevuto molti riconoscimenti da grandi istituzioni scientifiche.\nL'infanzia e gli studi.\nRosalind Franklin nacque in un'Inghilterra edoardiana che, suddivisa in classi, collocava la gerarchia dei Franklin nella ricca borghesia composta da editori e banchieri. Secondogenita e unica figlia femmina, a fronte di altri tre figli maschi, di Ellis e Muriel Waley Franklin, Rosalind era parte di una famiglia, i Franklin, proveniente da una stirpe di studiosi e di capi ebrei, che rappresentava l'archetipo dell'ebreo integrato. Il padre Ellis lavorava alla Keyser, la banca di cui il nonno di Rosalind era uno dei soci anziani, e mandava avanti un'attivit\u00e0 di beneficenza al Working Men's College. La madre Muriel, seguendo il marito nelle sue iniziative e nei frequenti viaggi per il mondo, gestiva gli affari di casa. La sua infanzia trascorse in modo ben organizzato tra la scuola, il parco, gli animali da compagnia, le festivit\u00e0, le giornate di attivit\u00e0 fisica e i fine settimana in campagna nella casa del nonno.\nNel 1929 tutto cambi\u00f2: stava per arrivare un nuovo fratellino e Rosalind fu mandata in collegio all'et\u00e0 di nove anni, poich\u00e9 si ritenne che l'aria salutare del Canale della Manica le avrebbe giovato. La scuola che Ellis e Muriel scelsero si trovava a Bexhill, sulla costa del Sussex, una zona piena di alberghi, collegi e campi da golf, nella convinzione che la costa potesse offrire un ambiente pi\u00f9 sano del fumo e delle ciminiere di Londra alla loro figlia maggiore, la quale non si abbandon\u00f2 alle emozioni e si impegn\u00f2 nel lavoro intellettuale e manuale, in cui mostr\u00f2 grande abilit\u00e0 di coordinazione. Fu nella \"Lindores School for Young Ladies\" che Rosalind Franklin si appassion\u00f2 alla geometria, alla geografia, agli sport, ma soprattutto alla scienza, materia nella quale si forzava di essere la migliore della classe. Gli ultimi anni della sua carriera scolastica furono segnati dalla concomitante ascesa al potere in Germania di Adolf Hitler.\nNel gennaio del 1932, all'et\u00e0 di undici anni, Rosalind Franklin entr\u00f2 a met\u00e0 dell'anno alla St Paul, una scuola diurna nella zona occidentale di Londra composta da due istituti, uno maschile e uno femminile, nota per il suo rigore accademico, eccellente per una ragazza competitiva, ma non adatta per le ragazze timide e modeste come lei. Problemi con gli insegnanti, passione per la scienza, lo sport, i lavori da cucito e angoscia per i voti: lo schema del collegio risult\u00f2 identico anche alla St Paul. Ma il suo pessimismo era infondato: vinse una borsa di studio della Senior Foundation, come era accaduto con la Junior, e la mantenne per tutto il tempo che trascorse alla St Paul. Vinse anche il premio di latino nel 1936. Dopo aver ottenuto il diploma di istruzione primaria, inizi\u00f2 a frequentare la scuola superiore, dove pot\u00e9 concentrarsi sulle discipline che pi\u00f9 la interessavano: chimica, fisica e matematica, pura e applicata. A sedici anni aveva infatti le idee gi\u00e0 molto chiare, tanto che si pu\u00f2 presumere si fosse gi\u00e0 resa conto di ci\u00f2 che Albert Einstein aveva faticosamente imparato a proprie spese: \"la scienza solleva in maniera distaccata, e senza lagne e mugugni, dalla valle di lacrime alle sfere della pace\".\nL'esperienza universitaria a Cambridge.\nGli ultimi suoi anni di scuola furono turbati dall'ascesa al potere in Europa di Hitler, che ebbe delle conseguenze anche su Londra. Dopo l'annessione dell'Austria nel marzo 1938, quando i nazionalsocialisti austriaci sollecitarono l'invasione dei tedeschi nel loro paese, il rivolo dei rifugiati ebrei in Inghilterra si trasform\u00f2 in un fiume in piena. In quell'occasione fu testimone della comunione di intenti fra i suoi genitori, che si gettarono nell'opera di assistenza ai rifugiati. In questo clima si rese conto di essere stanca della scuola e che sarebbe valsa la pena di sostenere gli esami di ammissione in fisica e chimica. Entr\u00f2 a 18 anni al Newnham college di Cambridge. Cos\u00ec, mentre il 30 settembre 1938 l'Inghilterra e la Germania hitleriana stipulavano il patto di Monaco e si cominciavano a scavare le prime trincee e a costruire i primi rifugi antiaerei, Rosalind lasciava Londra per Cambridge, una cittadina universitaria chiusa nel suo mondo, meno influenzata dalle vicende politiche.\nLa reputazione di cui Cambridge godeva sottopose Rosalind a uno studio intenso e le permise di accogliere con entusiasmo gli stimoli dell'ambiente universitario. Dopo essersi unita alla societ\u00e0 matematica degli archimediani, ebbe modo di ascoltare i pi\u00f9 grandi nomi della scienza di Cambridge, fra cui J.J. Thomson e J.B.S. Haldane, e partecip\u00f2 a una riunione dell'Association of Scientific Workers, il cui presidente era Lawrence Bragg che, all'epoca, aveva condiviso il premio Nobel con il padre per aver utilizzato la diffrazione dei raggi X per determinare la struttura dei cristalli. Rosalind Franklin desiderava ardentemente acquisire quelle nozioni e quelle tecniche che avrebbero in seguito costituito la base di ogni sua attivit\u00e0 lavorativa professionale. Nel 1938 il suo nemico fu il fascismo. Politicamente orientata a sinistra, scelse una via di mezzo tra i pacifisti e i comunisti.\nNelle settimane che seguirono la Notte dei cristalli (9-10 novembre 1938) Rosalind Franklin si irrit\u00f2 profondamente per l'indifferenza di Cambridge. Dopo il 24 agosto del 1939, data del patto di non aggressione nazisovietico, dopo una vacanza in Norvegia, Rosalind Franklin torn\u00f2 in Inghilterra per frequentare il secondo anno a Cambridge. Dopo Bragg, negli anni trenta la cristallografia fu ulteriormente sviluppata a Cambridge da John Desmond Bernal, che perfezion\u00f2 la classificazione dei gruppi spaziali, relativa alle 230 strutture in cui sono organizzati i sette sistemi noti di cristalli. Impar\u00f2 a dedurre la struttura atomica dei cristalli e a individuare facilmente gli angoli migliori dai quali inviare i raggi X per ottenere un'efficiente diffrazione.\nNell'ottobre del 1940 Rosalind Franklin inizi\u00f2 il suo ultimo e terzo anno in una posizione pi\u00f9 solida di quanto avrebbe mai pensato. Avendo ottenuto il massimo dei voti nella prima parte degli esami, anche se il college fosse stato costretto a chiudere per gli sviluppi negativi della guerra, si sarebbe trovata in possesso di credenziali sufficienti per poter lavorare come chimico di guerra, dal momento che la seconda guerra mondiale stava producendo cambiamenti irreversibili nell'atteggiamento generale nei confronti delle donne e del lavoro. L'esperienza di Cambridge termin\u00f2 con il conseguimento della laurea nel 1941, anche se non con il massimo dei voti.\n\"British Coal Utilisation Research Association\".\nTra il 1941 e il 1942 lavor\u00f2 per Ronald Norrish. Durante la Seconda guerra mondiale lavor\u00f2 alla \"British Coal Utilisation Research Association\" a Kingston upon Thames dall'agosto 1942, studiando la porosit\u00e0 del carbone. La sua attivit\u00e0 contribu\u00ec a farle sorgere l'idea di fibre di carbonio molto resistenti, che fu poi la base del suo dottorato di ricerca del 1945 in chimica fisica - \"The physical chemistry of solid organic colloids with special reference to coal and related materials\" (La chimica fisica dei colloidi organici solidi con particolare riferimento al carbone e altri materiali connessi).\n\"Laboratoire central des services chimiques de l'\u00c9tat\".\nDopo la fine della guerra Franklin accett\u00f2 un impiego a Parigi, offertole da Jacques Mering. Per quattro anni lavor\u00f2 nella capitale francese, nel \"Laboratoire Central des Services Chimiques de l'Etat\", per specializzarsi nella tecnica della diffrazione dei raggi X, un metodo usato per analizzare molecole di grandi dimensioni. \u00c8 in Francia che incontr\u00f2 Vittorio Luzzati, cristallografo esperto di raggi X, con il quale entr\u00f2 in sintonia e che le diede contributi per la pubblicazione nel 1950 di un importante articolo, intitolato \"Interpretazione dei diagrammi diffusi a raggi X del carbonio\", su \"Acta Cryst\", la pi\u00f9 importante rivista scientifica del momento. Nel marzo dello stesso anno si concesse una breve visita a Londra per andare a trovare un suo vecchio conoscente, il chimico John Coulson, al King's College.\nEgli la present\u00f2 al direttore dei dipartimenti di fisica e biofisica, il professor John Randall che le promise di farla lavorare nel suo gruppo grazie a una borsa di studio triennale. L\u00ec, secondo il responsabile delle borse di studio, avrebbe lavorato usando la diffrazione dei raggi x per studiare le proteine in soluzione e i cambiamenti strutturali che accompagnano la denaturazione delle proteine stesse. Se ne and\u00f2 a Natale del 1950, dopo essere diventata una esperta sulla struttura del carbone e del carbonio. Si trasfer\u00ec, quindi, al Wheatstone Physics Laboratory (unit\u00e0 di ricerca in biofisica), del King's College di Londra, diretto da Maurice Wilkins.\nIl \"King's College\" di Londra.\nNel gennaio 1951 Franklin inizi\u00f2 a lavorare come ricercatrice associata al King's College di Londra diretto da Maurice Wilkins e nell'Unit\u00e0 di Biofisica del Medical Research Council (MRC), diretta da John Randall. Anche se in origine avrebbe dovuto lavorare sulla diffrazione a raggi X di proteine in soluzione, entr\u00f2 invece a far parte di quel gruppo di ricercatori del King's che si occupavano di analizzare la struttura di certe fibre biologiche, ossia quelle sul DNA, acido desossiribonucleico, la componente principale dei cromosomi e quindi dei geni. \u00c8 in questo campo che lavor\u00f2 con un suo studente, Raymond Gosling, e con Maurice Wilkins, coetaneo e specializzato in biofisica, con il quale non riusc\u00ec ad entrare in sintonia. La ricercatrice infatti era convinta di essere entrata al King's grazie alle precedenti esperienze e ai suoi personali successi e riteneva di dover condurre in autonomia le sue ricerche anche in quella nuova sede. Il collega Maurice invece, che aveva cominciato prima di lei, pensava che la neo arrivata fosse stata chiamata per affiancarlo e aiutarlo nel ruolo di \u2018assistente esperta\u2019.\nQuesta scarsa chiarezza nella definizione dei ruoli aveva portato i due ricercatori a non parlarsi. La vita di Rosalind Franklin, in questo periodo, risult\u00f2 tutt'altro che felice: i rapporti umani con i colleghi erano difficili a causa del suo forte temperamento e della sua difficolt\u00e0 ad aprirsi con le persone. Rivalit\u00e0 e ambizioni si scontravano contro un diffuso maschilismo che tendeva al separatismo fra uomini e donne e alla pretesa di un comportamento ancillare da parte di queste ultime nei confronti degli scienziati maschi. Rosalind Franklin, invece, era una donna determinata, sofisticata e, in particolare, di origine ebrea, inserita in un bigotto mondo londinese che contrastava con la spensieratezza e la libert\u00e0 offertale negli anni trascorsi a Parigi. I suoi studi le permisero comunque di mettere a punto una tecnica innovativa che utilizzava i raggi X per fotografare i costituenti di tutti i materiali viventi e non viventi. Il dispositivo consisteva in una microcamera capace di produrre fotografie ad alta definizione dei singoli filamenti di DNA.\nNel frattempo, nel maggio del 1951, Wilkins sostitu\u00ec Randall in un convegno tenutosi alla Stazione Zoologica Anton Dohrn a Napoli. L\u00ec il biofisico cerc\u00f2 di chiarire al pubblico internazionale ivi riunito il motivo per cui al King' s College i ricercatori si stavano dedicando cos\u00ec intensamente allo studio degli acidi nucleici. \"Quando la materia vivente viene cristallizzata -disse- \u00e8 possibile osservare la disposizione delle molecole che la compongono, e questo pu\u00f2 portare alla comprensione della struttura del gene\". Tra il pubblico riunitosi in quella occasione c'era anche James Watson, dottore a soli 23 anni, il cui intento, insieme a Francis Crick con il quale lavorava presso il laboratorio Cavendish retto da Lawrence Bragg, era quello di capire in che modo il gene svolgeva il suo compito nella replicazione e che a breve avrebbe ostacolato tutto il gruppo del King's.\nLa prima importante scoperta: \"le forme A e B del DNA\".\nIl lavoro assiduo e proficuo permise a Franklin di partecipare nel giugno del 1951 al secondo congresso di Stoccolma, nel quale pot\u00e9 assistere al resoconto di una scoperta trionfale da parte del fisico Pauling: l'alfa elica, la pi\u00f9 importante struttura regolare presente nelle proteine, che permette alle catene di formare degli angoli. Questo incontro la spron\u00f2 a effettuare ricerche pi\u00f9 approfondite sviluppando immagini sempre pi\u00f9 nitide del DNA dalle quali riusc\u00ec ad ottenere la sua prima importante scoperta in questo campo: esistevano due forme di DNA. Quando era idratata la fibra diventava lunga e pi\u00f9 sottile, bagnata o paracristallina (forma B); quando invece veniva messa a contatto con un agente disidratante, asciutta, cristallina, riprendeva la sua forma iniziale (forma A).\nQuesto risultato fu essenziale per la grande scoperta che attendeva gli scienziati. La sua abilit\u00e0 nell'allestire i preparati chimici, e nell'analisi ai raggi X, aveva fornito la prima chiara immagine del DNA che John Desmond Bernal defin\u00ec \"tra le pi\u00f9 belle fotografie a raggi X di qualsiasi sostanza mai scattate\", nella forma che la molecola assume quando si apre per replicarsi. Il lavoro sul DNA fu successivamente diviso tra Franklin e Wilkins: la prima analizz\u00f2 la forma 'A', mentre il secondo studi\u00f2 la forma 'B'. Entro la fine del 1951 era stata generalmente accettata al King's College che la forma 'B' del DNA fosse una spirale, ma si dubitava fortemente che la forma 'A' del DNA avesse una struttura ad elica.\nRapporto tra Franklin, Watson e Crick e \"la foto numero 51\".\nLe scoperte di Rosalind Franklin, a sua insaputa, furono rivelate da Wilkins, con il quale aveva praticamente chiuso ogni tipo di rapporto, a Crick e Watson. I due cercarono di carpirgli qualche notizia approfittando soprattutto del fatto che, per quanto ne sapeva Wilkins, nessuno al Cavendish stava lavorando con il DNA. \u00c8 nel novembre del 1951 che i due diedero vita a un primo modello di DNA tenendo conto dei suggerimenti dati da Wilkins e dalle riflessioni della giovane Rosalind, la quale per\u00f2 fu pronta a rilevare un grossolano errore: dov'era l'acqua? Gli ioni sodio che essi avevano erroneamente collocato all'esterno sarebbero stati inclusi in guaine d'acqua, e perci\u00f2 non avrebbero potuto essere disponibili per formare il legame.\nIn seguito a questo fiasco, cerc\u00f2 di studiare al meglio il DNA e lo pot\u00e9 fare grazie alla foto scattata tra il 1\u00ba e il 2 maggio, chiamata foto numero 51: essa mostrava una vera e propria X, formata da strisce nere simili al manto di una tigre che si irradiavano al centro della periferia. Era una delle immagini pi\u00f9 nitide ottenute e mostrava indiscutibilmente un'elica. In base a ci\u00f2, all'analisi del riscoperto epistolario della scienziata e sulla base di interviste ai protagonisti della storia della scoperta della struttura del DNA, si \u00e8 venuta a formare l'ipotesi che fu proprio Franklin l'effettiva scopritrice della morfologia a elica del DNA.\nL'eroina mancata della scoperta del DNA.\nNonostante i suoi successi e i suoi intensi studi Rosalind decise nel giugno dello stesso anno di lasciare il King's per trasferirsi al Birkbeck College, presso il laboratorio di cristallografia del professor Bernal, nel quale Wilkins continu\u00f2 a lavorare da solo e pot\u00e9 attribuirsi i meriti di una grande scoperta. Anche un altro scienziato, classe 1901, lavorava alla stessa ricerca, Linus Pauling e faceva sapere di essere oramai arrivato alla soluzione dell'enigma del DNA (ma non era vero, perch\u00e9 il suo modello ipotizzava erroneamente una tripla elica). Occorreva fare presto, se si voleva arrivare primi. Intanto James Dewey Watson prese contatti con Wilkins, il quale gli mostr\u00f2 delle copie di fotografie in parte scattate dalla Franklin (che lui aveva riprodotto di nascosto), in particolare la foto numero 51, ottenuta per\u00f2 da Raymond Gosling.\nIl lavoro di Rosalind fu pubblicato in una serie di articoli dedicati all'argomento delle sue ricerche, ma fu il terzo della serie, preceduto da quelli di Francis Crick e James Dewey Watson, che avevano utilizzato i dati da lei ottenuti per formulare l'ipotesi riguardante la struttura del DNA nel 1953. Francis Crick, Maurice Wilkins e James Dewey Watson ricevettero l'ambito premio Nobel, mentre il lavoro di Rosalind Franklin non ottenne grandi riconoscimenti durante la sua vita.\nIntanto Rosalind Franklin continu\u00f2 le ricerche ottenendo ulteriori importanti risultati: aveva trovato il modo per spiegare i rapporti di Erwin Chargaff, dichiarando che le citosine e le guanine erano intercambiabili, cos\u00ec come anche le adenine e le timine. Questa intercambiabilit\u00e0 le fece intuire che, per spiegare la specificit\u00e0 biologica del DNA, potessero esistere infinite variet\u00e0 di sequenze nucleotidiche. Nel corso di due anni, lavorando in isolamento, fatta eccezione per Gosling, in un campo per lei ancora nuovo, Rosalind Franklin era giunta vicina a trovare la risposta alla domanda scientifica. Aveva inoltre fornito, inconsapevolmente, dati essenziali a coloro che ebbero in seguito due brillanti lampi di genio - disponendo in senso antiparallelo catene e paia di basi - e che risolsero il problema. Il 25 aprile del 1953 fu pubblicato sulla rivista \"Nature\" l'articolo dei due ricercatori del Cavendish, Watson e Crick, che anticiparono pertanto il King's College, e dello stesso Wilkins. Oltre a \"A structure for deoxyribose nucleic acid\", comparvero sulla rivista anche altri due articoli: uno di Wilkins e dei suoi collaboratori Stokes e Wilson e un altro della Franklin e del suo migliore studente Gosling, con il quale tre mesi pi\u00f9 tardi pubblic\u00f2 una conferma dell'elica nella forma in A.\nIl \"Birkbeck\", i viaggi, e la malattia della giovane Franklin.\nIncurante della poca riconoscenza dimostratale e mostrando stima nei confronti di Watson e Crick, Rosalind Franklin decise di fare un viaggio in Israele per poi recarsi al Birkbeck, presso il quale cominci\u00f2 a concentrarsi sul virus del mosaico del tabacco (TMV), una ricerca volta a comprendere il meccanismo dell'infezione virale durante il quale il virus inietta se stesso nella cellula ospite. Nonostante la sua riservatezza, asprezza e diffidenza, per la prima volta Rosalind Franklin riusc\u00ec a stringere buoni rapporti con i suoi neo colleghi tra cui Klug, Arthur Holmes, James Watt e Caspar, con i quali scopr\u00ec che l'analisi della struttura del TMV mostrava delle subunit\u00e0 proteiche disposte, attorno al foro centrale, nelle quali era incastrato l'RNA, che si presentava avvolto al suo solco centrale come un filo arrotolato.\nA parte la preoccupazione per gli ingenti finanziamenti che servivano al suo lavoro, Rosalind Franklin era al culmine della sua carriera, e se ne compiaceva. Piovevano inviti ovunque, e la sua rete di contatti era ampia, per non parlare del flusso continuo di articoli e di un lungo ciclo di conferenze per tutto l'anno del 1956. Fu per\u00f2 proprio durante un viaggio in America che la scienziata fu colpita da forti dolori al basso ventre; all'inizio di settembre fu ricoverata allo University College Hospital per l'analisi di una massa addominale. L'operazione del 4 settembre rivel\u00f2, come il professor J. Nixon aveva previsto durante una visita, un referto istologico infausto, con presenza di due tumori. Nixon defin\u00ec le dimensioni del tumore all'ovaio destro \"simili a quelle di una palla da croquet\", aggiungendo che il tumore all'ovaio sinistro era \"grande quanto una palla da tennis\".\nDopo essersi sottoposta all'operazione, preoccupata di trascurare il suo lavoro, continu\u00f2 a recarsi in laboratorio per preparare campioni, asciugare i suoi gel, trasformarli in cristalli per la macchina fotografica a raggi X e confrontare i dati ottenuti da diverse variet\u00e0. Pubblic\u00f2 con costanza: nel 1956 aveva pubblicato sette lavori, mentre nel 1957 erano in fase di stesura sei articoli che riguardavano principalmente i virus, tra cui la poliomielite. La lotta con la malattia termin\u00f2 il 16 aprile del 1958. La sua morte fu annunciata sul \"Times\", sul \"New York Times\", oltre che su \"Nature\".\nIl necrologio di Bernal.\nL'ammirazione che J.D. Bernal aveva sempre nutrito per Rosalind Franklin fu espressa in un necrologio che fu pubblicato sul \"Times\" il 19 aprile. Bernal scrisse: \"\"Come scienziata, Miss Franklin si \u00e8 distinta per l'estrema chiarezza e per l'eccellenza con cui ha svolto il suo lavoro in ogni campo al quale si \u00e8 dedicata. Le sue fotografie sono fra le pi\u00f9 belle immagini ai raggi X mai ottenute di una sostanza\". E, affrontando il tema del merito per la scoperta della doppia elica del DNA, disse: \"In questa stretta collaborazione fra gli istituti di Cambridge e Londra, \u00e8 difficile individuare tutti i contributi forniti dai singoli ricercatori, ma ci\u00f2 con cui Miss Franklin contribu\u00ec fu la tecnica di preparazione e di acquisizione dei diffrattogrammi ai raggi X delle due forme idratate dell'acido desossiribonucleico, nonch\u00e9 l'applicazione dei metodi analitici basati sulle funzioni di Patterson con cui dimostr\u00f2 che la struttura veniva descritta meglio da una doppia elica di nucleotidi, nella quale gli atomi di fosforo giacciono all'esterno\"\".\nDopo la morte.\nNell'autobiografia di Watson \"La doppia elica\", pubblicata nel 1968 e scritta dopo il conseguimento del Nobel nel 1962 assieme a Crick e Wilkins, Franklin viene descritta come \u201cla terribile e bisbetica Rosy\u201d, una donna non attraente e dal carattere pessimo, molto gelosa del proprio lavoro, che trattava gli uomini come ragazzini cattivi e che vestiva da liceale. Questo fatto evidenzia l'esistenza di screzi tra i due scienziati. Mary Ellmann, il cui libro \"Riflessioni sulle donne\" fu pubblicato nello stesso anno del testo di Watson, contribu\u00ec a fondare la critica letteraria femminista, accus\u00f2 \"La doppia elica\" di misoginia. In \"The Yale Review\" derise la pretesa di rappresentare \"lo scienziato come essere umano, alle prese con i geni al mattino e con le donne la sera\", e comment\u00f2 con sarcasmo che \"l'unica contraddizione in questo equilibrio perfetto \u00e8 costituita da Rosalind Franklin, la donna \"capace di studiare\" il DNA come un uomo. Perch\u00e9 mai non si \u00e8 accontentata di fare l'assistente di Wilkins (e, per suo tramite, di Crick e Watson)?\".\nNei decenni successivi, il mito dell'eroina trattata ingiustamente si \u00e8 esteso, alimentato dalla sua precoce morte. Rosalind Franklin \u00e8 diventata il simbolo della posizione di inferiorit\u00e0 delle donne nel pantheon della scienza fino a qualche tempo fa. Quindici anni dopo la sua pubblicazione, Watson stava ancora giustificando le proprie azioni come, ad esempio, quando scrisse: \"Come sapete, le leggende narrano che io e Francis abbiamo rubato la struttura ai ricercatori del King's. Mi avevano mostrato il difrattogramma ottenuto ai raggi X da Rosalind Franklin: wow! Era un'elica! Ed ecco che un mese dopo avevamo la struttura; Wilkins non avrebbe mai dovuto mostrarmi la foto\"."}
{"id": "82417", "revid": "124896300", "url": "https://it.wikipedia.org/wiki?curid=82417", "title": "Lavertezzo", "text": "Lavertezzo () \u00e8 un comune svizzero di 1\u00a0318 abitanti del Cantone Ticino, nel distretto di Locarno.\nStoria.\nNel Medioevo era parte della vicinanza di Verzasca e i suoi abitanti avevano possedimenti anche al piano in territorio di Locarno. Divenne parrocchia indipendente da Vogorno a partire dal 1806, contemporaneamente alla separazione comunale e patriziale. Nel 1920 parte del territorio sul piano di Magadino venne assegnata al comune. \nIl 18 ottobre 2020 il comprensorio di Lavertezzo Valle \u00e8 stato annesso politicamente al Comune di Verzasca, invece la regione in piano ha continuato ad esistere come comune indipendente. \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nIl territorio comunale \u00e8 composto da Lavertezzo Piano, situato nel piano di Magadino e che comprende le localit\u00e0 di Bolla, Bugaro, Crespo, Malpensata, Montedato, Riazzino (sede comunale) e Sasso Fenduto.\nFino al 2020 faceva parte del comune anche il comprensorio di Lavertezzo Valle, ora parte del nuovo comune di Verzasca, posto sul lato sinistro della valle Verzasca e che comprende le localit\u00e0 di Aquino, Lavertezzo Paese, Oviga di Dentro, Oviga di Fuori, Posse, Rancone, Sambugaro e Verzuolo.\nInfrastrutture e trasporti.\nIl paese \u00e8 servito dalle stazioni di Riazzino e di Riazzino-Cugnasco della ferrovia Bellinzona-Locarno.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "82418", "revid": "547034", "url": "https://it.wikipedia.org/wiki?curid=82418", "title": "Honeypot", "text": "In informatica, un honeypot (letteralmente: \"barattolo del miele\") \u00e8 un sistema o componente hardware o software usato come \"trappola\" o \"esca\" a fini di protezione contro gli attacchi di pirati informatici. Solitamente consiste in un computer o un sito che sembra essere parte della rete e contenere informazioni preziose, ma che in realt\u00e0 \u00e8 ben isolato e non ha contenuti sensibili o critici; potrebbe anche essere un file, un record, o un indirizzo IP non utilizzato. \nIl valore primario di un honeypot \u00e8 l'informazione che esso d\u00e0 sulla natura e la frequenza di eventuali attacchi subiti dalla rete. Gli honeypot non contengono informazioni reali e quindi non dovrebbero essere coinvolti da nessuna attivit\u00e0; rilevazioni in senso opposto possono rivelare intrusioni non autorizzate o malevole in corso.\nGli honeypot possono portare dei rischi ad una rete, e devono essere maneggiati con cura. Se non sono ben protetti, un attacker potrebbe usarli per entrare in altri sistemi.\nEtimologia.\nIl termine \"honeypot\" (barattolo di miele) \u00e8 spesso collegato al personaggio per bambini Winnie the Pooh, un orso di pezza che spesso si trova nei guai a causa della sua golosit\u00e0 nei confronti del miele.\nUn'ulteriore spiegazione del termine \u00e8 un riferimento al nome, inglese, sarcastico per la costruzione circondante un gabinetto in un appezzamento di terra, o per altri metodi di raccolta letame in luoghi senza impianto idraulico interno. \"Honey\" \u00e8 quindi un termine ironico per tale rifiuto, contenuto in un \"honeypot\" finch\u00e9 non \u00e8 portato all'area di smaltimento da un camion addetto. In questo uso, gli attackers sono paragonabili alle mosche, attirate dall'odore dell'acqua di scolo.\nTipi di honeypot.\nGli honeypot possono essere classificati sia in base al contesto di utilizzo sia in base alla modalit\u00e0 di interazione con l\u2019utente.\nBasandosi sul contesto di utilizzo, gli honeypot sono classificati come:\nGli honeypot di produzione sono facili da utilizzare, immagazzinano un numero limitato di informazioni, e sono utilizzati principalmente in ambito aziendale. Gli honeypot di produzione sono situati all\u2019interno della rete aziendale assieme agli altri server di produzione, in modo tale da migliorare la sicurezza dell\u2019azienda. Normalmente, gli honeypot di produzione sono a bassa interazione, il che ne facilita l\u2019installazione. Raccolgono meno informazioni riguardo agli attacchi e agli attaccanti rispetto agli honeypot di ricerca.\nGli honeypot di ricerca nascono per raccogliere informazioni riguardanti le metodologie di attacco e le motivazioni che spingono la community di black hat ad eseguire attacchi informatici. Questi honeypot non danno valore aggiunto ad una specifica organizzazione; piuttosto, sono utilizzati per capire a quali minacce si \u00e8 esposti e quindi apprendere come proteggersi al meglio contro di esse. Gli honeypot di ricerca sono complessi da installare e mantenere, raccolgono un\u2019ampia quantit\u00e0 di informazioni, e sono usati principalmente in ambiti militari, pubblici e di ricerca.\nBasandosi invece sul design e quindi sulla modalit\u00e0 di interazione con l\u2019utente, gli honeypot sono classificati come:\nGli honeypot puri sono a tutti gli effetti macchine fisiche presenti nella rete di produzione. Gli attacchi sono monitorati da remoto collegandosi direttamente all\u2019honeypot in rete. Non \u00e8 necessaria l\u2019installazione di nessun software aggiuntivo sulla macchina. Sebbene un honeypot puro risulta utile, la segretezza di questo meccanismo di difesa pu\u00f2 essere migliorata appoggiandosi a soluzioni migliori.\nGli honeypot ad alta interazione sono veri computer, su cui eseguono applicazioni o servizi. Lo scopo di questi honeypot \u00e8 quello di simulare in maniera fedele una macchina facente parte dell\u2019ecosistema di produzione, consentendo agli attaccanti di utilizzare una variet\u00e0 di servizi realmente presenti con il solo scopo di fargli perdere tempo. La difficolt\u00e0 sta nel creare un ambiente la cui esecuzione sia confinata alla macchina stessa e non possa provocare danni al resto delle macchine presenti in rete. Grazie all\u2019utilizzo di macchine virtuali \u00e8 possibile ospitare pi\u00f9 honeypot su una singola macchina fisica, il che garantisce sicurezza verso l\u2019esterno ed un recupero veloce della sola macchina virtuale in caso di manomissione. In generale, gli honeypot ad alta interazione offrono un miglior servizio di sicurezza essendo difficili da rilevare, ma presentano costi di manutenzione pi\u00f9 elevati. Se non c\u2019\u00e8 possibilit\u00e0 di utilizzare macchine virtuali, si ha la necessit\u00e0 di mantenere una macchina fisica per ogni honeypot presente, il che pu\u00f2 essere estremamente costoso. Esempio: Honeynet.\nGli honeypot a bassa interazione sono solitamente software che emulano sistemi operativi e i servizi pi\u00f9 utilizzati dagli attaccanti per portare avanti un attacco. Questi honeypot sono pi\u00f9 semplici da installare e pi\u00f9 sicuri, ma riescono a catturare una quantit\u00e0 inferiore di informazioni. Grazie a questi software \u00e8 possibile simulare in molteplicit\u00e0 i servizi sopracitati su un'unica macchina fisica o virtuale. Esempio: Honeyd.\nPossono essere honeypot anche altre cose, come veri siti web o chatroom, il cui scopo \u00e8 di fermare utenti con intenti criminali.\nDeception technology.\nRecentemente, un nuovo segmento di mercato chiamato Deception technology (tecnologia dell\u2019inganno) \u00e8 emerso grazie all\u2019utilizzo delle tecnologie di base degli honeypot unite all\u2019integrazione di un sistema automatizzato per la scalabilit\u00e0. La deception technology affronta il problema dell'implementazione automatica di risorse honeypot in grandi imprese commerciali o istituzioni pubbliche.\nMalware honeypot.\nI malware honeypot sono utilizzati per individuare possibili malware sfruttando la conoscenza dei vettori di attacco e di replicazione noti. Una tecnica di replicazione del malware come quella della semplice copia su unit\u00e0 flash USB, pu\u00f2 essere facilmente individuata, sia manualmente che utilizzando honeypot speciali il cui scopo \u00e8 quello di emulare le periferiche di I/O. Il forte aumento dei malware creati per la ricerca ed il furto delle criptovalute, innesca in servizi come Bitcoin Vigil la necessit\u00e0 di creare e monitorare honeypot a basso costo ai fini di poter ricevere avvisi precoci su possibili infezioni da malware.\nHoneypot anti-spam.\nGli spammer abusano spesso di risorse come server di posta open mail relay e gli open proxy per effettuare attivit\u00e0 di spam. Alcuni sistemisti hanno quindi creato honeypot software che si fingono risorse di questo tipo per analizzare l\u2019attivit\u00e0 degli spammer. Questa tipologia di honeypot fornisce agli amministratori di sistema diverse possibilit\u00e0 di analisi e mitigazione degli attacchi, rendendo l\u2019utilizzo illecito di queste risorse pi\u00f9 difficile e rischioso.\nQuesti honeypot possono mostrare l\u2019indirizzo IP degli spammer e dare la possibilit\u00e0 di fermare in massa un\u2019azione di spam. Per gli honeypot open relay \u00e8 possibile determinare gli indirizzi e-mail degli spammer, grazie al fatto che questi, tipicamente, utilizzano come destinatari loro stessi in una prima fase di test. \u00c8 facile quindi ingannare gli spammer consegnando le prime mail illecite ricevute al destinatario, in questo modo si convincono che l\u2019honeypot sia un open relay genuino e abusabile. A questo punto l\u2019honeypot blocca tutte le mail provenienti dall\u2019indirizzo e-mail dello spammer che, senza successo, continuer\u00e0 ad utilizzare l\u2019honeypot credendo di effettuare spam. Tuttavia il mittente potrebbe essere a sua volta un altro sistema utilizzato in maniera illecita, di fatto gli spammer potrebbero utilizzare una catena di sistemi per rendere pi\u00f9 difficile il rilevamento del reale punto di partenza del messaggio.\nQuesto di per s\u00e9 \u00e8 indicativo delle potenzialit\u00e0 che hanno gli honeypot se utilizzati come strumento anti-spam.\nAgli albori degli honeypot anti-spam, gli spammer, con scarsa attenzione nel mascherare la loro posizione, potevano testare vulnerabilit\u00e0 e inviare spam direttamente dalle loro macchine sentendosi al sicuro. Gli honeypot hanno poi reso gli abusi pi\u00f9 rischiosi e difficili da portare a termine. \nA questo scopo gli honeypot anti-spam possono utilizzare i messaggi di test intercettati per riconoscere e ostacolare i tentativi di inoltro di spam attraverso loro stessi. I sistemisti possono poi scoprire altri dettagli riguardanti lo spam e lo spammer esaminando i messaggi di spam catturati.\nTra gli honeypot open mail relay troviamo Jackpot, scritto in Java da Jack Cleaver; smtpot.py, scritto in Python da Karl A. Krueger e spamhole, scritto in C. \"Bubblegum Proxypot\" \u00e8 un honeypot (o proxy pot) open source.\nRispetto ai primi anni 2000 la percentuale delle e-mail inviate attraverso i server di posta open relay \u00e8 scesa drasticamente, anche grazie al fatto che i fornitori di servizi internet (ISP), tramite liste di blocco, fermano l'invio di e-mail indirizzate a questi server. Di conseguenza, al giorno d'oggi, la presenza degli open mail relay \u00e8 praticamente nulla, e tra gli spammer \u00e8 diventato pi\u00f9 comune l'utilizzo di botnet.\nDatabase honeypot.\nI database vengono spesso attaccati da intrusi tramite SQL Injection. Poich\u00e9 tali attivit\u00e0 non sono riconosciute dai firewall di base, le aziende utilizzano spesso firewall specifici per la protezione dei database. Alcuni dei firewall per la protezione dei database SQL forniscono / supportano l\u2019architettura honeypot in modo tale da spostare gli intrusi su un database trappola mentre l'applicazione Web rimane funzionante.\nRilevamento.\nDal momento in cui gli honeypot sono armi utilizzate anche per inibire gli spammer, i sistemi di rilevamento di honeypot sono diventati l'arma usata dagli spammer. Poich\u00e9 i sistemi di rilevamento utilizzano probabilmente le caratteristiche uniche di honeypot specifici per identificarli, una grande quantit\u00e0 di honeypot in uso rende l'insieme di caratteristiche uniche pi\u00f9 ampio e scoraggiante per coloro che cercano di individuarli e quindi identificarli. Questa \u00e8 una circostanza insolita nel software: una situazione in cui un gran numero di versioni dello stesso software, tutte leggermente diverse tra loro, pu\u00f2 essere utile. C'\u00e8 anche un vantaggio nell'avere distribuito alcuni honeypot facili da rilevare. Fred Cohen, l'inventore del Deception Toolkit, sostiene anche che ogni sistema che gestisce il suo honeypot dovrebbe avere una porta di inganno che gli avversari possono usare per rilevare l'honeypot. Cohen ritiene che ci\u00f2 possa scoraggiare gli attaccanti.\nHoneynet.\nDue o pi\u00f9 honeypot su una rete formano una honeynet. In genere, una honeynet viene utilizzata per monitorare una rete pi\u00f9 ampia e / o pi\u00f9 diversificata in cui un honeypot potrebbe non essere sufficiente. Le honeynet e gli honeypot vengono solitamente utilizzati come parti di pi\u00f9 grandi network intrusion detection system. Una honey farm \u00e8 una raccolta centralizzata di honeypot e strumenti di analisi.\nIl concetto di honeynet inizi\u00f2 nel 1999 quando Lance Spitzner, fondatore dell'Honeynet Project, pubblic\u00f2 il documento \"To Build a Honeypot\"."}
{"id": "82419", "revid": "1318658", "url": "https://it.wikipedia.org/wiki?curid=82419", "title": "L\u00e9on Bakst", "text": "Biografia.\nNato da una famiglia ebraica a Grodno, Lev Rosenberg studi\u00f2 all'Accademia delle Belle Arti di Pietroburgo e all'Acad\u00e9mie Julian di Parigi dove approfond\u00ec la conoscenza dell'arte francese e si accost\u00f2 al simbolismo; nel 1898 fond\u00f2 con l'impresario teatrale Djagilev il gruppo d'avanguardia \"Il mondo dell'arte\".\nBakst disegn\u00f2 scene per tragedie greche e nel 1908 si guadagn\u00f2 una fama come creatore delle scene e dei costumi per Sergej Djagilev e i suoi Balletti russi riuscendo a coniugare la raffinatezza del simbolismo francese con la tradizione popolare russa. In questo contesto collabor\u00f2 con alcuni dei maggiori compositori dell'epoca come Igor' Stravinskij, Maurice Ravel, Reynaldo Hahn e Claude Debussy.\nTra le scenografie pi\u00f9 suggestive che cur\u00f2 nella loro prima esecuzione sono da ricordare:\nBakst ebbe una grande influenza sull'arte e sulla moda all'inizio del XX secolo, specialmente nella scenografia, di cui fu uno dei primi maestri moderni.\nMor\u00ec nel 1924 a Rueil-Malmaison e venne sepolto nel Cimitero dei Batignolles, a Parigi."}
{"id": "82420", "revid": "287204", "url": "https://it.wikipedia.org/wiki?curid=82420", "title": "Preonzo", "text": "Preonzo (in dialetto ticinese \"Pr\u00f3ns\" ) \u00e8 una frazione di 614 abitanti del comune svizzero di Bellinzona, nel Cantone Ticino (distretto di Bellinzona).\nGeografia fisica.\nLa localit\u00e0 si trova circa 7\u00a0km a nord di Bellinzona e 11\u00a0km a sud di Biasca, sulla sponda destra del fiume Ticino in valle Riviera a un'altitudine di 250\u00a0 m s.l.m.\nContrariamente ad altre localit\u00e0 vicine, il centro storico non si trova su un cono di deiezione come ad esempio Claro, Gnosca o Lodrino. \nAll'altezza di Preonzo il fiume Ticino effettua un meandro verso est per merito delle opere di bonifica e arginatura effettuate a inizio XX secolo.\nL'autostrada A2 costruita a met\u00e0 anni 1980 attraversa la campagna.\nA sud del paese si trova una zona geologicamente instabile che nel corso dei secoli \u00e8 stata teatro di vari smottamenti; dai primi anni del XXI secolo si \u00e8 riattivato il fenomeno della \"frana del Valegion\".\nOrigini del nome.\nNon si hanno molte prove sull'origine del toponimo. \nSecondo una teoria accreditata del linguista Konrad Huber l'etimologia di Preonzo dovrebbe collegarsi al latino \"Prefundus\" (profondo) e a \"Profunium\" (solco profondo nel fiume). \nSi indicherebbe dunque un abbassamento fisico o una depressione nella valle o nel fiume.\nIl toponimo ha subito variazioni nel corso dei secoli e sui vecchi testi sono citate varie forme: \"Prevonzo\" (1335), \"Provuntio\" (1431), \"Provontio\" (1514), \"Pronzio\" (1565), \"Preonz\" (1634) \"Preuonzo\" (1640).\nStoria.\nIn origine i diritti che il vescovo di Como godeva su Preonzo passarono agli Orelli di Locarno nel 1181. Preonzo nel 1335, nel 1433 figurava come parte del contado di Bellinzona e nel 1477 venne citato come comune autonomo dipendente dal ducato di Milano.\nNel XIV secolo Preonzo e Moleno formavano una vicinanza dipendente dalla chiesa di quest'ultimo, i cui statuti vennero confermati e riconosciuti dai cantoni Uri e Obvaldo durante il primo periodo di occupazione svizzera (1403-1422). Venne definitivamente integrato nella Confederazione nel 1499.\nDal punto di vista ecclesiastico, Preonzo ebbe probabilmente legami con la parrocchia di Biasca, in seguito come detto appartenne a quella di Moleno da cui si separ\u00f2, divenendo parrocchia autonoma nel 1545. \nPreonzo, Moleno, Claro e Gnosca sono le uniche localit\u00e0 del distretto di Bellinzona di rito ambrosiano, e pure le uniche situate in valle Riviera.\nFino al 1\u00ba aprile 2017 \u00e8 stato un comune autonomo che si estendeva per 16,44\u00a0km\u00b2; con le elezioni comunali del 2 aprile 2017 \u00e8 stato ufficialmente accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gorduno, Gudo, Moleno, Monte Carasso, Pianezzo, Sant'Antonio e Sementina nell'ambito del progetto di aggregazione del Bellinzonese.\nSimboli.\nSullo stemma di Preonzo sono presenti:\nSociet\u00e0.\nEvoluzione demografica.\nL'evoluzione demografica \u00e8 riportata nelle seguenti tabelle:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nSport.\nA Preonzo hanno sede alcune societ\u00e0 sportive dilettantistiche: il Football Club Preonzo (calcio), il Tennis Club Preonzo-Moleno (tennis), la Societ\u00e0 Federale Ginnastica Preonzo (ginnastica)."}
{"id": "82422", "revid": "599013", "url": "https://it.wikipedia.org/wiki?curid=82422", "title": "Pk", "text": ""}
{"id": "82424", "revid": "799504", "url": "https://it.wikipedia.org/wiki?curid=82424", "title": "Giovanni Canavesio", "text": "Biografia.\nLe notizie sulla sua vita sono piuttosto scarse. Sappiamo dagli archivi che nel 1450 teneva bottega a Pinerolo (ove \u00e8 registrato come \"maestro pittore\"); nel 1472 era presente in Albenga assieme al fratello Giacomo, poi sino al 1500 si spost\u00f2 con grande frequenza - esempio di atelier itinerante - lungo i crinali delle Alpi Marittime, firmando e datando le sue opere.\nLa firma (\"Presbiter Johes canavesis\") posta sul polittico conservato alla Galleria Sabauda di Torino testimonia che, nel corso della sua vita, divenne sacerdote.\nGli furono affidate commesse relative a grandi cicli di affreschi le cui raffigurazioni pittoriche erano didatticamente pensate come \"Biblia Pauperorum\" ad uso dei fedeli. Agli affreschi si aggiungevano talvolta richieste di polittici destinati a decorare gli altari.\nTra i cicli di affreschi eseguiti da Canavesio in Liguria va ricordato quello della chiesa di San Bernardo a Pigna (1482) (Imperia) con scene della \"Passione\" e del \"Giudizio Universale\" e l'affresco araldico del 1477 presso il palazzo vescovile di Albenga.\nLa sua opera pi\u00f9 importante \u00e8 il grandioso ciclo di affreschi (1491) dai colori smaglianti, posto nella cappella di Notre Dame des Fontaines vicino a Briga (La Brigue); vi troviamo, nell'arco trionfale, scene della \"Vita della Vergine e Infanzia del Cristo\", mentre la \"Passione di Cristo\" occupa per intero le due pareti della navata ed il grande \"Giudizio Universale \" occupa la controfacciata della parete di ingresso.\nTra i polittici rimasti, oltre a quello della Sabauda, vanno menzionati quello nella chiesa del convento di San Domenico a Taggia (Imperia) (1472), la pala dell'altare maggiore nella chiesa dei Santi Giuseppe e Floriano a Verderio Superiore (Lecco) (1499) e quello, recentemente restaurato, nella Chiesa di San Michele Arcangelo a Pigna datato 1500.\nBreve profilo artistico.\nCresciuto nel contesto della pittura piemontese verso la met\u00e0 del XV secolo, dominata dalla lezione gotica di Giacomo Jaquerio, Canavesio fece propri i canoni stilistici di una pittura religiosa che, per rispondere alla sua funzione pedagogica, deve rendere con immediata crudezza le passioni e dare forma grottesca alle malvagit\u00e0 dell'animo umano.\nIl profilo artistico di Canavesio non va tuttavia confinato nella dimensione di un onesto frescante, che ripropone fuori tempo canoni stilistici ormai desueti. Egli si dimostra aggiornato sulla evoluzione delle pittura ligure avvenuta sulla scia di Vincenzo Foppa e per impulso, soprattutto, di Ludovico Brea; conosce la scuola provenzale dominata dalle figure di Enguerrand Quarton e di Barth\u00e9lemy d'Eyck, e conosce (soprattutto attraverso opere a stampa di Israhel van Meckenem) l'arte nordica. Sorprende, nella inquietate rappresentazione del \"Giudizio Universale\" di Notre Dame des Fontaines, che la raffigurazione scheletrica della morte intenta ad abbracciare l'abisso infernale e la figura combattente di San Michele, siano una palese citazione tratta da tavole di analogo soggetto eseguite dai fiamminghi Jan van Eyck e Petrus Christus."}
{"id": "82426", "revid": "287204", "url": "https://it.wikipedia.org/wiki?curid=82426", "title": "Gerra Verzasca", "text": "Gerra Verzasca (in dialetto ticinese \"Geira\") \u00e8 una frazione del comune svizzero di Verzasca, nel Cantone Ticino (distretto di Locarno).\nGeografia fisica.\nIl territorio comprende la localit\u00e0 di Gerra Valle, situata quasi in fondo alla valle Verzasca, e fino al 2020 comprendeva anche le localit\u00e0 di Agarone e Gerra Piano, che si trovano sui fianchi del piano di Magadino e che furono aggregati a Gerra Verzasca nel 1920, rimaste ora al comune di Cugnasco-Gerra dal 2020.\nStoria.\nIl nome Gerra indica l'origine alluvionale del territorio, dalla riva ghiaiosa. Fino al 1235 la Verzasca formava un solo Comune che fu poi diviso in Verzasca superiore e inferiore e ulteriormente nelle in singole vicinanze. Gerra era parte della vicinanza di Brione e dal 1803 al 1852 apparteneva al comune di Brione-Gerra che fu sciolto e diviso nel 1852 nei nuovi comuni di Brione Verzasca e Gerra Verzasca e che si estendeva per 16,18\u00a0km\u00b2. Gi\u00e0 nel 1742 la Parrocchia di Gerra si era staccata da quella Brione. Gli abitanti di Gerra, come gli altri verzaschesi, cercarono nei secoli di ottenere sbocchi sul Piano di Magadino, nei due nuclei di Gerra Piano e Agarone, che divennero territorio comunale di Gerra solo nel 1920, quando fu soppressa la propriet\u00e0 promiscua delle Terricciuole amministrata tra Locarno, Minusio e Mergoscia. Il 21 aprile 2008 \u00e8 stato accorpato all'altro comune soppresso di Cugnasco per formare il nuovo comune di Cugnasco-Gerra.\nIl 18 ottobre 2020 il comprensorio di valle costituente Gerra Valle \u00e8 stato staccato da Cugnasco-Gerra e aggregato al nuovo comune di Verzasca.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "82428", "revid": "287204", "url": "https://it.wikipedia.org/wiki?curid=82428", "title": "Losone", "text": "Losone () \u00e8 un comune svizzero di 6\u00a0701 abitanti del Cantone Ticino, nel distretto di Locarno.\nGeografia fisica.\nLosone sorge a poca distanza dal Lago Maggiore, al quale ha accesso tramite i comuni limitrofi di Locarno e Ascona, ed \u00e8 limitato da una parte dal fiume Maggia e dall'altra dal fiume Melezza che confluisce nel primo.\nStoria.\nLa Grotta dei Pagani, un rifugio di epoca preistorica, e le incisioni rupestri del \"Santuario preistorico di Arcegno\", frazione di Losone da tempi immemori, dimostrano che la zona era abitata gi\u00e0 nel periodo Neolitico.\nNel Medioevo Losone comprendeva, oltre alla gi\u00e0 citata Arcegno, e alle tre frazioni della Bassa Losone (San Giorgio, San Rocco e San Lorenzo), anche il paesino di Vosa, un\u2019exclave in Valle Onsernone.\nDurante l'Ottocento il Comune inizi\u00f2 a svilupparsi, grazie prima alla costruzione del ponte sulla Maggia nel 1815, che colleg\u00f2 Losone con l'attuale quartiere locarnese di Solduno, e successivamente per la realizzazione delle strade verso Ascona e Centovalli. L'opera pi\u00f9 importante, per\u00f2, che segn\u00f2 il futuro del Comune, fu l'arginatura del letto del fiume alla fine del secolo che permise di bonificare le zone alluvionali dei Saleggi, Gerre e Arbigo. La presenza di questi vasti spazi pianeggianti, vicino al centro dell'agglomerato Locarnese e ben connessi, furono un fattore determinante per l'installazione di AGIE nel 1957, che fu seguita da altre aziende che favorirono lo sviluppo industriale del Comune, prima nella zona dei Saleggi e poi dello Zandone.\nNei decenni che hanno seguito il secondo dopoguerra, il Comune ha visto la sua popolazione aumentare drasticamente e quella che era la campagna di una Losone prettamente rurale si \u00e8 rapidamente riempita di villette e altre abitazioni residenziali.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nA Losone hanno sede le scuole dell'infanzia, le scuole elementari e le scuole medie (queste ultime, progettate da Livio Vacchini e costruite nel 1976.\nGeografia antropica.\n al suo carattere residenziale .\nLosone \u00e8 tradizionalmente suddivisa in tre nuclei, che corrispondono alle tre antiche comunit\u00e0 che formavano la pieve di Losone, a cui si aggiunge la frazione di Arcegno (situata in collina). I tre nuclei della vecchia Losone prendono nome dalle rispettive chiese di San Lorenzo, San Giorgio e San Rocco.\nEconomia.\nDurante il Secondo dopoguerra Losone ha visto la creazione e lo sviluppo sul suo territorio di due zone industriali e artigianali: il polo economico ad alta tecnologia dei Saleggi si estende nei pressi del Ponte Maggia, mentre la zona industriale dello Zandone sorge sulle rive del fiume Melezza, avvolta dal bosco. Tra le maggiori imprese insediate nel Comune si possono citare: la Diamond (leader nella componentistica per fibra ottica), la Sensoptic (sensori e componenti di alta tecnologia) e la AGIE SA (macchine di elettroerosione).\nLosone ha conosciuto anche un incremento del settore turistico, grazie alle vaste aree di svago lungo i fiumi e alla sua posizione centrale tra i Comuni rivieraschi di Ascona e Locarno e le valli Onsernone, Maggia e le Centovalli..\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nLosone ospita una serie di impianti sportivi per la pratica di sport nella natura e all'aria aperta, tra cui: golf, equitazione, calcio, tennis, mini-golf e arrampicata."}
{"id": "82430", "revid": "200568", "url": "https://it.wikipedia.org/wiki?curid=82430", "title": "Micro", "text": "Micro (dal greco \u03bc\u03b9\u03ba\u03c1\u03cc\u03c2 \"molto piccolo\") pu\u00f2 riferirsi a:"}
{"id": "82436", "revid": "2225", "url": "https://it.wikipedia.org/wiki?curid=82436", "title": "Lemony Snicket's", "text": ""}
{"id": "82437", "revid": "287204", "url": "https://it.wikipedia.org/wiki?curid=82437", "title": "Big Daddy", "text": ""}
{"id": "82441", "revid": "183694", "url": "https://it.wikipedia.org/wiki?curid=82441", "title": "Giulietta Rovera", "text": "Collaboratrice di quotidiani come Il Lavoro, l'Avanti!, Stampa Sera, Il Secolo XIX e di riviste, fra le quali \"Politica internazionale e Ragionamenti\".\nHa scritto sceneggiati televisivi riguardanti la vita dei grandi della musica leggera, le donne medievali, le coppie celebri del XX secolo e commedie di carattere poliziesco e di spionaggio.\nTra le sue pubblicazioni si ricordano \"Giornali, pubblica opinione\", \"Medio Oriente\", \"Come io mi voglio\" e \"Delitto d'onore\".\nHa pubblicato inoltre l\u2019inchiesta \"Per hobby e per passione: dai fanatici di Barbie ai ladri di manoscritti, dai cultori del sesso ai collezionisti di farfalle \u2013 Viaggio nelle manie e gli svaghi di tutto il mondo.\" E insieme con Anna Verna la biografia \"Gertrude Stein. Identit\u00e0 a genere. Temi di una scrittura magica. Premio Il paese delle Donne 2018 per la saggistica.\""}
{"id": "82442", "revid": "124991075", "url": "https://it.wikipedia.org/wiki?curid=82442", "title": "Apoxy\u00f3menos", "text": "LApoxy\u00f3menos (traslitterazione dal participio greco , \"colui che si deterge\") \u00e8 una statua bronzea di Lisippo, databile al 330-320 a.C. circa e oggi nota solo da una copia marmorea (marmo pentelico) di et\u00e0 claudia del Museo Pio-Clementino nella Citt\u00e0 del Vaticano. Si conoscono inoltre varie copie con varianti.\nStoria.\nLa statua bronzea dell'Apoxy\u00f3menos, assieme ad un'altra statua di Lisippo che rappresentava un leone giacente, si trov\u00f2, in epoca successiva, ad abbellire e ornare le terme di Agrippa in Roma. Tiberio, affascinato dall'opera, prov\u00f2 a portarla nel suo palazzo sul Palatino, ma dovette poi ricollocarla a posto per le proteste dei Romani.\nUna versione marmorea fu rinvenuta nel 1849 nel quartiere romano Trastevere, nel vicolo delle Palme, che da quel ritrovamento, prese poi il nome di \"vicolo dell'Atleta\". Unitamente alla statua furono ritrovate anche le statue del \"Toro frammentario\" e il \"Cavallo di bronzo\".\nL'opera venne esposta, quasi subito, nei Musei Vaticani (Citt\u00e0 del Vaticano), inizialmente nella camera del Mercurio, nel cortile ottagonale, quindi fu rimossa e spostata al Braccio Nuovo. Nel 1924 fece il percorso a ritroso e ritorn\u00f2 nella Camera dell'Hermes, dove ci fu un nuovo, pi\u00f9 accurato restauro effettuato dal Galli. Questi, tra le altre cose, tolse il dado posto dal Tenerani nella mano destra, provvide a rifare lo strigile, effettu\u00f2 la sostituzione di vari perni esistenti e infine, vi integr\u00f2 molto accuratamente le dita distese. Nel 1932 la statua trov\u00f2 la sua collocazione definitiva nella stanza pi\u00f9 propriamente detta Gabinetto dell'Apoxy\u00f3menos. Nel 1994 la scultura fu oggetto di una profonda e completa opera di pulitura.\nLa statua fin dal suo ritrovamento ebbe subito una grandissima notoriet\u00e0 mondiale: di essa fu diffuso il calco in gesso, in numerose copie e in varie parti d'Europa. Una copia del calco, venne richiesta anche dallo scultore Shakespeare Wood, al quale venne donata, per essere poi collocata nell'Accademia di Belle Arti di Madras. In tale occasione e per tale finalit\u00e0 fu realizzata una copia cosiddetta \"forma buona\", vale a dire, una particolare matrice in gesso; di questa operazione, rimasero visibili le tracce fino a quando fu effettuato l'ultimo restauro.\nUna variante del tipo dell\"Apoxy\u00f3menos\" \u00e8 il cosiddetto \"Atleta di Lussino\", un originale bronzeo trovato nel 1996. Una pi\u00f9 simile a quest'ultima, ma con le braccia reggenti un vaso si trova nella galleria degli Uffizi.\nDescrizione.\nL\"Apoxy\u00f3menos\" raffigura un giovane atleta nell'atto di detergersi il corpo con un raschietto di metallo, che i Greci chiamavano e i Romani \"strigilis\", in italiano \"striglia\". Era uno strumento dell'epoca, di metallo, ferro o bronzo, che era usato solo dagli uomini e, principalmente, dagli atleti per pulirsi dalla polvere, dal sudore e dall'olio in eccesso che veniva spalmato sulla pelle prima delle gare di lotta. L'atleta \u00e8 quindi raffigurato in un momento successivo alla competizione, in un atto che accomuna vincitore e vinto.\nLa versione dei Musei Vaticani si presume sia stata eseguita in un'officina romana di buona qualit\u00e0, pure se, ad una pi\u00f9 attenta analisi, resta qualche piccola imperfezione e decadimento di livello; ne \u00e8 un particolare esempio la resa della zona interna del braccio sinistro. La statua risulta nella sua totalit\u00e0 sostanzialmente completa e tuttora in condizioni molto buone.\nPiccoli particolari rovinati si possono riscontrare nella punta del naso, mancante, diverse scheggiature relative all'orecchio sinistro, ai capelli, a una delle mascelle e anche allo zigomo sinistro. Esistono due fratture sul braccio destro; una \u00e8 situata alla met\u00e0 circa del bicipite e una seconda sopra il polso. Il braccio sinistro riporta una frattura alla spalla, dove si possono anche notare piccole perdite di materiale e una seconda frattura al polso.\nSu una vasta zona dell'avambraccio destro sono evidenti le tracce di leggere corrosioni e di un'antica azione del fuoco. In una delle mani mancano tutte le dita e si notano fori di perni che risalgono ad un precedente restauro.\nMancano anche il pene e una parte dei genitali nella zona inferiore. La gamba sinistra rivela una frattura sotto l'anca. La gamba destra rivela due fratture; sotto la caviglia e sotto il ginocchio.\nStile.\nCol gesto di portare in avanti le braccia (tesa la destra e piegata la sinistra), la figura segn\u00f2 una rottura definitiva con la tradizionale frontalit\u00e0 dell'arte greca: le statue precedenti avevano infatti il punto di vista ottimale davanti (un retaggio delle collocazioni dei simulacri nelle celle dei templi), mentre in questo caso per godere appieno del soggetto si deve girargli intorno. Con tale innovazione l'opera \u00e8 considerata la prima scultura pienamente a tutto tondo dell'arte greca.\nLa figura si muove ormai nello spazio con una grande naturalezza, con una posizione a contrapposto che deriva dal \"Doriforo\" di Policleto; in questo caso per\u00f2 entrambe le gambe sostengono l'atleta e la sua figura \u00e8 leggermente inarcata verso la sua sinistra, seguendo quel gusto per la dinamica e l'instabilit\u00e0 maturato da Skopas qualche anno prima. Esso si protende nello spazio con audacia, col peso caricato sulla gamba sinistra (aiutata da un sostegno a forma di tronco d'albero) e con una lieve torsione del busto, che spezza irrimediabilmente la razionalit\u00e0 del chiasmo policleteo, cosicch\u00e9 i pesi non sono pi\u00f9 distribuiti con simmetria sull'asse mediano. Il corpo dell'opera \u00e8 percorso da una linea di forza ondulata e sinuosa, che d\u00e0 l'impressione allo spettatore che l'opera possa in qualche modo andargli incontro.\nIl corpo \u00e8 snello, con una testa pi\u00f9 piccola del tradizionale 1/8 dell'altezza del canone di Policleto, in modo da assecondare un'innovativa visione prospettica, che tiene conto del punto di vista dello spettatore piuttosto che della reale antropometria della figura. Scrisse a tale proposito Plinio che Lisippo \u00absoleva dire comunemente che essi [gli scultori a lui precedenti] riproducevano gli uomini come erano, ed egli invece come all'occhio appaiono essere\u00bb (\"Naturalis Historia\", XXXIV, 65.)."}
{"id": "82444", "revid": "124207066", "url": "https://it.wikipedia.org/wiki?curid=82444", "title": "Sam Shepard", "text": "Biografia.\nDrammaturgo prolifico, molti dei suoi lavori, a volte da lui stesso diretti e interpretati, sono noti per essere espliciti e spesso assurdi, e per avere un autentico stile e sensibilit\u00e0 del coraggioso e moderno \"American West\". Shepard \u00e8 stato inoltre un apprezzato attore teatrale e cinematografico. La sua commedia \"Buried Child\" ha ricevuto un Premio Pulitzer nel 1979; altri importanti lavori sono \"Curse of the Starving Class\" del 1978, \"True West\" del 1980 e \"A Lie of the Mind\" del 1985. Nel 2000 mette in scena al Magic Theatre di San Francisco \"The Late Henry Moss\", che include nel cast Nick Nolte, Sean Penn, Woody Harrelson e Cheech Marin.\nVita privata.\nShepard \u00e8 stato sposato dal 1969 al 1984 con l'attrice O-Lan Jones, da cui ha avuto un figlio, Jesse; ha avuto una relazione extraconiugale nel 1971 con la cantante Patti Smith. \u00c8 stato legato dal 1982 al 2009 all'attrice Jessica Lange, da cui ha avuto due figli, Hannah e Samuel. Dal 2014 era legato all'attrice Mia Kirshner.\nSam Shepard fu il percussionista di un eccentrico gruppo rock della fine degli anni sessanta, i The Holy Modal Rounders.\nIl 3 gennaio 2009 venne arrestato per guida in stato di ebbrezza. Fu rilasciato l'11 febbraio con la condanna a 24 mesi di libert\u00e0 vigilata, 100 ore di servizio alla comunit\u00e0 e la frequenza di corsi di disintossicazione dall'alcool.\nMorte.\nL'attore \u00e8 morto il 27 luglio 2017 nella sua casa in Kentucky, per complicanze dovute alla sclerosi laterale amiotrofica da cui era affetto da tempo.\nDoppiatori italiani.\nNelle versioni in italiano dei suoi film, Sam Shepard \u00e8 stato doppiato da:"}
{"id": "82445", "revid": "599", "url": "https://it.wikipedia.org/wiki?curid=82445", "title": "Esaedro regolare", "text": ""}
{"id": "82446", "revid": "7", "url": "https://it.wikipedia.org/wiki?curid=82446", "title": "Aron Hector Schmitz", "text": ""}
{"id": "82447", "revid": "7", "url": "https://it.wikipedia.org/wiki?curid=82447", "title": "Ettore Schmitz", "text": ""}
{"id": "82448", "revid": "767487", "url": "https://it.wikipedia.org/wiki?curid=82448", "title": "Joseph D\u00e9chelette", "text": "Biografia.\nJoseph D\u00e9chelette nacque in un'agiata famiglia di industriali di Roanne e dopo gli studi a Saint-Chamond, inizi\u00f2 a lavorare come rappresentante dell'impresa familiare. Tuttavia la passione per l'archeologia, alla quale era stato iniziato dallo zio, Jacques Gabriel Bulliot (1817-1902), figura eminente della massoneria, prese presto il sopravvento."}
{"id": "82449", "revid": "117436059", "url": "https://it.wikipedia.org/wiki?curid=82449", "title": "Nano (prefisso)", "text": "Nano \u00e8 un prefisso SI che esprime il fattore 10-9, ovvero 1 / 1 000 000 000, ossia un miliardesimo. Il suo simbolo \u00e8 n.\n\u00c8 stato confermato nel 1960 dalla CGPM. Deriva dalla parola greca\n\u03bd\u03ac\u03bd\u03bf\u03c2 (\"n\u00e0nos\"), che significa nano, cio\u00e8 persona molto piccola."}
{"id": "82450", "revid": "599", "url": "https://it.wikipedia.org/wiki?curid=82450", "title": "Miliardesimo", "text": ""}
{"id": "82452", "revid": "599", "url": "https://it.wikipedia.org/wiki?curid=82452", "title": "Milionesimo", "text": ""}
{"id": "82453", "revid": "108044642", "url": "https://it.wikipedia.org/wiki?curid=82453", "title": "Flinders Petrie", "text": "Biografia.\nArcheologo dalla meticolosa tecnica di scavo, si distinse per la sistematicit\u00e0 nel raccogliere e descrivere qualsiasi tipo di reperto, dal pi\u00f9 importante al meno rilevante. Sir Flinders Petrie si occup\u00f2 dei siti archeologici nazionali, incluso Stonehenge, fra il 1875 ed il 1880.\nIn quest'ultimo anno ebbe inizio la sua imponente carriera di archeologo tramite scavi in Egitto ed in Palestina supportati da numerosi volumi sulle scoperte effettuate, racconti popolari ed un'autobiografia. Svolse gran parte della sua attivit\u00e0 in Egitto in collaborazione con il connazionale Reginald Engelbach.\nFra i grandi meriti di Flinders Petrie vi \u00e8 quello di aver messo a punto una propria tecnica di seriazione dei reperti archeologici che gli permise di stabilire una successione cronologica di 2200 tombe a fossa della necropoli di Naqada nell'Alto Egitto.\nDal 1926 la sua attivit\u00e0 di studio si concentr\u00f2 completamente in Palestina sino alla sua morte avvenuta a Gerusalemme a causa della malaria nel 1942.\nLa vedova don\u00f2 la testa del marito ad una associazione chirurgica inglese affinch\u00e9 potesse esaminare il cervello di un essere estremamente dotato di intelligenza."}
{"id": "82454", "revid": "1652635", "url": "https://it.wikipedia.org/wiki?curid=82454", "title": "Pico (prefisso)", "text": "Pico \u00e8 un prefisso SI che esprime il fattore 10\u221212, ovvero un milionesimo di milionesimo. Il suo simbolo \u00e8 p.\n\u00c8 stato confermato nel 1960 dalla CGPM. Il nome deriva secondo alcuni dalla parola italiana \"piccolo\", secondo altri dallo spagnolo \"pico\"."}
{"id": "82455", "revid": "1745361", "url": "https://it.wikipedia.org/wiki?curid=82455", "title": "Racconto", "text": "Il racconto \u00e8 una narrazione in prosa di contenuto fantastico o realistico, distinto dalla fiaba, poich\u00e9 presenta le vicende narrate come realmente avvenute, e pi\u00f9 breve del romanzo (similmente alla novella). \nSe riferito a una specifica persona, il racconto - di formato pi\u00f9 o meno esteso - diventa biografico. Se il racconto \u00e8 scritto in riferimento a se stessi, si \u00e8 davanti ad un racconto autobiografico.\nStoria.\nIn Occidente la tradizione del racconto breve \u00e8 molto antica, e va fatta risalire alle antiche forme orali e ai generi medievali come l\"'exemplum\", il \"fabliau\" e il \"lai\". Ma il genere acquista la sua autonomia, in forma di \"novella\", a partire dalla raccolta anonima de \"Il Novellino\" (1281-1300), e si afferma soprattutto con il \"Decameron\" (1350-1353) di Giovanni Boccaccio (1313-1375), che ne fissa il canone fino al Rinascimento. Con il \"Decameron\" la novella si emancipa dai generi medievali: ne viene rivendicata la novit\u00e0 (come indica il nome stesso) e se ne attesta il carattere realistico. Elementi che rimarranno costanti nei continuatori del genere, come Geoffrey Chaucer (1343-1400, autore de \"Canterbury Tales\", 1386-1387), Franco Sacchetti (1335-1400, autore de \"Il Trecentonovelle\", 1399), Marguerite de Navarre (1492-1549, autrice de \"Heptam\u00e9ron\", 1540-1549), Matteo Bandello (1480-1562, autore di \"Novelle\", 1554), Miguel de Cervantes (1547-1616, autore de \"Novelas ejemplares\", 1613). Boccaccio introduce anche la forma della narrazione a cornice (i singoli racconti sono inseriti in un racconto pi\u00f9 ampio che li contiene e li giustifica), prendendo l'esempio dalla raccolta orientale \"Le mille e una notte\", ma trasformando la cornice in un legame concreto con le vicende contemporanee (la peste del 1348) e in uno strumento di coesione tematica e compositiva. Editorialmente parlando, si pu\u00f2 dire che la cornice \u00e8 oggi sostituita dalla raccolta in forma di libro, che presenta in modo unitario un certo numero di racconti.\nDopo la stagione d'oro della novella rinascimentale la narrazione breve gode di fortuna alterna e convive con altri generi. Dopo la scarsa fortuna nel periodo barocco, le narrazioni brevi, anche se non nella forma della novella canonica, tornano di moda nel Settecento (favole morali, apologhi, racconti filosofici, fiabe argute come quelle di Gasparo Gozzi) e ritrovano solo nell'Ottocento un pieno sviluppo. Particolarmente significativi sono i racconti di Ernst Theodor Amadeus Hoffmann (1776-1822) che preludono alla ripresa romantica della novella e alla sua rinascita otto-novecentesca. Autori importanti, che hanno influenzato notevolmente gli scrittori successivi di racconti brevi, sono Edgar Allan Poe (1809-1849), Guy de Maupassant (1850-1893) e Anton \u010cechov (1860-1904).\nTra Otto e Novecento, dopo la grande stagione del romanzo moderno (che in spagnolo e in inglese mutua il nome, proprio per il carattere realistico, dall'antica novella, come si deduce dai sostantivi \"novela\" in spagnolo e \"novel\" inglese), il racconto torna in auge soprattutto in alcuni paesi (Stati Uniti d'America, Russia, America latina) e si afferma quasi universalmente con le pretese di un genere nuovo, caratterizzato da alcuni elementi (brevit\u00e0, essenzialit\u00e0, densit\u00e0, unicit\u00e0) codificati dallo stesso Poe, e assumendo spesso il nome di \"short story\" o, in italiano, di \"racconto breve\" (che tende a sostituire il termine novella). Nello stesso periodo in Italia il racconto breve trova un terreno particolarmente favorevole: autori di racconti brevi (anche se spesso chiamati novelle) sono tra gli altri Giovanni Verga, Luigi Pirandello, Grazia Deledda, Gabriele D'Annunzio, Italo Svevo, Tommaso Landolfi, Primo Levi, Alberto Moravia, Giorgio Bassani, Carlo Cassola, Piero Chiara, Dino Buzzati, Italo Calvino, Antonio Tabucchi."}
{"id": "82456", "revid": "327094", "url": "https://it.wikipedia.org/wiki?curid=82456", "title": "Luigi Canina", "text": "Biografia.\nDopo aver completato gli studi a Torino presso la scuola di Ferdinando Bonsignore, nel 1818 si trasfer\u00ec a Roma per studiare meglio le architetture classiche.\nIn qualit\u00e0 di archeologo, si occup\u00f2 degli scavi di Tusculum nel 1839-40 per incarico della regina Maria Cristina di Savoia e di quelli della via Appia antica nel 1848, come Commissario alle antichit\u00e0 di Roma; a lui si deve anche la sistemazione dei resti scavati ai lati della via come passeggiata archeologica, e l'inserimento dei frammenti di decorazioni e sculture in nuove quinte in muratura, che riproponevano la facciata degli antichi sepolcri. Inoltre, diede impulso alle prime attivit\u00e0 di scavo del Foro Romano.\nNel 1818 venne incaricato dal principe Camillo Borghese per la trasformazione e l'ampliamento della Villa Borghese.\nCome architetto gli si deve: il monumentale ingresso di Villa Borghese a Roma da piazzale Flaminio (1827); la risistemazione della \"Casina Vagnuzzi\" fuori da Porta del Popolo, a Roma; un progetto non realizzato per la ricostruzione del Santuario di Oropa, del 1842, ed il castello ducale di Northumberland in Inghilterra. Diede inoltre, da Roma, un importante contributo alla realizzazione della chiesa della Gran Madre di Dio a Torino, opera di Ferdinando Bonsignore, e soprattutto all'esecuzione dell'apparato scultoreo.\nCome studioso di architettura antica risult\u00f2 uno dei primi a compilare un'opera significativa in materia, intitolata \"L'architettura antica descritta\", nella quale utilizz\u00f2 un metodo storico di analisi.\nNel 1849 venne insignito della Royal gold medal for the promotion of architecture, prestigiosa onorificenza conferita dal Royal Institute of British Architects (RIBA).\nLa casa natale \u00e8 sita in Casale Monferrato, nella via a lui intitolata, al numero civico 15; sul portale d'ingresso \u00e8 posta una lapide in marmo con epitaffio.\n\u00c8 sepolto nella chiesa di Santa Croce a Firenze.\nIl monumento funebre \u00e8 opera dello scultore Niccol\u00f2 Matas. Il grande monumento nella citt\u00e0 natia di Casale Monferrato \u00e8 opera dello scultore Benedetto Cacciatori.\nOpere.\nNotevole la sua attivit\u00e0 di disegnatore, sia per l'illustrazione dei resti antichi, sia per le ricostruzioni grafiche degli edifici. Raccolte di disegni furono pubblicate a pi\u00f9 riprese (\"L'architettura antica descritta e dimostrata coi monumenti\" (1834-44), in 9 volumi, \"Gli edifizi di Roma antica\" (1851) in 4 volumi). \nPubblic\u00f2 inoltre vari articoli (\"Atti della Pontificia Accademia Romana di Archeologia\", annate 1835, 1839, 1851, 1863, l'ultima con un articolo postumo) e opuscoli su questioni particolari.\nDei documenti riguardanti l'attivit\u00e0 di Luigi Canina, contenuti nell'archivio familiare, sono conservati nell'Archivio storico del Comune di Casale Monferrato. Altri sono anche all'archivio Luigi Canina presso l'Archivio di Stato di Torino."}
{"id": "82457", "revid": "120010394", "url": "https://it.wikipedia.org/wiki?curid=82457", "title": "Femto", "text": "Femto \u00e8 un prefisso SI che esprime il fattore 10\u221215, cio\u00e8 un milionesimo di miliardesimo. Il suo simbolo \u00e8 f.\n\u00c8 stato adottato nel 1964 dalla CGPM. Questa sigla deriva dalla parola danese \"femten\", quindici, che vuole indicare la potenza di meno quindici."}
{"id": "82458", "revid": "1449352", "url": "https://it.wikipedia.org/wiki?curid=82458", "title": "Salome (discepola di Ges\u00f9)", "text": " I Vangeli ricordano la sua presenza ai piedi della Croce, con Maria e Giovanni, attribuendole quindi il ruolo di testimone diretta della morte di Cristo. Salome fu presente anche alla deposizione e tumulazione di Cristo, e, soprattutto, \u00e8 una delle tre Marie che la mattina di Pasqua, recandosi al Sepolcro, fu prima testimone della Risurrezione insieme alla Maddalena ed a Maria di Cleofa. Secondo una tradizione consolidata, era anche la suocera di Simon Pietro.\nSalome nei Vangeli.\nIn base a quanto detto nel vangelo di Matteo, Salome, sulla via di Gerusalemme, chiese a Ges\u00f9: \u00abFai, o Signore, che i miei figli siedano nel tuo Regno uno alla tua destra ed uno alla tua sinistra\u00bb (Matteo ); invece, nel vangelo secondo Marco (), sono i soli figli che formulano tale richiesta e gli esegeti dell'interconfessionale Bibbia TOB rilevano come \"nel racconto parallelo di Mc10,35 non \u00e8 \"la madre dei figli di Zebedeo\", ma sono questi stessi che soli si avvicinano a Ges\u00f9\".\nSalome, insieme a Maria madre di Giacomo il Minore e a Maria Maddalena, era una delle donne presenti alla croce (Marco ; Matteo ); esse vengono tradizionalmente indicate come \"le Tre Marie\". Insieme la mattina di Pasqua esse si recarono alla tomba di Ges\u00f9 scoprendo la sua resurrezione. Esse \u00abstavano ad osservare dove veniva deposto\u00bb (Marco ) e trascorso il sabato, \u00abcomprarono oli aromatici per andare ad imbalsamare Ges\u00f9\u00bb (Marco ). Furono le prime a ricevere l'annuncio della resurrezione e l'incarico di diffondere la buona notizia. \nL'esame sinottico di \"Vangelo secondo Matteo\" e \"Vangelo secondo Marco\" , che come \"Vangelo secondo Giovanni\" descrive le donne presenti alla passione di Ges\u00f9, porta a identificare Salome come la madre dei figli di Zebedeo.\nNei vangeli apocrifi.\nSalome compare nel Vangelo apocrifo conosciuto come Protovangelo di Giacomo insieme a un'anonima ostetrica durante la nascita di Ges\u00f9, ed \u00e8 regolarmente raffigurata come tale nelle icone ortodosse orientali della scena, mentre \u00e8 da tempo scomparsa dalla maggior parte delle rappresentazioni occidentali.\nChe Salome sia la prima, dopo la levatrice, a testimoniare la nascita e a riconoscere Ges\u00f9 come il Cristo, sono circostanze che tendono a collegarla con la Salom\u00e8 discepola di Ges\u00f9. Con il Medioevo questa Salome \u00e8 stata spesso identificata con Maria Salome in Occidente, e quindi considerata come la levatrice credente.\nNelle tradizioni successive.\nEsiste un'altra tradizione secondo la quale, per via delle persecuzioni contro i Cristiani seguite alla morte di Ges\u00f9, le tre Marie furono arrestate ed imbarcate su una nave senza remi e senza vele, la quale, guidata dalla Provvidenza, raggiunse le rive della Provenza, in Francia. Il luogo dello sbarco \u00e8 ancora oggi ricordato nel paesino di Saintes-Maries-de-la-Mer, dove sorge una chiesa a loro dedicata. Il rinvenimento delle presunte reliquie delle tre sante ebbe luogo nel paesino citato, verso la fine della prima met\u00e0 del XV secolo, alla presenza del legato pontificio cardinale Pietro di Foix, del re di Napoli Renato I e della sua consorte regina Isabella.\nSecondo un'ulteriore tradizione, ritenuta dalla Santa Sede la pi\u00f9 accreditata, santa Salome arriv\u00f2 in Italia, nei pressi di Veroli nel Lazio, in un anno imprecisato insieme a san Demetrio e san Biagio. Stanca del viaggio, trov\u00f2 ospitalit\u00e0 presso un pagano, che convert\u00ec e battezz\u00f2 chiamandolo Mauro. Mor\u00ec sei mesi dopo, il 3 luglio. Mauro raccolse le spoglie per la sepoltura in un'urna di pietra dove incise \"Hac sunt reliquiae B. Mariae Matris apostolorum Jacobi et Joannis\". Per paura di subire il martirio, si nascose con l'urna nella spelonca di Paterno, morendovi tre giorni dopo. Tempo dopo, alcuni pagani rinvennero l'urna e, credendo di trovarvi un tesoro, restarono delusi di avervi trovato solamente delle ossa e le gettarono sulla piazza del paese. Un uomo, che aveva letto la scritta sull'urna, si rec\u00f2 di notte sulla piazza a recuperare le ossa, che avvolse in una stoffa e pose in una nuova urna. Egli mor\u00ec prima di poter tornare in patria e le ossa restarono sotto una rupe, dov'erano state nascoste. Nel 1209, un vecchio di nome Tommaso trov\u00f2 il corpo dell'uomo. Di notte sogn\u00f2 san Pietro sotto braccio a Maria Salome, i quali gli confidarono dove trovare le sante reliquie. Il ritrovamento avvenne il 25 maggio, e l'avvenimento fu solennizzato dal vescovo di Penne, dall'abate di Casamari e dall'abate di Sant'Anastasia a Roma. Mentre i prelati mostravano le ossa alla folla, da una tibia sgorg\u00f2 sangue vivo e si grid\u00f2 al miracolo. La testa e le braccia furono rilegate in teche preziose e conservate nella Cattedrale, al contrario delle altre ossa, che furono custodite dentro l'altare dell'oratorio edificato sul luogo del rinvenimento. Presto il piccolo oratorio fu sostituito da un'imponente basilica, poi eretta a concattedrale.\nCulto.\nIl Martirologio romano la ricorda il 24 aprile assieme a santa Maria di Cleofa. \u00c8 venerata anche con il nome di santa Maria Salome.\nIl suo corpo \u00e8 sepolto a Veroli, nella basilica a lei dedicata. Il comune di Castelliri venera santa Maria Salome quale patrona, festeggiandola il 22 ottobre (o comunque la prima domenica dopo il 22 ottobre)."}
{"id": "82459", "revid": "838137", "url": "https://it.wikipedia.org/wiki?curid=82459", "title": "Atto (prefisso)", "text": "Atto \u00e8 un prefisso SI che esprime il fattore 10\u221218, un\nmiliardesimo di miliardesimo. Il suo simbolo \u00e8 a.\n\u00c8 stato adottato nel 1964 dalla CGPM. Deriva dalla parola danese \"atten\", diciotto, che esprime la potenza di meno diciotto."}
{"id": "82460", "revid": "1530062", "url": "https://it.wikipedia.org/wiki?curid=82460", "title": "Atto", "text": ""}
{"id": "82461", "revid": "1222", "url": "https://it.wikipedia.org/wiki?curid=82461", "title": "Diacetilmorfina", "text": ""}
{"id": "82462", "revid": "125471667", "url": "https://it.wikipedia.org/wiki?curid=82462", "title": "Toni Morrison", "text": "Fu la prima afroamericana a vincere il Nobel per la letteratura nel 1993. Morrison ha contribuito a riscrivere e a diffondere la storia della sua comunit\u00e0, dando voce in particolare alle donne, protagoniste silenziose di secoli di oppressione. Per i temi trattati e il valore anche politico della sua opera, \u00e8 considerata dalla critica un\u2019autrice postcoloniale.\nNelle opere di Toni Morrison ritornano con insistenza alcuni temi fondamentali: il valore della memoria, l\u2019importanza della comunit\u00e0, la forza femminile; dai suoi testi emerge chiaramente la volont\u00e0 di dire il mondo dal suo punto di vista di afroamericana e di donna, in opposizione dialettica tanto alla cultura dominante bianca quanto al potere maschile, anche all\u2019interno della comunit\u00e0 nera.\nAttraverso la scrittura, ha aperto un'altra prospettiva sulla societ\u00e0 e sulla storia degli afroamericani, e offerto una cornice di dignit\u00e0 alle tormentate vicende della sua gente, e in particolare alle donne, grandi protagoniste dei suoi romanzi. Alle prese con una duplice oppressione, quella del razzismo e quella del maschilismo, esse vengono descritte e indagate in una grande pluralit\u00e0 di aspetti: il loro ruolo nella societ\u00e0 afroamericana, l\u2019amicizia tra donne, la sorellanza, il rapporto uomo-donna, la maternit\u00e0, la crescita e l\u2019autonomia personale.\nBiografia.\nNata a Lorain (Ohio) da una famiglia nera della classe operaia originaria dell'Alabama. Seconda di quattro fratelli, dimostra subito grande interesse per il mondo letterario. Compie gli studi umanistici alla Howard University, dove si laurea nel 1953 in Letteratura inglese, e alla Cornell University, ai quali far\u00e0 seguito una carriera accademica all'universit\u00e0 del sud del Texas, presso la Howard University, dove avr\u00e0 tra i suoi studenti Stokely Carmichael, e nel 1989 all'Universit\u00e0 di Princeton. Nel 1958 sposa un architetto giamaicano, Harold Morrison, dal quale ha due figli e dal quale in seguito divorzia.\nNel 1965 inizia a lavorare per la casa editrice Random House di New York come editor curando le opere di diversi autori Afroamericani come Gayl Jones, Toni Cade Bambara, Angela Davis e Muhammad Ali. Lavora nel frattempo come redattrice presso una prestigiosa rivista letteraria, collabora come critica letteraria e tiene numerose conferenze pubbliche che trattano della cultura africana americana ottenendo presto la specializzazione in letteratura africana americana. Nel 1970 compie il suo debutto come romanziera con \"L'occhio pi\u00f9 azzurro\" (\"The Bluest Eye\"), dove viene narrata la storia di una bambina nera che desidera ardentemente assomigliare ai bianchi e vorrebbe avere gli occhi azzurri come Shirley Temple, ottenendo subito largo consenso di pubblico e di critica per il suo stile di spessore epico, per la poetica e per le descrizioni ricche ed espressive dell'America nera.\nNel 1973 pubblica il suo secondo romanzo, \"Sula\" dove viene presentato il ritratto di due donne dal carattere opposto, una ribelle e una conformista, e viene narrato il loro percorso di crescita nel periodo dell'ondata di migrazione degli anni quaranta, periodo che incise profondamente nei cambiamenti delle comunit\u00e0 dei neri. L'anno seguente, 1974, cura e pubblica l'antologia \"The Black Book\" raccogliendo numerosi documenti a testimonianza di 300 anni di storia africana americana. Nel 1976 ottiene l'incarico di insegnamento presso l'Universit\u00e0 di Yale, dove rimane per tre anni, e nel 1977 pubblica il \"Canto di Salomone\" (\"Song of Solomon\") dove racconta le vicende di un ragazzo nero che durante gli anni sessanta parte da Detroit, dove vigevano i diritti civili, per raggiungere il paese mitico del sud da cui proviene la sua famiglia e ritrovare il suo passato razziale.\nIl \"Book-of-the-Month-Club\" sceglie nel frattempo il libro da inserire tra il Libro del Mese e sar\u00e0 questa la seconda volta, dopo la scelta del 1940 di \"Paura\" (\"Native Son\") di Richard Wright, che un romanzo di autore africano americano viene prescelto. Con \"Song of Solomon\" la scrittrice ottiene il National Book Critics Circle Award e il Premio Janet Heidinger Kafka. Nel 1981 pubblica \"L'isola delle illusioni\" (\"Tar Baby\") dove vengono messi in evidenza tutti i pericoli dell'alienazione della cultura nera negli anni ottanta. Diviene nel frattempo membro effettivo dell'Accademia americana delle arti e delle lettere ricevendo numerosi riconoscimenti letterari.\nLasciata nel 1984 la Random House, inizia a lavorare presso la State University of New York di Albany e in quell'anno insegna al \"Bard College\" e va in scena \"Dreaming Emmett\" con la regia di Gilbert Moses. Nel 1987 pubblica \"Amatissima\" (\"Beloved\"), la storia di una schiava fuggiasca che preferisce uccidere la figlia piuttosto che farle vivere le tremende condizioni della schiavit\u00f9. Con \"Amatissima\" la scrittrice ottiene nel 1988 il Premio Pulitzer e l'American Book Awards. Insegna intanto all'Universit\u00e0 di Berkeley. Nel 1989 inizia ad insegnare Studi africani americani e Scrittura creativa all'Universit\u00e0 di Princeton e nel 1990 ottiene il premio internazionale Chianti Ruffino Antico Fattore. Nel 1992 pubblica \"Jazz\" e \"Playing in the Dark\" (\"Giochi al buio\"), un volume che raccoglie tutti i testi inerenti alle conferenze tenute presso l'Universit\u00e0 Harvard ed esce alle stampe un'antologia di saggi riguardanti il caso Clarence Thomas-Anita Hill (re-Racing Justice, En-Gendering Power). Nel 1993 riceve il premio Nobel per la letteratura.\nTra i suoi scritti si ricorda ancora \"Paradiso\" (1998), romanzo discusso e di non facile lettura, che riproduce oltre due secoli di storia afro-americana e \"Amore\" del 2004, che narra la storia di due giovani amiche; romanzo corale che fa uso continuo dei flashback, ed \u00e8, oltre che una profonda indagine sulla natura dell'animo umano, un'analisi sociale della comunit\u00e0 africana americana. Insieme ad Alice Walker, autrice tra gli altri de \"Il colore viola\", Morrison \u00e8 considerata tra i massimi rappresentanti della narrativa afroamericana degli ultimi cinquant'anni. Vicina al Partito Democratico, la scrittrice si schiera con Barack Obama in vista delle elezioni presidenziali statunitensi del 2008. Tutti i suoi romanzi sono pubblicati in Italia da Frassinelli Editore.\nMuore a New York, nel Bronx, al Montefiore Medical Center, dopo una breve malattia (complicanze di una polmonite, come ha fatto sapere il suo editore Alfred A. Knopf), il 5 agosto 2019.\nPoetica.\nIl tema fondamentale dei romanzi di Morrison \u00e8 la perdita d'identit\u00e0 dei neri in quei momenti della storia americana in cui essi hanno subito la maggiore minaccia.\nVita privata.\nNel 1958 spos\u00f2 Harold Morrison, un architetto giamaicano, e da allora prese il suo cognome che mantenne anche dopo il divorzio, nel 1965, mentre era in attesa della nascita del suo secondo figlio.\nIl primo figlio, Harold Ford, nacque nel 1961, il secondo, Slade Kevin, nel 1965. Slade fu pittore e musicista e mor\u00ec nel 2010 per un cancro al pancreas. "}
{"id": "82463", "revid": "93556", "url": "https://it.wikipedia.org/wiki?curid=82463", "title": "Kan\u014d Jigor\u014d", "text": "Biografia.\nKan\u014d Jigor\u014d nacque a Mikage, un piccolo villaggio di mare nei pressi di K\u014dbe. Fu il terzo figlio di Kan\u014d Jirosaku, produttore di sak\u00e8 e fornitore della Marina imperiale. Da giovane, essendo di piccola statura e di fisico piuttosto gracile, pratic\u00f2 intensamente attivit\u00e0 fisica, unitamente ad alcuni sport occidentali come il baseball, alla scuola Kaisei, successivamente ribattezzata T\u014dky\u014d Daigaku, o Universit\u00e0 di Tokyo.\nKan\u014d sapendo che nel periodo feudale veniva praticato in Giappone il jujutsu, una disciplina con la quale un uomo poteva battere un avversario anche di gran forza, cominci\u00f2 ad interessarsene. Si procur\u00f2 perci\u00f2 numerosi \"densho\", i libri segreti, che ormai si trovavano in vendita nei mercatini, e con un suo compagno di studi tent\u00f2 di allenarsi da solo. Dopo aver manifestato al padre il desiderio di iscriversi a un dojo (scuola di arti marziali), ricevette da lui un netto rifiuto poich\u00e9 la disciplina era screditata e in vistoso declino. Nel 1877 si iscrisse all'Universit\u00e0 di Tokyo, la prima reimpostata secondo criteri occidentali. Dovette trasferirsi per poter seguire gli studi: ci\u00f2 gli consent\u00ec di sfuggire al controllo del padre e di dedicarsi intensamente allo studio del jujutsu.\nKan\u014d, con molte difficolt\u00e0 poich\u00e9 anche in una citt\u00e0 come Tokyo era difficile trovare un dojo, riusc\u00ec grazie all'aiuto di Teinosuke Yagi, un anziano maestro non pi\u00f9 praticante, a iscriversi alla scuola del maestro Fukuda, che insegnava lo stile Tenshin Shin'y\u014d; il maestro rimase ammirato dalla dedizione del suo giovane allievo. Anche Fukuda era molto anziano e, deceduto questi, Kan\u014d dovette cercarsi un nuovo maestro. Lo trov\u00f2 in Iso Mataemon, anch'egli di Tenshin Shin'y\u014d, con il quale complet\u00f2 lo studio di questa \"ry\u016b\" (scuola), ricevendo il grado di Shian (maestro), nonch\u00e9 il libro segreto che gli fu lasciato in eredit\u00e0. A questo punto Kan\u014d inizi\u00f2 lo studio di un'altra scuola di jujutsu, questa volta Kito, che apprese sotto la guida di Iikubo Tsunetoshi.\nQuesta scuola era famosa per le sue tecniche di atterramento dell'avversario e per praticare il \"randori\" (controllo del caos), a differenza della quasi totalit\u00e0 delle altre scuole che fondavano l'insegnamento attraverso i kata (vita o morte). La sua dedizione e l'impegno lo portarono a conquistare il grado Shian anche in questo stile, del tutto diverso dal precedente. Lo studio del jujutsu non gli imped\u00ec comunque di laurearsi in Scienze Politiche ed Economiche nel 1881. Un anno dopo, nel 1882, a soli 22 anni apr\u00ec il suo primo dojo, di soli 12 tatami, in una saletta del tempio di Eisho nel quartiere Shimoya di Tokyo, e con l'aiuto di soli nove discepoli cre\u00f2 il Kodokan judo (\"scuola per seguire la via\").\nQui dalle ceneri del jujutsu fece nascere il suo metodo, chiamato judo (), nel quale fece convergere i metodi delle antiche scuole di arti marziali associandoli al concetto di ottenere il miglior risultato col minimo sforzo, formando una disciplina efficace tanto per il fisico quanto per la mente.\nKan\u014d ricopr\u00ec numerosi incarichi per il governo giapponese, e grazie alla sua influenza riusc\u00ec a fare inserire il judo nelle materie scolastiche accanto all'educazione fisica. L'insegnamento del \"metodo Kan\u014d\" cominci\u00f2 ad essere praticato nell'Accademia navale e nelle universit\u00e0 di Tokyo e Keio. Il nuovo Kodokan judo sal\u00ec al centro dell'attenzione pubblica grazie ai lodevoli principi ed agli elevati ideali di cui era intriso; nonostante ci\u00f2 si levarono alcuni sospetti sulla sua efficacia in combattimento. In particolare, il judo veniva disprezzato dai praticanti del vecchio stile jujutsu.\nQuesta situazione sfoci\u00f2 in un'aperta rivalit\u00e0 tra la scuola del famosissimo Totsuka Hikosuke e il K\u014dd\u014dkan. Nel 1886 la questura di Tokyo indisse un torneo fra le scuole di jujutsu allo scopo di selezionare il metodo pi\u00f9 efficace con il quale sarebbero stati addestrati gli agenti. Il Kodokan su 15 combattimenti ne vinse 13, mentre due finirono in pareggio. La vittoria stabil\u00ec la supremazia del judo non solamente nei principi, ma anche nella tecnica. Con i suoi migliori allievi, Kan\u014d nel 1895 stabil\u00ec il \"go-ky\u014d\", cio\u00e8 il metodo di insegnamento diviso in 5 gradi.\nSono dello stesso periodo le prime elaborazioni di kata, con le forme delle proiezioni \"nage no kata\" e del combattimento reale \"kime no kata\". Successivamente, nel 1921, miglior\u00f2 il \"go-ky\u014d\", lo stesso dell'attuale, con l'aiuto dei suoi allievi pi\u00f9 esperti e con i maestri delle ultime scuole di jujutsu assorbite dal Kodokan.\nNegli anni successivi, il maestro comp\u00ec molti viaggi per diffondere il judo nel mondo; nel 1928 e nel 1934 fu in Italia, e visit\u00f2 i centri judoistici creati da Carlo Oletti. Nel 1938 venne inviato in rappresentanza del Giappone al 12\u00ba Convegno del CIO (Comitato Olimpico Internazionale) al Cairo, che approv\u00f2 la proposta di far svolgere i Giochi olimpici a Tokyo. \nNella sua idea educativa il judo era il mezzo di possibile miglioramento dell'uomo, sia sotto il profilo etico quanto in quello fisico.\nIl judo mira cio\u00e8 a compiere la sintesi tra le due tipiche espressioni della cultura giapponese antica, e cio\u00e8 Bun-Bu, la penna e la spada, la virt\u00f9 civile e quella guerriera, in ossequio agli antichi samurai. Il suo desiderio si realizz\u00f2, per\u00f2, solamente nel 1964, quando la manifestazione si tenne a Tokyo. Tuttavia, Kan\u014d era deceduto anni prima, per via di una polmonite secondo le fonti ufficiali (anche se la sua morte rimane piuttosto misteriosa) il 4 maggio 1938, a bordo della \"SS Hikawa Maru\", mentre era in un viaggio di ritorno verso casa, in un periodo in cui il Giappone, mosso da una nuova spinta imperialista, si stava avviando verso la seconda guerra mondiale.\nDopo la disfatta, la nazione fu posta sotto il controllo degli USA per 10 anni e il judo sottoposto a pesante censura poich\u00e9 catalogato tra gli aspetti pericolosi della cultura giapponese che spesso esaltava la guerra. Fu perci\u00f2 proibita la pratica della disciplina e i numerosi libri e filmati sull'argomento vennero in gran parte distrutti. Il judo sar\u00e0 poi \"riabilitato\" nel 1950 grazie al CIO, guadagnando ancora in popolarit\u00e0 ma perdendo in qualit\u00e0 tanto che a oggi a ben poche persone \u00e8 stato riconosciuto il 10' dan (il Kodokan ha promosso al 10' dan solamente 15 judoka di cui 5 postumi); uniche eccezioni l'olandese Anton Geesink e l'inglese Charles Palmer che sono stati promossi dalla Federazione Internazionale Judo e non dal Kodokan.\nNella vita pubblica Kan\u014d Jigor\u014d fu una personalit\u00e0 di spicco in Giappone. Nel 1882, dopo aver terminato gli studi, fu nominato professore e successivamente, nel 1884, addetto alla Casa imperiale, un titolo di grande prestigio. Pi\u00f9 tardi, nel 1891, divenne consigliere del Ministero dell'educazione, del quale diverr\u00e0 direttore nel 1898. Nel 1911 venne eletto presidente della Federazione Sportiva Giapponese. Alla sua morte, avvenuta all'et\u00e0 di settantasette anni per polmonite mentre si trovava sulla nave \"Hikawa Maru\", il judo contava gi\u00e0 pi\u00f9 di 100.000 cinture nere al suo attivo.\nVita privata.\nKan\u014d Jigor\u014d si spos\u00f2 con Sumako Takezoe ed ebbe tre figli, due femmine, Noriko e Atsuko, e un maschio, Risei, in seguito direttore del Kodokan e della Federazione Internazionale di Judo (1952-1965). Tutti i membri della famiglia Kan\u014d praticarono judo."}
{"id": "82464", "revid": "826118", "url": "https://it.wikipedia.org/wiki?curid=82464", "title": "Rosalind Elsie Franklin", "text": ""}
{"id": "82465", "revid": "46291", "url": "https://it.wikipedia.org/wiki?curid=82465", "title": "Gladiolus", "text": "Gladiolus \u00e8 un genere di piante appartenente alla famiglia delle Iridaceae.\nOriginario dell'Africa e dell'Eurasia, d\u00e0 piante perenni bulbose o rizomatose, spontanee nell'area mediterranea europea, nell'Europa centro-orientale, in alcune isole tropicali africane e nell'Africa australe.\nDescrizione.\nTali piante possono avere altezze variabili da 20\u00a0cm a 1\u00a0m a seconda della specie, con cormi di forma depressa.\nIl corpo da cui il gladiolo prende origine non \u00e8, come erroneamente viene definito, un vero e proprio bulbo ma \u00e8 piuttosto un bulbo-tubero detto cormo.\nIl nome latino attribuitogli da Plinio il Vecchio \u00e8 dovuto alla forma delle foglie simili alla corta spada romana, il \"gladius\".\nI fiori variamente colorati, e poco durevoli, sono portati da spighe erette.\nTassonomia.\nTra le molte specie, ibridi e relative cultivar citiamo:\nAlcune specie sono spontanee anche in Italia, tra queste la pi\u00f9 diffusa \u00e8 \"Gladiolus italicus\" , specie dalla corolla color rosa cremisi, chiamata volgarmente pancacciuola o fil di spada, diffusa dal livello del mare fino ai 1.000 m, nell'Isola d'Elba, in Liguria e in Toscana.\nUsi.\nCome piante ornamentali vengono utilizzati i numerosi ibridi derivati dalla selezione delle ibridazioni, durate pi\u00f9 di un secolo, tra le specie esotiche africane, come il \"G. cruentus\", il \"G. floribundus\", il \"G. oppositiflorum\", il \"G. primulinus\" il \"G. psittacinus\" e il \"G. quartinianus\", dal portamento elegante e la forma dei fiori stilizzata dai colori brillanti, delicati o intensi.\nLe variet\u00e0 in miniatura vengono coltivate in vaso per decorare i terrazzi.\nI gladioli a fiori grandi sono coltivati nei giardini per bordure miste o macchie di colore, e industrialmente per la produzione del fiore reciso.\nColtivazione.\nDi facile coltivazione in pieno sole, preferisce suolo fertile, leggero e sciolto; viene facilmente colpito da malattie se coltivato su terreno pesante con ristagno di umidit\u00e0 o nei suoli calcarei.\n\u00c8 consigliata qualche concimazione anticipata, annaffiature non eccessive ma abbondanti nel periodo della fioritura, associandovi un fertilizzante liquido minerale, anche per favorire lo sviluppo dei cormi.\nLa moltiplicazione avviene solitamente per interramento dei cormi (i piccoli cormi che si formano a lato del cormo principale) o con i cormi a cui \u00e8 stata lasciata almeno una foglia dopo la raccolta del fusto fiorito, e che sono stati tolti dal terreno in autunno, asciugati in luogo riparato sottoposti eventualmente a disinfestazione e conservati in ambienti freschi e secchi, per evitare la precoce emissione dei getti.\nI cormi vengono generalmente interrati alla fine del periodo freddo, ad almeno 5\u201310\u00a0cm di profondit\u00e0 o di pi\u00f9 nei terreni siccitosi; per ottenere fioriture scalari si possono piantare in momenti diversi.\nQuesto tipo di moltiplicazione agamica garantisce la perfetta riproduzione dei caratteri delle \"cultivar\", ottenendo buone fioriture gi\u00e0 dal primo anno.\nNelle produzioni industriali le piante vengono trattate come annuali, utilizzando i cormi per una sola fioritura e scartandoli alla fine del ciclo produttivo.\nLa moltiplicazione pu\u00f2 avvenire con la semina, ottenendo nella maggior parte dei casi dei poli-ibridi dalle caratteristiche molto variabili, le piante ottenute da seme iniziano a fiorire dal 2-3 anno.\nSimbologia.\nIl gladiolo rosso \u00e8 utilizzato dalla mafia cinese, all'interno della propria comunit\u00e0 in Italia, come emblema della minaccia di morte. Chi riceve questo simbolo \u00e8 spinto dai criminali connazionali al silenzio."}
{"id": "82466", "revid": "552422", "url": "https://it.wikipedia.org/wiki?curid=82466", "title": "Gladiolo", "text": ""}
{"id": "82467", "revid": "1590", "url": "https://it.wikipedia.org/wiki?curid=82467", "title": "Jeffrey Scott Moorhead", "text": ""}
{"id": "82469", "revid": "1442080", "url": "https://it.wikipedia.org/wiki?curid=82469", "title": "Galanthus", "text": "Galanthus \u00e8 un genere di piante erbacee bulbose della famiglia delle Amarillidacee, comunemente note come \"bucaneve\".\nIl nome del genere deriva dal greco antico g\u00e1la \"latte\", \u00e1nthos \"fiore\", quindi letteralmente \"fiordilatte\")\nDistribuzione e habitat.\nLa specie pi\u00f9 diffusa, \"G. nivalis\", \u00e8 originaria di una gran parte dell'Europa, limitata ad ovest da i Pirenei, a nord dalla Polonia e a sud dalla Turchia; introdotta in altre regioni, \u00e8 stata ampiamente naturalizzata. Molte altre specie sono originarie del Mediterraneo orientale, ma si trovano anche nella regione del Caucaso e nel vicino Oriente (\"G. fosteri\").\nTassonomia.\nIl genere \"Galanthus\" comprende le seguenti specie:"}
{"id": "82470", "revid": "767487", "url": "https://it.wikipedia.org/wiki?curid=82470", "title": "Bucaneve", "text": ""}
{"id": "82471", "revid": "92689", "url": "https://it.wikipedia.org/wiki?curid=82471", "title": "Hippeastrum", "text": "Hippeastrum \u00e8 un genere di piante delle famiglia Amaryllidaceae, originario dell'America meridionale.\nEtimologia.\nIl nome deriva dal greco hippeus (cavaliere) e astron (stella), fu coniato dal botanico inglese, il reverendo William Herbert per la somiglianza del fiore con la \u201cstella del cavaliere\u201d, un\u2019arma medievale. \nDescrizione.\nComprende oltre 100 specie di piante bulbose sempreverdi o a fogliame deciduo estivo, con grandi bulbi sferiformi da cui si dipartono radici spesse e carnose. Per ogni bulbo si possono osservare da 3 a 7 foglie lunghe 10\u201360\u00a0cm e 1 o 2 steli floreali, che portano generalmente da 2 a 6 fiori imbutiformi grandi e colorati di rosso, rosa, arancio, salmone, bianco striato e, solo in alcuni ibridi, giallo, raramente profumati. Tra le specie pi\u00f9 conosciute ricordiamo l\"Hippeastrum vittatum\", originario dell'Ecuador e del Per\u00f9, con foglie decidue e fiori con colori variabili, da cui sono derivati moltissimi ibridi largamente coltivati, l\"Hippeastrum aulicum\", originario del Brasile del sud, specie che nelle zone meridionali fiorisce d'inverno con riposo vegetativo nella stagione calda, l\"Hippeastrum papilio\", originario del Brasile, pianta sempreverde a fioritura primaverile, l\"Hippeastrum reginae\", ibrido storico resistente alle basse temperature, (-7\u00a0\u00b0C), l\"Hippeastrum \u00d7 johnsonii\", originato dall'incrocio tra \"Hippeastrum reginae\" e \"Hippeastrum vittatum\", sempre meno coltivato per l'affermarsi di nuovi ibridi.\nTassonomia.\nLa tassonomia di questo genere \u00e8 stata complicata. \nLa prima questione \u00e8 se il nome debba essere pi\u00f9 propriamente Amaryllis L.. Nel 1753 Carl Linnaeus cre\u00f2 il nome \"Amaryllis belladonna\", la specie tipo del genere Amaryllis, nella sua Species Plantarum insieme ad altre otto specie di Amaryllis. Linneo aveva precedentemente lavorato nella tenuta vicino ad Haarlem di un banchiere olandese appassionato di giardini e botanica, tale George Clifford, tra il 1735 e il 1737, descrivendo le piante che vi crescevano nel suo Hortus Cliffortianus nel 1738. L'erbario di Clifford \u00e8 ora conservato al Museo di storia naturale (Londra).\nAll'epoca entrambe le piante sudafricane e sudamericane erano poste in questo stesso genere. All'inizio del diciannovesimo secolo Amaryllis era diventato un genere polimorfico con circa 50 specie da quelle che oggi considereremmo una dozzina di generi, e furono fatti tentativi per separarlo in generi diversi. Questo lavoro inizi\u00f2 nel 1819 con il contributo del botanico inglese Revd. William Herbert in Curtis's Botanical Magazine, che ampli\u00f2 nel 1821 in The Botanical Register, identificando 14 specie del nuovo genere di Hippeastrum e lasciando solo tre specie in Amaryllis. Il resto delle specie di Amaryllis lo trasfer\u00ec ad altri generi, molti dei quali li cre\u00f2. Herbert perfezion\u00f2 ulteriormente le sue descrizioni di Hippeastrum nel suo lavoro sulle Amaryllidaceae nel 1837.\nDibattito sulla nomenclatura.\nDa allora una domanda chiave \u00e8 stata se il tipo originale di Linneo fosse una pianta sudafricana (ora Amaryllis) o una pianta sudamericana (ora Hippeastrum). In quest'ultimo caso, il nome corretto per il genere Hippeastrum sarebbe Amaryllis e sarebbe necessario trovare un nuovo nome per il genere sudafricano. Nel 1938 Johannes Cornelius Theodorus Uphof afferm\u00f2 che la pianta era in realt\u00e0 l'Hippeastrum equestre sudamericano, una pianta che il figlio di Carlo Linneo, Carl von Linn\u00e9 jr., aveva descritto, e che subito dopo essere apparso nell'Hortus Kewensis del 1789. Questo articolo suscit\u00f2 un dibattito nel mezzo secolo successivo, che ritard\u00f2 il trasferimento ufficiale delle specie da Amaryllis a Hippeastrum. Questo dibattito ha coinvolto botanici su entrambe le sponde dell'Atlantico e il risultato finale \u00e8 stata una decisione del 14\u00b0 International Botanical Congress (Congresso Botanico Internazionale) nel 1987 che Amaryllis L. dovrebbe essere un nomen conservandum e in definitiva basato su un esemplare di Amaryllis belladonna sudafricana dall'erbario di Clifford. Quindi Amaryllis L. \u00e8 il nome corretto per il genere sudafricano, non il genere sudamericano (Hippeastrum).\nPretesa per Leopoldia\nLa seconda questione \u00e8 se il nome debba essere Leopoldia. Nel 1819 Herbert aveva proposto Leopoldia come nomen provisorium (nome provvisorio) per lo stesso che chiamava Hippeastrum nel 1821. Sebbene Leopoldia sia stata successivamente convalidata (cio\u00e8 divenne il nome corretto), questo \u00e8 stato trascurato e Hippeastrum, piuttosto che Leopoldia, \u00e8 stato utilizzato per il genere di amarillidi del Nuovo Mondo. Al fine di preservare l'uso diffuso sia di Hippeastrum che di Leopoldia, Fabio Garbari e Werner Greuter hanno proposto nel 1970 di conservare l' Hippeastrum di Herbert e la Leopoldia di Parlatore e la Leopoldia di Herbert cancellata. Questo \u00e8 stato accettato e Hippeastrum Herb. \u00e8 ora un nomen conservandum (nome conservato), cio\u00e8 il nome corretto indipendentemente dal fatto che non abbia priorit\u00e0 su Leopoldia.\nLista delle specie.\nIl genere \"Hippeastrum\" comprende le seguenti specie:\nUsi.\nCome pianta ornamentale in vaso per terrazzi o appartamenti, o per la produzione industriale del fiore reciso.\nSono tra le pi\u00f9 belle bulbose ornamentali, poco rustiche vengono coltivati all'aperto solo nelle localit\u00e0 a clima caldo, come la Riviera Ligure o l'Italia meridionale e insulare, con fioriture generalmente primaverili o se forzate in ambiente protetto per la commercializzazione del fiore reciso invernale.\nColtivazione.\nRichiedono nella coltivazione in vaso terriccio formato per met\u00e0 da terriccio di foglie arricchito da terriccio di letame, terra comune argillosa e poca sabbia, concimare regolarmente con fertilizzante llquido, irrigare e spruzzare le piante frequentemente durante la stagione vegetativa, riducendole da fine agosto e sospenderle all'inizio dell'autunno.\nLa moltiplicazione avviene piantando i bulbi a fine inverno, nelle variet\u00e0 destinate alla forzatura si invasano i bulbi a fine ottobre interrandoli a met\u00e0 senza rovinare le radici; con la semina si ottengono piante dai caratteri variabili."}
{"id": "82472", "revid": "36426", "url": "https://it.wikipedia.org/wiki?curid=82472", "title": "Gioco delle pugna", "text": "Il Gioco delle Pugna era una competizione ludico-militare, che si svolgeva nella citt\u00e0 toscana di Siena nel Medioevo. Nato insieme ai Giochi di San Giorgio, fu tuttavia pi\u00f9 apprezzato di questi ultimi da parte della popolazione senese.\nIl gioco nacque dopo la proibizione del pi\u00f9 violento Gioco dell'Elmora, nel mese di novembre del 1261 e continu\u00f2 fino al XVIII secolo, svolgendosi principalmente nel periodo di carnevale.\nLa competizione consisteva nello scontro fisico dei giovani appartenenti ai tre Terzi di Siena (le suddivisioni amministrative e militari della citt\u00e0) nella conca in cui andava formandosi Piazza del Campo. I partecipanti dovevano combattere a mani nude, coperti da una sorta di cestelli di vimini. Il vincitore era incoronato di alloro. Il Terzo di Citt\u00e0 (il pi\u00f9 popoloso al tempo) combatteva di norma contro gli altri due (il Terzo di San Martino e il Terzo di Camollia, di costituzione pi\u00f9 recente e perci\u00f2 meno popolosi). Lo scopo era quello di costringere gli avversari al di fuori dello spazio delimitato.\nPare che sub\u00ec una crisi nel 1324, perch\u00e9 i partecipanti avrebbero cominciato a tirarsi pietre, passando presto ad armi convenzionali e giungendo a una vera e propria battaglia con forconi e mannaie. Dovettero intervenire il Vescovo della citt\u00e0 e numerosi religiosi per riuscire a ristabilire l'ordine. Quel giorno Agnolo di Tura rifer\u00ec che \u00abera tanto rumore nel Campo, che parea andassine il mondo sotto sopra\u00bb. "}
{"id": "82474", "revid": "124416382", "url": "https://it.wikipedia.org/wiki?curid=82474", "title": "Hyacinthus", "text": "Hyacinthus \u00e8 un genere di piante della famiglia delle Asparagacee, originario del Mediterraneo Orientale, dell'Asia minore e delle regioni tropicali africane.\nIl nome del genere deriva dal personaggio mitologico Giacinto, il ragazzo amato dal dio Apollo e successivamente ucciso per errore dal dio Zefiro.\nDescrizione.\nComprende specie bulbose con numerose variet\u00e0 dalle ricche infiorescenze coloratissime e profumate, presenta un bulbo arrotondato, tunicato, che produce pochi bulbetti; tra le specie coltivate e in parte inselvatichite ricordiamo \"Hyacinthus orientalis\" dalle foglie nastriformi con i fiori riuniti in un unico racemo, con colori vari, dal ceruleo, azzurro-cupo, al bianco, roseo o giallo.\nTassonomia.\nIl genere \"Hyacinthus\" comprende le seguenti specie:\nColtivazione.\nIn floricoltura, per motivi pratici, si distinguono i giacinti in diversi gruppi:\nLa coltivazione del giacinto richiede terreno di medio impasto, misto a sabbia, ricco di humus, fresco, ben concimato e lavorato in profondit\u00e0; nella coltivazione in vaso per la forzatura si usa terriccio composto per met\u00e0 da terra argillo-silicea, un quinto di sabbia e il resto terricciato maturo di letame, con temperature intorno ai 13-14\u00a0\u00b0C in assenza di luce fino alla fioritura e poi a 17\u00a0\u00b0C in piena luce.\nLa moltiplicazione avviene per mezzo di bulbilli."}
{"id": "82475", "revid": "1297", "url": "https://it.wikipedia.org/wiki?curid=82475", "title": "Giacinto (botanica)", "text": ""}
{"id": "82477", "revid": "6912", "url": "https://it.wikipedia.org/wiki?curid=82477", "title": "La fiera delle vanit\u00e0 (film 2004)", "text": ""}
{"id": "82478", "revid": "818367", "url": "https://it.wikipedia.org/wiki?curid=82478", "title": "Ipomoea", "text": "Ipomoea \u00e8 un genere delle Convolvulaceae che comprende circa 500 specie note col nome di campanelle (nome comune anche per specie di altri generi). Il genere \u00e8 nativo dei paesi tropicali asiatici e americani ma alcune specie sono state portate dall'uomo fuori dal loro areale originario. In Italia sono stata introdotte per motivi ornamentali o accidentali tre specie: \"Ipomoea tricolor\", \"Ipomoea purpurea\", \"Ipomoea sagittata\" e \"Ipomoea stolonifera\".\nMetodi di coltivazione.\nLe specie bulbose vogliono terreno leggero e si moltiplicano per propaggine o con la semina, le specie erbacee annuali sono di facile coltivazione, vogliono esposizione calda e soleggiata, terreno ben concimato, si moltiplicano all'inizio della primavera con la semina sul posto, per ottenere prolungate fioriture estive.\nAlcune specie.\nDal punto di vista alimentare la specie principale \u00e8 la patata dolce o americana (Ipomoea batatas).\nIl genere comprende due specie ornamentali con radici bulbose, piante rampicanti con fusti volubili, che portano foglie cuoriformi, e fiori estivi campanulati:\nTra le specie erbacee annuali o trattate come tali, tutte rampicanti a crescita rapida, con fogliame cuoriforme, si ricordano le seguenti:"}
{"id": "82479", "revid": "453768", "url": "https://it.wikipedia.org/wiki?curid=82479", "title": "Palla eh!", "text": "Il gioco della palla eh!, chiamata palla 21 nei paesi della Maremma toscana, \u00e8 un antico gioco sferistico praticato in Toscana nei paesi di Piloni, Torniella, Tirli e Vetulonia nella provincia di Grosseto, e nelle frazioni di Ciciano e di Scalvaia in provincia di Siena.\nPer le sue caratteristiche di fatto locale \u00e8 detto anche Palla toscana oppure, sottolineandone le similitudini di regole (vedi sotto) con il pi\u00f9 noto gioco iberico, Pelota toscana.\nStoria.\nIl gioco \u00e8 erede di un'antica tradizione tramandata nelle generazioni che sembra risalire storicamente a giochi praticati dagli antichi Romani, mutuati dai Greci.\nLe prime versioni erano giocate a mani nude, ma a partire dal Cinquecento si inizi\u00f2 ad usare una racchetta per proteggersi le mani, soprattutto nell'aristocrazia. Probabilmente fu per questo motivo che il gioco con la racchetta rimase nei secoli prerogativa delle citt\u00e0, mentre quello a mano nuda si mantenne nelle zone rurali. Da notare, al riguardo, che nella zona di Ciciano e delle colline metallifere, il gioco sembra essere rimasto nella sua versione pi\u00f9 antica.\nNei secoli, dalle regole di questi sport si sono evolute quelle odierne, ad esempio, del tennis, ma anche in una serie di sport praticati a livello locale con piccole differenze regolamentari, diffusi ancora oggi in Europa e Sudamerica.\nOggi la \"palla eh!\" \u00e8 ancora praticata nelle province di Grosseto e Siena.\nQuesto gioco della palla \u00e8 succintamente descritto a pagina 57 del \"Dizionario universale della lingua, Italiana: preceduto da una esposizione grammaticale ragionata della lingua, Volume 5,\" di Carlo Antonio Vanzon (1858): sotto la voce palla, tra i suoi significati si trova:\n\"Palla grande di cuojo gonfiata d'aria, che giocando si manda e si rimanda col pugno armato di bracciale. Il giuoco si vince guadagnando un dato numero di punti, che si dicono cacce. L. Follis\".\nIl gioco attuale.\nNei comuni e nelle frazioni toscane dove il gioco viene praticato, non esiste un \"campo di gioco\" dedicato, per cui il gioco viene praticato tradizionalmente nelle strade o nelle piazze, cos\u00ec come accade anche in Piemonte con la pantalera. Ogni paese ha un campo di gioco caratteristico, con morfologia e pendenza variabili a seconda del paese. Durante la primavera e l'estate in ognuno dei paesi si svolge un torneo, in assenza di un campionato regolamentato ufficiale.\nI luoghi dove il gioco \u00e8 ancora attivo e praticato correntemente sono:\n che circa 50 anni addietro il gioco della palla 21 era praticato anche nei seguenti luoghi:\nIl gioco prende il nome \"palla eh!\" dal grido \"eh!\" del mandatore al momento della battuta.\nLe regole di gioco sono molto simili alla pallapugno e ad altri \"sport sferistici\" che, con piccole varianti, sono praticati anche in Belgio, nei Paesi Bassi, in Spagna, in Svezia, in Danimarca, in Francia e altri Paesi del mondo.\nIl regolamento.\nLe regole del gioco praticato correntemente sono complesse; il regolamento \u00e8 applicato dagli stessi giocatori delle squadre in campo e non \u00e8 prevista la presenza di un arbitro. Di seguito un estratto dal \"Regolamento del Gioco della Palla Eh\":\nSviluppo del Gioco.\nSegnatura delle cacce:"}
{"id": "82480", "revid": "1718925", "url": "https://it.wikipedia.org/wiki?curid=82480", "title": "Giaggiolo", "text": ""}
{"id": "82485", "revid": "46291", "url": "https://it.wikipedia.org/wiki?curid=82485", "title": "Ixia", "text": "Ixia \u00e8 un genere di piante monocotiledoni della famiglia delle Iridacee, originario del Sudafrica.\nDescrizione.\nComprende specie erbacee bulbose, caratterizzate da piccoli bulbi depressi, foglie distiche, ensiformi, spesso arcuate, lunghe fino a 20\u00a0cm: i fiori sono riuniti in racemi di quattro o sei, di vario colore.\nLe pi\u00f9 coltivate sono: \"I. maculata\" dai piccoli cormi schiacciati, con fioritura primaverile in spighe colorate d'arancio, bianco, rosa e bronzo; \"I. flexuosa\", ritenuta da alcuni autori una variet\u00e0 di \"I. polystachya\" (= \"I. leucantha\") con fioritura di colore lilla o viola-rossasastro, con una macchia nera alla base;\"I. viridflora\" con eleganti corolle stellari, di vari colori riunite in spighe che fioriscono in maggio-giugno.\nTassonomia.\nIl genere \"Ixia\" comprende le seguenti specie:\nColtivazione.\nPianta poco rustica, con esigenze colturali simili alla Freesia richiede esposizione soleggiata, terreno ricco, soffice e ben drenato, \u00e8 da preferire la coltivazione in vaso anche nelle zone a clima mite, le annaffiature non devono essere eccessive.\nLa moltiplicazione avviene, con difficolt\u00e0, per interramento, dei poco prolifici cormi, a fine estate.\nUsi.\nIndustrialmente vengono coltivate per la produzione precoce del fiore reciso, commercializzati in mazzetti, poco utilizzata nei giardini essendo preferibile la coltivazione in vaso per proteggere le piante dal gelo e dall'umidit\u00e0 eccessiva."}
{"id": "82487", "revid": "5148", "url": "https://it.wikipedia.org/wiki?curid=82487", "title": "Palla 21", "text": ""}
{"id": "82492", "revid": "47767", "url": "https://it.wikipedia.org/wiki?curid=82492", "title": "Erbiani", "text": ""}
{"id": "82493", "revid": "599013", "url": "https://it.wikipedia.org/wiki?curid=82493", "title": "Jigoro Kano", "text": ""}
{"id": "82495", "revid": "287204", "url": "https://it.wikipedia.org/wiki?curid=82495", "title": "Kano Jigoro", "text": ""}
{"id": "82498", "revid": "124429023", "url": "https://it.wikipedia.org/wiki?curid=82498", "title": "Zepto", "text": "Zepto \u00e8 un prefisso SI che esprime il fattore 10\u221221, cio\u00e8\n1000\u22127. Il suo simbolo \u00e8 z.\n\u00c8 stato adottato nel 1991 dalla Conf\u00e9rence G\u00e9n\u00e9rale des Poids et Mesures.\nDeriva dalla parola francese \"sept\" e con essa\nsi intende esprimere la settima potenza di un millesimo."}
{"id": "82499", "revid": "35804", "url": "https://it.wikipedia.org/wiki?curid=82499", "title": "Impero Germanico", "text": ""}
{"id": "82500", "revid": "110157", "url": "https://it.wikipedia.org/wiki?curid=82500", "title": "MPEG-3", "text": "MPEG-3 \u00e8 il nome in codice dato dal gruppo MPEG (Motion Pictures Coding Experts Group) a uno standard di compressione video nato per gestire lo standard HDTV manipolando il flusso audio e video. Lo standard era progettato per gestire flussi di dati in un intervallo compreso tra i 20 e i 40 Mbps.\nSuccessivamente si \u00e8 scoperto che simili risultati potevano essere ottenuti apportando delle modifiche marginali allo standard MPEG-2 e quindi si \u00e8 deciso di dismettere lo standard MPEG-3.\nMPEG-3 non va confuso con l'MPEG-1 Layer 3 comunemente conosciuto come MP3."}
{"id": "82503", "revid": "1141066", "url": "https://it.wikipedia.org/wiki?curid=82503", "title": "Yocto", "text": "Yocto \u00e8 un prefisso SI che esprime il fattore 10\u221224, cio\u00e8\n(1/1000)8. Il suo simbolo \u00e8 y.\n\u00c8 stato adottato nel 1991 dalla Conf\u00e9rence G\u00e9n\u00e9rale des Poids et Mesures.\nDeriva dalla parola greca \u1f40\u03ba\u03c4\u03ce (okt\u00f2), che significa otto e con essa si intende esprimere l'ottava potenza di un millesimo. \u00c8 il prefisso del Sistema Internazionale pi\u00f9 piccolo attualmente confermato."}
{"id": "82504", "revid": "228587", "url": "https://it.wikipedia.org/wiki?curid=82504", "title": "Rimini (disambigua)", "text": ""}
{"id": "82505", "revid": "1305772", "url": "https://it.wikipedia.org/wiki?curid=82505", "title": "TIFF", "text": ""}
{"id": "82506", "revid": "838137", "url": "https://it.wikipedia.org/wiki?curid=82506", "title": "Centi (prefisso)", "text": "Centi \u00e8 un prefisso SI che esprime il fattore 10\u22122, cio\u00e8 1/100,\nun centesimo. Il suo simbolo \u00e8 c.\n\u00c8 stato adottato nel 1795 dalla Conf\u00e9rence G\u00e9n\u00e9rale des Poids et Mesures.\nDeriva dalla parola latina \"centum\", cento."}
{"id": "82507", "revid": "599013", "url": "https://it.wikipedia.org/wiki?curid=82507", "title": "Png", "text": ""}
{"id": "82509", "revid": "1305772", "url": "https://it.wikipedia.org/wiki?curid=82509", "title": "Gif (disambigua)", "text": ""}
{"id": "82510", "revid": "1833487", "url": "https://it.wikipedia.org/wiki?curid=82510", "title": "Comunit\u00e0 autonome della Spagna", "text": "Le comunit\u00e0 autonome della Spagna costituiscono la suddivisione territoriale di primo livello del Paese e ammontano a 17. Sono previste dal Titolo VIII della Costituzione Spagnola del 1978, con la quale \u00e8 stato disegnato un ordinamento di tipo regionale in opposizione al centralismo che aveva caratterizzato il periodo della dittatura franchista. La Costituzione sottolinea l'uguaglianza tra le comunit\u00e0 autonome, che non potranno avere privilegi le une sulle altre. La federazione delle comunit\u00e0 autonome \u00e8 vietata dalla Costituzione spagnola, mentre non \u00e8 proibita la cooperazione tra esse. Tutto il territorio spagnolo, ad eccezione delle \"plazas de soberan\u00eda\", appartiene ad una comunit\u00e0.\nStoria.\nIl concetto di Comunit\u00e0 autonoma nasce dal fatto che in Spagna convivono popoli e culture diversi, e l'unificazione progressiva \u00e8 stata un processo lento, che ha dovuto scontrarsi nella storia con tendenze opposte, come il \"Carlismo\", che reclamava il riconoscimento del diritto dei Regni preesistenti alla formazione di uno Stato spagnolo unificato.\nL'esplosione dei nazionalismi, all'inizio del Novecento, port\u00f2 in Spagna all'avvento di forze nazionaliste in Catalogna e nei Paesi Baschi, e la Costituzione del 1931 cerc\u00f2 di risolvere il problema creando lo Stato Integrale, compatibile con l'autonomia delle regioni. Il frutto di questo esperimento fu la concessione alla Catalogna di un regime di autonomia, che venne pi\u00f9 tardi, durante la guerra civile, conquistato anche dai Paesi Baschi. Per la Galizia fu avviato lo stesso processo, ma con l'avvento del regime politico dittatoriale di Franco, ogni diritto di autogoverno fu represso, e i movimenti autonomistici perseguitati.\nDescrizione.\nPrevista dalla costituzione spagnola del 1978, esistono 17 comunit\u00e0 autonome: Andalusia, Aragona, Asturie, Isole Baleari, Isole Canarie, Cantabria, Castiglia-La Mancia, Castiglia e Le\u00f3n, Catalogna, Comunit\u00e0 Valenciana, Estremadura, Galizia, La Rioja, Comunit\u00e0 di Madrid, Regione di Murcia, Navarra e Paesi Baschi. Vi sono inoltre due citt\u00e0 autonome: Ceuta e Melilla.\nEntro i limiti della Costituzione, alle comunit\u00e0 autonome \u00e8 lasciato un ampio margine di libert\u00e0, che consente ad ognuna di esse di adottare le competenze ritenute necessarie. Sono, quindi, riservate allo Stato tutte quelle materie che non siano state assunte espressamente da ognuna delle comunit\u00e0 autonome nel proprio Statuto di Autonomia. In settori come la sanit\u00e0, le assicurazioni sociali, i contratti e le concessioni amministrative, l'ordinamento del credito, della banca e le assicurazioni, allo Stato corrisponde soltanto la legislazione di base. In questi casi le comunit\u00e0 autonome possono assumere, oltre alle funzioni esecutive, quelle legislative che sviluppino la legislazione statale di base.\nIn ogni comunit\u00e0 autonoma esiste un organo esecutivo, o governo, e un parlamento autonomo, che legifera nelle materie che siano state trasferite dal governo centrale a quello regionale. Vi \u00e8 anche, in ogni comunit\u00e0 autonoma, un Tribunale superiore di giustizia. In alcune occasioni si sono verificati conflitti di competenza fra le autonomie e il governo centrale: tali conflitti vengono risolti dalla Corte costituzionale dello Stato spagnolo."}
{"id": "82511", "revid": "1186766", "url": "https://it.wikipedia.org/wiki?curid=82511", "title": "Centi", "text": ""}
{"id": "82515", "revid": "9", "url": "https://it.wikipedia.org/wiki?curid=82515", "title": "Ron Rivest", "text": ""}
{"id": "82516", "revid": "767487", "url": "https://it.wikipedia.org/wiki?curid=82516", "title": "Deci", "text": "Deci \u00e8 un prefisso SI che esprime il fattore 10\u22121 = 1/10, cio\u00e8\nun decimo. Il suo simbolo \u00e8 d.\n\u00c8 stato adottato nel 1795. Deriva dalla parola latina \"decimus\", decimo."}
{"id": "82517", "revid": "1590006", "url": "https://it.wikipedia.org/wiki?curid=82517", "title": "Decimo", "text": ""}
{"id": "82520", "revid": "122516779", "url": "https://it.wikipedia.org/wiki?curid=82520", "title": "Frazione molare", "text": "La frazione molare \u00e8 una grandezza adimensionale che viene impiegata in chimica per esprimere la concentrazione di una specie chimica in una miscela omogenea, a prescindere che si tratti di una soluzione liquida, di una miscela solida o di una miscela gassosa.\nDescrizione.\nLa frazione molare xj della specie chimica \"j\" in una miscela di sostanze \u00e8 definita come il rapporto tra quantit\u00e0 di sostanza della specie \"j\" (nj) e la somma delle quantit\u00e0 di sostanza di tutte le specie presenti nella miscela (nt).\nPoich\u00e9 la quantit\u00e0 di sostanza di ciascuna specie nella miscela \u00e8 direttamente proporzionale al numero di entit\u00e0 molecolari (molecole, atomi, ioni, zwitterioni) di tale specie (ad esempio per le moli \u00e8 dato dal numero di entit\u00e0 chimiche diviso per la costante di Avogadro), si pu\u00f2 anche definire la frazione molare della specie \"j\" come il rapporto tra il numero di entit\u00e0 \"j\" e il numero di entit\u00e0 totali presenti nella miscela.\nDalla definizione si deduce immediatamente che xj sar\u00e0 uguale a 0 nel caso in cui la specie j non sia presente nella miscela e sar\u00e0 uguale a 1 quando j \u00e8 il solo costituente del sistema. Dalla definizione segue anche che la somma delle frazioni molari di tutte le specie chimiche presenti nella miscela sar\u00e0 uguale a 1.\nIl rapporto molare, inteso come rapporto tra la quantit\u00e0 di sostanza formula_2 di una j-esima specie e la quantit\u00e0 formula_3 di una k-esima specie, si pu\u00f2 porre in relazione con la frazione molare tramite l'equazione\nIl termine formula_5 rappresenta il rapporto molare, adimensionale, fra la quantit\u00e0 nj e la quantit\u00e0 nk. \nMoltiplicando il valore della frazione molare per 100, si ottiene il valore della percentuale molare (o percentuale in moli)."}
{"id": "82522", "revid": "124942020", "url": "https://it.wikipedia.org/wiki?curid=82522", "title": "X-Files", "text": "X-Files (\"The X-Files\") \u00e8 una serie televisiva statunitense ideata da Chris Carter e trasmessa dalla Fox dal 10 settembre 1993 al 19 maggio 2002 e successivamente a partire dal 24 gennaio 2016 al 21 marzo 2018. La serie vede protagonisti due agenti dell'FBI, interpretati da David Duchovny e Gillian Anderson, la cui attivit\u00e0 si caratterizza per indagare su particolari casi di natura paranormale, che richiamano varie sottotematiche del cinema dell'orrore e della fantascienza, tra i quali creature leggendarie, teorie del complotto, mutazioni genetiche, percezioni extrasensoriali, psicocinesi, intelligenza artificiale, UFO e alieni.\nMolti degli episodi sono narrativamente autoconclusivi, presentando la formula del \"mostro della settimana\", ma alcuni presentano in tutto o in parte temi ricorrenti, sviluppi narrativi nel loro insieme noti come la \"mitologia\" della serie.\n\"X-Files\" \u00e8 stata accolta da un grande successo di critica e di pubblico, ottenendo importanti riconoscimenti come il Golden Globe per la miglior serie drammatica, affermandosi presto come un cult e un classico della televisione di fantascienza, punto di riferimento e fonte di ispirazione per molte opere successive. Al raggiungimento della sua nona stagione, per molti anni rimasta l'ultima prodotta, nel 2002 era anche diventata la serie di fantascienza pi\u00f9 longeva nella storia della televisione statunitense, primato negli anni seguenti superato da fiction come \"Smallville\" e \"Stargate SG-1\".\nTra la quinta e la sesta stagione \u00e8 stata tratta un'omonima prima pellicola cinematografica, uscita nelle sale statunitensi il 19 giugno 1998, mentre un ulteriore film \"stand-alone\", \"X-Files - Voglio crederci\", \u00e8 stato distribuito in patria dal 25 luglio 2008. Dal 24 gennaio 2016, quattordici anni dopo la cancellazione della serie il 19 maggio 2002, la Fox decise di riportare in vita il franchise con una miniserie che costituisce la decima stagione. Ad aprile del 2017, la Fox ha annunciato anche un'undicesima stagione, composta da 10 episodi, andata in onda dal 3 gennaio 2018.\nTrama.\nFox Mulder \u00e8 un singolare agente dell'FBI: lavora in un settore chiamato appunto X-Files, un archivio dove vengono catalogati e raccolti tutti i casi ritenuti inspiegabili e di supposta natura soprannaturale. La passione di Mulder per tale genere di casi deriva dall'ossessione sviluppata in seguito ad alcune sedute di ipnosi regressiva e al conseguente riaffiorare del ricordo del traumatico rapimento della sorella, avvenuto, a suo dire, da parte degli alieni quando lui aveva dodici anni, sotto i suoi occhi. Da quando \u00e8 entrato nell'FBI si \u00e8 occupato di cercare di dare spiegazioni e raggiungere la verit\u00e0 prestando fede a prove e testimonianze ritenute \"impossibili\" o prive di credito da parte dei suoi colleghi e della comunit\u00e0 accademica. All'inizio della serie gli viene affiancato un partner dai suoi superiori, Dana Scully, medico e scienziata che utilizzando le sue competenze scientifiche dovrebbe screditare le bizzarre tesi di Mulder. In realt\u00e0 con il passare del tempo anche lei si trover\u00e0 di fronte a fatti in grado di scuotere le sue certezze e la sua fede nella \"scienza ufficiale\".\nNel corso di anni di indagini in cui hanno a che fare con svariati casi di creature mostruose, esperimenti segreti, virus letali e rapimenti alieni, raccolgono indizi che sveleranno l'esistenza di un complotto ordito da un'enigmatica organizzazione, il Consorzio, che mira a tenere nascosta l'esistenza di vita extraterrestre intelligente e a facilitare una futura occupazione da parte dei Colonizzatori.\nEpisodi.\nLa serie televisiva \"X-Files\" si compone di 218 episodi, i primi 202 sono stati trasmessi per la prima volta nell'arco di nove stagioni tra il 1993 e il 2002, mentre una decima stagione di sei episodi \u00e8 andata in onda nel 2016, seguita da una undicesima distribuita nel 2018. Due film sono inoltre stati prodotti, il primo nel 1998, tra la quinta e la sesta stagione, il secondo nel 2008, fra la nona e la decima.\nEpisodi inerenti alla mitologia.\nDi seguito sono riportati gli episodi inerenti alla mitologia, ossia quelli pi\u00f9 legati allo sviluppo della trama orizzontale, secondo gli episodi inclusi nei cofanetti DVD \"The X-Files Mythology\", raccolte di episodi pubblicate in quattro volumi, e le indicazioni del libro del 2008 \"The Complete X-Files\", con le differenze indicate (se inclusi solo nei DVD o solo nel libro).\nProduzione.\nIdeazione.\nAl californiano Chris Carter era stata data l'opportunit\u00e0 di produrre nuove serie per la Fox agli inizi degli anni 1990. Stanco delle commedie a cui aveva lavorato per la Walt Disney Pictures, un sondaggio secondo cui 3,7 milioni di americani potrebbero essere stati rapiti da alieni, lo scandalo Watergate e la serie horror degli anni 1970 \"\", gli diedero l'idea per \"X-Files\". Scrisse l'episodio pilota nel 1992.\nLa bozza iniziale fu rifiutata dai dirigenti della Fox; dopo averla riformulata il network gli commission\u00f2 formalmente la realizzazione della sceneggiatura per il pilot. Per svilupparla al meglio, collabor\u00f2 con il produttore Daniel Sackheim, traendo ispirazione stilistica dal documentario del 1988 \"The Thin Blue Line\" e dalla serie britannica \"Prime Suspect\". Fonte di ispirazione furono anche \"The Twilight Zone\" e \"Il silenzio degli innocenti\", che hanno fornito lo stimolo per strutturare la serie attorno agenti dell'FBI, allo scopo di offrire una ragione pi\u00f9 plausibile per coinvolgere stessi personaggi in casi diversi. Carter era anche determinato a mantenere la relazione tra i due protagonisti strettamente platonica, basando le loro interazioni su personaggi come Emma Peel e John Steed in \"The Avengers\".\nLa serie cult \"I segreti di Twin Peaks\" ebbe grande influenza sulle tonalit\u00e0 cupe della serie e il frequente surreale miscuglio di dramma e ironia. Lo stesso Duchovny era apparso nei panni di un agente della DEA che praticava crossdressing in \"Twin Peaks\" e il personaggio di Mulder fu confrontato dalla critica con l'agente dell'FBI Dale Cooper. Produttori e autori hanno citato \"Tutti gli uomini del presidente\", \"I tre giorni del Condor\", \"Incontri ravvicinati del terzo tipo\", \"I predatori dell'arca perduta\", \"Rashomon\", \"La cosa\", \"I ragazzi venuti dal Brasile\", \"Il silenzio degli innocenti\" e \"JFK\" come altre influenze. Inoltre, l'episodio \"Triangolo\" (\"Triangle\") della sesta stagione usa la tecnica di utilizzare diverse inquadrature in una stessa scena usata da Hitchcock in \"Nodo alla gola\". Anche gli episodi scritti da Darin Morgan hanno spesso citato o fatto riferimento ad altri film.\nCasting.\nDuchovny aveva lavorato a Los Angeles per tre anni prima di \"X-Files\"; all'inizio aveva intenzione di focalizzarsi su lungometraggi. Nel 1993, la sua manager, Melanie Green, gli diede la sceneggiatura del primo episodio della serie; entrambi erano convinti si trattasse di un ottimo prodotto, quindi lui decise di partecipare al casting per il protagonista. La sua audizione fu \"eccezionale\", anche se parlava piuttosto lentamente. Mentre il direttore del casting lo giudic\u00f2 molto positivamente, Carter inizialmente pens\u00f2 che non sembrasse molto intelligente.\nAnderson partecip\u00f2 alle audizioni per Scully nel 1993. \"Non riuscivo a posare la sceneggiatura\", disse dell'esperienza. Il network voleva una figura pi\u00f9 istituzionale o un'attrice pi\u00f9 attraente per il ruolo rispetto l'allora ventiquattrenne Anderson, ma per Carter si rivel\u00f2 l'unica adatta, convinto dal senso di integrit\u00e0 che riusciva a trasmettere. Grazie al ruolo di Scully, Anderson vinse due Screen Actors Guild Award, un Emmy Award e un Golden Globe.\nIl personaggio di Walter Skinner fu interpretato da Mitch Pileggi, che aveva partecipato alle audizioni anche per altri personaggi. In un'intervista spieg\u00f2 che determinante per ottenere il ruolo era stato il presentarsi con un'attitudine molto scontrosa, che si rivel\u00f2 adatta al personaggio.\nPrima dell'inizio della settima stagione, Duchovny avvi\u00f2 una causa contro la 20th Century Fox che a suo dire avrebbe svenduto i diritti alle proprie affiliate, riducendo cos\u00ec anche i suoi ricavi. Alla fine all'attore fu riconosciuto un indennizzo di venti milioni di dollari, ma la causa cre\u00f2 frizioni con la produzione. In quel momento sia lui che Carter non avevano un contratto per andare oltre la settima stagione. Duchovny accett\u00f2 di continuare, ma in misura minore. Ci\u00f2 contribu\u00ec a creare la convinzione sia tra gli spettatori che tra i produttori che la settima potesse essere anche l'ultima stagione, tuttavia fu poi deciso che il suo personaggio sarebbe stato rapito dagli alieni e sarebbe ritornato per dodici episodi la stagione seguente, mentre la sua mancanza sarebbe stata sopperita dal nuovo personaggio di John Doggett.\nPi\u00f9 di cento attori furono audizionati per il ruolo di Doggett, ma solo dieci furono presi seriamente in considerazione. Tra loro Lou Diamond Phillips, Hart Bochner e Bruce Campbell. I produttori scelsero Robert Patrick. Carter credeva che con nuovi protagonisti la serie potesse continuare per molti anni, pertanto la sigla fu cambiata per enfatizzare i nuovi ingressi nel cast. Tuttavia la presenza di Doggett non gener\u00f2 il successo di ascolti sperato. Nell'ottava stagione anche Walter Skinner, interpretato da Mitch Pileggi, fu indicato tra i personaggi principali, mentre il cast si arricch\u00ec della presenza di Annabeth Gish per il ruolo di Monica Reyes, promosso a principale nella nona stagione, ideato anche per coprire un'eventuale uscita di Gillian Anderson.\nRiprese.\nDurante le prime fasi della produzione, Carter fond\u00f2 la Ten Thirteen Productions e inizi\u00f2 a pianificare le riprese del pilot a Los Angeles. Tuttavia, non riuscendo a trovare luoghi adatti per molte scene, decise di esplorare un'area dotata di foreste pi\u00f9 cinematografiche: Vancouver. In Canada furono girate le prime cinque stagioni, a partire dalla sesta stagione la produzione si trasfer\u00ec a Los Angeles anche per accomodare le richieste di Duchovny. Duchovny era infatti scontento della lontananza dalla moglie T\u00e9a Leoni, e secondo alcune fonti anche delle condizioni climatiche del luogo. A Vancouver sarebbero poi stati girati il film \"X-Files - Voglio crederci\" e la decima stagione.\nSigla.\nL'iconica musica della sigla \u00e8 stata creata dal compositore della serie, Mark Snow, il quale per gli effetti si ispir\u00f2 al singolo dei The Smiths \"How Soon Is Now?\". Caratteristica della sigla \u00e8 anche l'uso di split screen; l'intenzione di Carter era di usare immagini che richiamassero il soprannaturale dal forte impatto emotivo. Il risultato valse subito un premio Emmy per il miglior design di una sigla.\nLa sigla rimane sempre la stessa, ad esclusione di qualche episodio, come ad esempio il pilota che non ha una sigla, dalla prima fino alla settima stagione, quando Duchovny lascia il cast regolare. Nell'ottava stagione e ancor pi\u00f9 nella nona, la sigla viene infatti modificata dando risalto all'aggiunta dei nuovi interpreti.\nI film.\n\"X-Files - Il film\".\nDopo il successo delle prime stagioni, Carter voleva provare a rivolgere la storia a un pubblico pi\u00f9 ampio, idea che si concretizz\u00f2 nella concezione del primo film tratto dalla serie. La difficolt\u00e0 maggiore nel realizzarlo secondo l'autore sarebbe stata quella di scrivere una sceneggiatura che consentisse al film di essere visto anche da chi non conoscesse la serie. Il film fu girato durante la pausa tra la quarta e la quinta stagione, con ulteriori scene filmate durante la quinta stagione, cosa che influ\u00ec sulla produzione di diversi episodi della serie, che presentano una trama meno complessa con meno location coinvolte. Il film, scritto da Carter e diretto da Rob S. Bowman, fu poi distribuito nell'estate del 1998, noto anche con il titolo alternativo \"The X-Files: Fight the Future\". Anche se \u00e8 pensato come opera autonoma, nelle intenzioni degli autori rappresenta anche una diretta continuazione del finale della quinta stagione, la cui trama \u00e8 poi ripresa all'inizio della sesta.\nOltre a Duchovny, Anderson, Pileggi e Davis, il cast include la presenza di Martin Landau, Armin Mueller-Stahl e Blythe Danner. Rappresenta anche l'ultima apparizione di John Neville nei panni dell'uomo dalle mani curate. A differenza della serie, per la quale Duchovny riceveva un compenso maggiore, Anderson e Duchovny furono pagati in egual misura.\n\"X-Files - Voglio crederci\".\nDopo la fine della nona stagione Chris Carter espresse pi\u00f9 volte il desiderio di continuare la saga al cinema, con film che non continuassero necessariamente la mitologia della serie ma funzionassero come capitoli autonomi e autoconclusivi. Dopo il primo film distribuito tra la quinta e la sesta stagione, il 25 luglio 2008 negli USA usc\u00ec \"X-Files - Voglio crederci\" (\"The X-Files: I Want to Believe\"), girato a Vancouver tra il dicembre 2007 e il marzo 2008.\nIl film mette da parte il tema del complotto e dell'invasione aliene, focalizzandosi su una storia autonoma che vede Mulder e Scully, non pi\u00f9 agenti dell'FBI e il primo ancora fuggitivo, indagare sulla strana malattia che ha colpito uno dei pazienti dell'ospedale dove \u00e8 ora impiegata Scully; l'indagine coinvolge il rapimento di un agente FBI e un ex prete che vive presunte visioni psichiche. In caso di successo ulteriori sequel sarebbero dovuti incentrarsi anche sulla mitologia della serie, come avvenuto per \"X-Files - Il film\", ma la pellicola registr\u00f2 incassi modesti e recensioni miste.\nIl ritorno della serie nel 2016.\nDopo l'uscita del secondo film, prodotto come opera autonoma che non continua la trama generale della serie, Chris Carter espresse pi\u00f9 volte l'interesse a continuare la saga attraverso nuovi film che portassero avanti anche la mitologia della serie. Tuttavia, il 17 gennaio 2015 il presidente di Fox Television Group, Gary Newman, annunci\u00f2 invece che erano in corso trattative per riportare il franchise in televisione. Il 24 marzo 2015 fu poi confermata la produzione di una miniserie \"evento\" di sei puntate che avrebbe visto il ritorno dello showrunner Chris Carter e della coppia di attori protagonista.\nCarter, che ricopre i ruoli di autore e produttore esecutivo, oltre che di regista per diversi episodi, ritrov\u00f2 nel gruppo di autori Darin Morgan, Glen Morgan e Jim Wong, che avevano collaborato alla produzione di varie sceneggiature durante le prime quattro stagioni, mentre altri autori storici come Frank Spotnitz e Vince Gilligan spiegarono di non poter partecipare al progetto in quanto impegnati con altri progetti: \"L'uomo nell'alto castello\" (\"The Man in the High Castle\") e \"Better Call Saul\". Mark Snow, inoltre, \u00e8 nuovamente il compositore musicale, e Anne Simon, professoressa di biologia presso l'Universit\u00e0 del Maryland, ritorn\u00f2 a coprire le vesti di consulente scientifica, collaborando direttamente all'ideazione del soggetto del sesto episodio.\nNel cast, oltre a Anderson e Duchovny, riprendono i loro ruoli anche Annabeth Gish, Mitch Pileggi, William B. Davis, Sheila Larken e il trio interprete dei Pistoleri Solitari: Bruce Harwood, Tom Braidwood e Dean Haglund.. Le riprese ritornarono a svolgersi nei pressi di Vancouver, gi\u00e0 principale luogo di produzione delle prime cinque stagioni e del film del 2008..\nSecondo Carter, che afferm\u00f2 di aver iniziato a raccogliere articoli giornalistici da cui prendere spunto per nuove trame sin dalla fine della serie originale, la nuova stagione mira a raccontare nuove storie in un contesto politico rinnovato, presentando sia episodi con la formula del \"mostro della settimana\" che pi\u00f9 legati alla mitologia della fiction. \u00c8 stata ideata con l'intenzione di risultare accessibile anche agli spettatori che non hanno familiarit\u00e0 con il franchise; all'inizio del primo episodio vengono riassunti i punti salienti delle precedenti nove stagioni.\nIl 20 aprile 2017 \u00e8 stata annunciata anche un'undicesima stagione per la stagione televisiva apparsa nel 2018.\nAccoglienza.\nAscolti.\nL'episodio pilota fu seguito in media da 12 milioni di spettatori, numero che and\u00f2 crescendo sia durante la prima stagione che durante quelle immediatamente successive. Il finale della prima stagione raggiunse un'audience media di 14 milioni di spettatori, mentre la seconda, la terza e la quarta stagione furono seguite in media rispettivamente da 14,5, 15,4 e 19,2 milioni di spettatori. Anche se non si tratta di numeri straordinariamente alti furono considerati abbastanza per testimoniare l'esistenza di un vasto pubblico fedele alla serie; i dati d'ascolto erano particolarmente positivi per la Fox anche in quanto presentavano ottimi indici d'ascolto nella fascia commerciale di riferimento 18-49 anni, nella quale era la serie pi\u00f9 seguita trasmessa dall'emittente.\nLa premi\u00e8re della quinta stagione fu seguita da 27,34 milioni di spettatori, la stagione registr\u00f2 poi una media di 19,80 milioni di spettatori. A partire dalla sesta stagione inizi\u00f2 invece un progressivo calo di ascolti, che si accentu\u00f2 particolarmente dall'inizio della nona stagione, pertanto poi risultata l'ultima prodotta prima della cancellazione avvenuta nel 2002. Mentre i critici attribuirono il netto calo alle storie poco brillanti e ad un pi\u00f9 basso livello di scrittura, membri della produzione citarono gli eventi dell'11 settembre come principale causa dell'ulteriore calo di ascolti.\nCritica.\n\"X-Files\" ha ricevuto generalmente recensioni positive; molti critici l'hanno definita una delle migliori serie statunitensi degli anni '90. Ian Burrell del \"The Independent\" giudic\u00f2 la serie \u00abuno dei pi\u00f9 grandi cult della televisione moderna\u00bb. Richard Corliss di \"Time\" la defin\u00ec come il termine di paragone degli anni 1990. Hal Boedeker dell\"Orlando Sentinel\" gi\u00e0 nel 1996 scrisse che la serie era cresciuta da \"cult\" a \"classico\" della televisione. Per il quotidiano \"Evening Herald\" ha avuto una \"travolgente influenza\" sulla televisione. Nel 2012, \"Entertainment Weekly\" classific\u00f2 la serie al quarto posto tra le venticinque migliori serie cult degli ultimi venticinque anni, descrivendola come \u00abun inno alle stravaganze, agli appassionati di fantascienza, ai teorici della cospirazione e ai pellegrini dell'Area 51 di tutto il mondo. Gli ascolti sono migliorati ogni anno per le prime cinque stagioni, mentre la dinamica di Mulder e Scully del credente-versus-scettico ha creato un modello di televisione pesantemente usato ancora oggi\u00bb.\nNel 2004 e nel 2007, \"The X-Files\" si classific\u00f2 seconda nella classifica dei migliori cult di sempre di \"TV Guide\". Nel 2002, fu indicata dalla stessa rivista al trentasettesimo posto nella classifica dei migliori 50 spettacoli televisivi di tutti i tempi. Nel 1997, inoltre, gli episodi \"Previsioni\" (\"Clyde Bruckman's Final Repose\") della terza stagione e \"Anomalie genetiche\" (\"Small Potatoes\") della quarta stagione furono classificati rispettivamente al decimo e al settantaduesimo posto della classifica dei cento pi\u00f9 grandi episodi di tutti i tempi, e nel 2013 sempre \"TV Guide\" la incluse nell'elenco dei sessanta migliori drammi televisivi di sempre. Nel 2007, anche \"TIME\" la incluse nella classifica delle cento migliori serie televisive di tutti i tempi. In classifiche del genere fu regolarmente inclusa anche da altre testate, come \"Entertainment Weekly\", che nel 2009 la nomin\u00f2 quarta miglior fiction di fantascienza nella lista delle migliori venti di sempre, e \"Empire\", che ha avuto occasione di indicarla come la nona miglior serie televisiva di sempre, citando \"Dov'\u00e8 la verit\u00e0?\" (\"Jose Chung's From Outer Space\") della terza stagione come il suo miglior episodio. Nel 2003 una ricerca di MediaDNA ha evidenziato come \"X-Files\" sia in cima alla lista dei brand televisivi considerati pi\u00f9 innovativi.\nRiconoscimenti.\nNel corso degli anni \"X-Files\" ha ottenuto molti riconoscimenti, tra cui sedici statuette su sessantadue candidature ai Primetime Emmy Awards e cinque statuette su dodici candidature ai Golden Globe, compresi tre Golden Globe per la miglior serie drammatica. Gillian Anderson ha vinto il premio Emmy alla miglior attrice protagonista in una serie drammatica nel 1997, anno in cui ha vinto anche il Golden Globe insieme a David Duchovny. Tra gli altri, serie \u00e8 stata pi\u00f9 volta candidata anche a Directors Guild of America Awards, Writers Guild of America Awards, Screen Actors Guild Award, Saturn Awards e Satellite Awards. Nel 1996 ha ottenuto un Peabody Award.\nImpatto culturale.\nDurante le prime stagioni la serie vide rapidamente espandere il suo pubblico da un limitato ma fedele gruppo di appassionati a una vasta audience internazionale di culto. Nel 1998, la tagline \"The Truth Is Out There\" era tra le sessanta citazioni e slogan pi\u00f9 noti nel Regno Unito. Secondo il \"New York Times\" si \u00e8 trattato di uno dei primi programmi televisivi la cui crescita di popolarit\u00e0 fu legata a quella di internet. L'uso di nuovi sistemi di comunicazione come e-mail e telefonia mobile era incluso nelle trame di diversi episodi gi\u00e0 nelle prime stagioni, nelle quali personaggi come i Pistoleri Solitari furono presentati come appassionati di internet, mentre anche la fandom legata alla serie \u00e8 stata una delle prime ad espandersi online. I fan, noti anche come \"X-Philes\", termine coniato con l'aggiunta della radice greca \"phil\", traducibile con amore o ossessione, interagivano tramite newsgroup e software listserv, manifestando shipping sulla coppia di agenti protagonista e diffondendo svariate fanfiction, slash fiction comprese. Occasionalmente i fan pi\u00f9 accaniti furono omaggiati direttamente dai produttori della serie; nell'ottava stagione il personaggio secondario di Leyla Harrison, che appare anche in un episodio della nona, fu cos\u00ec chiamato in memoria di una prolifica autrice di fanfiction morta di cancro il 10 febbraio 2001.\nLa forza narrativa degli episodi \u00e8 stata spunto di studi sociologici anche in Italia, che hanno focalizzato l'attenzione sulle contaminazioni di genere, sulle molteplici forme e medium narrativi che caratterizzano l'intero racconto e che hanno fatto di \"X-Files\" un territorio di sperimentazione dal quale hanno preso spunto altre successive serie televisive. \"X-Files\" viene indicato come \"testo esemplare\" nonch\u00e9 metadiscorsivo, capace di interrogarsi sul cinema, i suoi meccanismi di produzione e quelli della cultura occidentale ed in particolare quella americana. Negli \"X-Files\" i fatti di cronaca e i racconti di finzione si mescolano confondendosi e cancellando confini e rimandi fino a creare nuovi racconti del tutto verosimili.\n\"X-Files\" \u00e8 stata diretta fonte di ispirazione per molte serie che l'hanno succeduta, tra le quali \"Strange World\", \"The Burning Zone\", \"Special Unit 2\", \"Mysterious Ways\", \"Lost\", \"Dark Skies - Oscure presenze\", \"The Visitor\", \"Fringe\", \"Warehouse 13\", \"Supernatural\", e \"Gravity Falls\", con elementi chiave utilizzati anche da altre serie crime come \"Eleventh Hour\" e \"Bones\".\nSecondo alcuni osservatori, l'originalit\u00e0 del ruolo di Dana Scully ha contribuito a cambiare la percezione delle donne sul teleschermo, influenzando in qualche misura l'ideazione di personaggi femminili \"forti\" tra gli investigatori delle fiction. Russell T Davies menzion\u00f2 \"X-Files\" come ispirazione per la sua \"Torchwood\". Altre serie ne hanno tratto spunto per impostare tonalit\u00e0 e atmosfere. Per esempio \"Buffy l'ammazzavampiri\" ne ricalca alcune tonalit\u00e0, facendo uso della mescolanza di horror e umorismo; il suo creatore Joss Whedon ebbe infatti occasione di descriverla come un incrocio \"The X-Files\" e \"My So-Called Life\".\nIl forte impatto della serie \u00e8 testimoniato anche dalla vasta presenza di citazioni e riferimenti in altre opere. Tra le pi\u00f9 note vi \u00e8 la parodia che caratterizza l'episodio de \"I Simpson\" \"Springfield Files\", trasmesso per la prima volta il 12 gennaio 1997, in cui Gillian Anderson e David Duchovny danno voce agli animati agenti Scully e Mulder. Tra le molte altre fiction che contengono riferimenti alla serie sono presenti \"Una famiglia del terzo tipo\", \"Archer\", \"American Horror Story\", \"The Big Bang Theory\", \"Bones\", \"Breaking Bad\", \"Californication\", \"Castle\", \"I Griffin\", \"Hey, Arnold!\", \"King of the Hill\", \"South Park\", \"\" e \"Due uomini e mezzo\". Nel 1998 i Catatonia hanno pubblicato il singolo \"Mulder and Scully\", divenuto una hit nel Regno Unito. La cantautrice statunitense Bree Sharp ha scritto una canzone intitolata \"David Duchovny\" nel 1999 che fa ampio riferimento alla serie e ai suoi personaggi; pur non divenendo una hit ebbe comunque popolarit\u00e0 tra i fan della serie. La serie \u00e8 anche menzionata in altri brani, tra cui \"The Bad Touch\" dei Bloodhound Gang, \"A Change\" di Sheryl Crow e \"Year 2000\" di Xzibit.\nIl 16 luglio 2008, Carter e Spotnitz hanno donato vari oggetti di scena al National Museum of American History; la collezione ospitata dal museo include la sceneggiatura originale del pilot e il poster con lo slogan \"I Want to Believe\" usato nell'ufficio di Mulder.\nNell'albo di Zagor \"Duello nello spazio\", uscito nel 1997, si vede a pagina 96 l'agente di Altrove Roberts timbrare un rapporto con una X, evidente riferimento alla serie.\nSpin off e tie-in.\n\"The Lone Gunmen\".\nNel 2001 fu trasmesso lo \"spin-off\" \"The Lone Gunmen\", incentrato sui Pistoleri Solitari, cancellato dopo una sola stagione per lo scarso riscontro ottenuto. L'ultimo episodio si chiude con un cliffhanger poi risolto nell'episodio \"Modifica genetica\" (\"Jump the Shark\") della nona stagione della serie madre.\nFumetti e romanzi.\nTra il 1995 e il 1998 la Topps Comics pubblic\u00f2 un'omonima serie a fumetti ispirata dalla serie. Altri fumetti tie-in furono pubblicati dalla Topps Comics a partire dal 2004, e in seguito anche dalla WildStorm.\nPi\u00f9 tardi fu realizzato anche \"\", un fumetto composto da venticinque numeri scritti da Joe Harris e pubblicati dal 19 giugno 2013. Inteso come una continuazione della storia della serie, fa riferimento anche agli eventi narrati nel secondo film tratto dalla fiction. Ha fatto seguito \"The X-Files Season 11\".\nNumerosi sono stati anche i romanzi pubblicati durante le messa in onda della serie.\nAltro merchandise.\nDurante la messa in onda della serie furono pubblicati anche una rivista ufficiale, \"The X-Files Magazine\", un gioco di carte collezionabili, \"The X-Files Collectible Card Game\", e una serie di videogiochi: nel 1998 \"The X-Files Game\", distribuito per Windows, Macintosh e in seguito PlayStation, ha visto protagonista l'agente Craig Willmore andare alla ricerca degli scomparsi Mulder e Scully, con un'ambientazione collocabile tra la seconda e la terza stagione; un anno prima \"The X-Files: Unrestricted Access\", pubblicato per Windows e Mac, offriva un database interattivo che dava accesso alle cartelle dei vari casi trattati nella serie; mentre nel 2004 \"\", distribuito per PlayStation 2, offriva una storia originale di genere \"survival-horror\" ambientata nella settima stagione, con protagonisti Mulder e Scully, entrambi giocabili.\nNel 1997 SEGA aveva prodotto anche un flipper a sei giocatori chiamato \"The X-Files\"."}
{"id": "82523", "revid": "767487", "url": "https://it.wikipedia.org/wiki?curid=82523", "title": "Nicola Fago", "text": "Biografia.\nFiglio di Cataldo e Giustina Tursi, nacque a Taranto, ma inizi\u00f2 gli studi musicali a Napoli presso il Conservatorio della Piet\u00e0 dei Turchini (1693-1695) sotto la guida di Francesco Provenzale.\nNel 1697 venne nominato maestro supplente dello stesso Conservatorio e dopo pochi anni (1705) succedette al vecchio Provenzale come primo maestro di contrappunto e composizione, carica che mantenne fino al 1740. Contemporaneamente nel 1709 fu eletto maestro di cappella al Tesoro di San Gennaro, carica che mantenne fino al 1731. Dal 1736 fu maestro di cappella di San Giacomo degli Spagnuoli. Fra i suoi migliori allievi figurano Nicola Sala, Leonardo Leo, Niccol\u00f2 Jommelli, Giuseppe de Majo, Carmine Giordano e Francesco Feo. Fago compose musica sacra e da teatro con uno stile elegante e puro ma che manc\u00f2 di originalit\u00e0.\nIl 23 novembre 1701 si spos\u00f2 con Caterina Speranza Grimaldi, sorella del celebre cantante castrato Nicol\u00f2 detto \"Cavalier Nicolino\". Da quest'unione nacquero 11 figli: Lorenzo (1704), Francesco (1705), Cristoforo (1707), Teresa (1708), Gennaro (1709), Caterina (1710), Federico (1712), Giuseppe (1714), Domenico (1718), Carlo (1719) e Saverio (?); di questi 5 morirono in tenera et\u00e0. Solo il primogenito, Lorenzo, segu\u00ec le orme paterne e fu anch'egli compositore e pedagogo presso il Conservatorio della Piet\u00e0 dei Turchini.\nMor\u00ec a Napoli il 18 febbraio 1745 ed ottenne sepoltura nella Chiesa e Congregazione di San Carlo dei 63 Sacerdoti e Altrettanti Benefattori."}
{"id": "82526", "revid": "1457847", "url": "https://it.wikipedia.org/wiki?curid=82526", "title": "Anatolij Karpov", "text": "Biografia.\nAnatolij (o, secondo la traslitterazione anglosassone, \"Anatoly\") Karpov \u00e8 nato il 23 maggio 1951 a Zlatoust, una citt\u00e0 mineraria sul versante occidentale dei monti Urali, nell'ex Unione Sovietica, ed ha imparato a giocare a scacchi all'et\u00e0 di quattro anni grazie agli insegnamenti del padre Evgenij Stepanovi\u010d. Anatolij era ancora in tenera et\u00e0 quando l'intera famiglia, con la madre Nina e la sorella Clarissa, si trasfer\u00ec a Mosca per permettere a Evgenij di portare a compimento il corso di studi universitario in ingegneria meccanica.\nTerminati gli studi del padre, la famiglia Karpov si trasfer\u00ec nuovamente nella regione degli Urali, e fu cos\u00ec che le prime frequentazioni scacchistiche del futuro campione del mondo avvennero nel dopolavoro della fabbrica metallurgica di Zlatoust, in cui il padre occupava un ruolo dirigenziale. Durante la sua infanzia il giovane \"Tolja\", come veniva chiamato in famiglia, ebbe costanti problemi di salute, dovuti soprattutto alla sua fragile costituzione; questo per\u00f2 non gli imped\u00ec di segnalarsi per il suo precoce talento. Karpov infatti scal\u00f2 rapidamente le categorie minori, sino a raggiungere il livello di candidato maestro a neppure dodici anni. In seguito a questa prestazione, pochi mesi dopo fu ammesso nella prestigiosa scuola di scacchi dell'ex campione del mondo Michail Botvinnik, che sar\u00e0 poi maestro anche di Garri Kasparov.\nGli esordi.\nNel primo periodo della sua permanenza presso il grande campione del passato, Karpov non brill\u00f2: si rivel\u00f2 infatti un mediocre solutore di studi e problemi scacchistici e un giocatore dallo stile non ben definito, tanto da spingere Botvinnik ad un giudizio iniziale poco lusinghiero.\nProbabilmente decisivo per il giovane Anatolij fu l'incontro con le partite e gli scritti di Jos\u00e9 Ra\u00fal Capablanca. Il campione cubano degli anni venti, molto conosciuto e amato in Unione Sovietica, possedeva infatti un gioco posizionale, all'apparenza semplice ma dotato di una profonda efficacia strategica, che ben si addiceva allo stile di Karpov. Per ammissione dello stesso Karpov il \"Manuale degli scacchi\" di \"Capa\" fu la sua prima lettura scacchistica.\nGrazie allo studio e all'applicazione, aiutato da una forte volont\u00e0, Karpov sconfess\u00f2 presto il giudizio negativo di Botvinnik maturando anche dal punto di vista agonistico e divenendo nel 1966, all'et\u00e0 di 15 anni, il pi\u00f9 giovane Maestro dell'Unione Sovietica.\nQualche mese pi\u00f9 tardi la federazione sovietica lo invi\u00f2 come proprio rappresentante al torneo internazionale di T\u0159inec in Cecoslovacchia. La federazione scacchistica sovietica, organismo potente ma burocratico, era caduta in un equivoco sulla natura della competizione credendo che fosse una gara giovanile, e si sfior\u00f2 un piccolo incidente diplomatico quando i cechi fecero presente che si trattava invece di un torneo principale, riservato ai giocatori adulti. La cattiva impressione degli organizzatori venne acuita dal fatto che Karpov, magro, non molto alto e fisicamente gracile, dimostrava ancor meno della sua et\u00e0 anagrafica.\nIl giovane russo tolse tutti dall'imbarazzo prendendo parte al torneo e vincendolo senza problemi.\nNei mesi successivi Karpov miet\u00e9 in rapida successione tutti gli allori riservati ai propri coetanei: nel 1967 si piazz\u00f2 quinto nel campionato sovietico juniores di scacchi e, qualche mese dopo, vinse il campionato europeo nella medesima categoria.\nNel suo girone, il comando fu preso immediatamente dall'olandese Jan Timman, che negli anni successivi diventer\u00e0 uno dei pi\u00f9 forti giocatori in circolazione. Al quarto turno Timmann, a punteggio pieno, dovette affrontare l'assalto del giovane russo distaccato di solo mezzo punto. L'apertura fu un'inglese (1.c4) e \"Tolja\" si afferm\u00f2 in 41 mosse. Con il successo prese il comando della classifica chiudendo vittorioso con 5\u00bd su 7.\nNel corso del 1968 Karpov fu preso sotto l'ala protettrice di Sem\u00ebn Furman, un forte Grande Maestro sovietico, che fu il suo allenatore sino alla prematura scomparsa, avvenuta nel 1978. Furman lo condusse nel 1969 al trionfo nel campionato del mondo juniores disputatosi a Stoccolma, ottenuto con il perentorio punteggio di 10 punti su 11 disponibili. Immediatamente dopo raggiunse il quarto posto nel torneo internazionale di Caracas, ottenendo contemporaneamente la qualifica di Grande Maestro, all'epoca il pi\u00f9 giovane del mondo.\nCampione del mondo.\nUn giovane pretendente.\nCon l'inizio del nuovo decennio il gioco di Karpov registr\u00f2 un sensibile miglioramento, e il suo punteggio Elo ne risent\u00ec positivamente, passando dai 2540 punti del 1971 ai 2660 del 1973, quando giunse secondo nel campionato assoluto dell'Unione Sovietica e fece ancor meglio nel torneo Interzonale di Leningrado, piazzandosi primo, seppure in coppia con Viktor Kor\u010dnoj. La vittoria nell'Interzonale gli spalanc\u00f2 le porte del ciclo di selezione dei candidati del 1974, il cui vincitore avrebbe ottenuto il diritto di sfidare il campione del mondo in carica.\nIl mondo scacchistico russo era ancora in subbuglio a causa della pesante sconfitta subita per mano di Bobby Fischer nel 1972, e la federazione cercava a tutti i costi un campione da contrapporre al fortissimo americano. Spasskij rimaneva uno dei pi\u00f9 forti scacchisti al mondo, ma pareva \u00abbruciato\u00bb psicologicamente dall'incontro in cui poco tempo prima aveva perso il titolo mondiale. I vertici scacchistici russi inoltre gli rimproveravano il suo carattere poco volitivo, imputandogli in particolare la sua condotta rinunciataria in quella circostanza. Botvinnik, ormai anziano, si era ritirato dalle competizioni attive; anche gli altri ex campioni del mondo ancora in attivit\u00e0, Vasilij Smyslov e Tigran Vartani Petrosyan, erano abbastanza in l\u00e0 con gli anni. Michail Nechem'evi\u010d Tal' pativa frequenti problemi di salute che gli avrebbero impedito di reggere la tensione di un incontro lungo e faticoso come quello per il titolo mondiale contro il fortissimo e lunatico giocatore americano. Il pi\u00f9 forte degli scacchisti russi pareva all'epoca Kor\u010dnoj, che per\u00f2 aveva fama di dissidente politico (pochi anni dopo infatti avrebbe abbandonato l'URSS) e i russi non parevano intenzionati a sostenerlo appieno.\nAnche in questo caso Anatolij Evgenevi\u010d tolse la federazione scacchistica russa dall'imbarazzo spazzando via tutta la vecchia guardia: al primo turno Le\u016d Paluhae\u016dski fu liquidato con un secco 5,5 a 2,5. In semifinale Spasskij, dopo aver vinto la prima partita, fu travolto per 7 a 4. Infine Karpov affront\u00f2 il temuto Kor\u010dnoj nella finale dei candidati, e fu l'incontro pi\u00f9 combattuto: Karpov vinse 12,5 a 11,5 e divenne a sorpresa, a soli ventiquattro anni, lo sfidante del campione del mondo in carica.\nKarpov era reputato forse troppo giovane per il ruolo, ma per il resto era perfetto per incarnare la volont\u00e0 di rivincita dei russi: Karpov era infatti all'epoca un attivo membro del PCUS e faceva parte del Comitato Centrale del Komsomol (la giovent\u00f9 comunista-leninista dell'Unione Sovietica). Inoltre, fatto non trascurabile, Karpov era un russo \"puro\", diversamente da buona parte dei maggiori campioni sovietici prima e dopo di lui: Botvinnik e Paluhae\u016dski infatti avevano origini ebraiche, Tal' era lettone (oltre che ebreo anch'egli), Petrosyan armeno.\nIl \u00abgran rifiuto\u00bb di Fischer.\nKarpov tuttavia non riusc\u00ec mai a sedersi con l'americano alla scacchiera per il \"forfait\" dell'imprevedibile campione del mondo in carica. Infatti Fischer, che non aveva pi\u00f9 giocato dall'epoca del precedente \"match\" con Spasskij, intendeva imporre allo sfidante ed alla federazione internazionale di scacchi una serie di condizioni economiche e regolamentari che quest'ultima ritenne inaccettabili.\nPer rimettere in palio il suo titolo, l'americano pretendeva infatti che venissero introdotte alcune regole che, a suo dire, trovavano giustificazione in alcuni precedenti storici. La prima condizione fu quella di una sfida senza numero massimo di partite: come nell'incontro tra Capablanca e Alechin del 1927 non si sarebbe tenuto conto delle patte. Ma, mentre Alechin dovette vincere sei partite per strappare il titolo a Capablanca, il nuovo incontro avrebbe portato la soglia a dieci vittorie. La richiesta era probabilmente fuori luogo: come avrebbero dimostrato le sfide seguenti, gli scacchi erano molto cambiati da quello storico duello. Con lo sviluppo della teoria avvenuto negli ultimi quarant'anni le patte erano divenute assai pi\u00f9 frequenti, e giocare senza tenerne conto sarebbe risultata un'impresa assai difficoltosa. La fama e il carisma di Fischer tuttavia erano tali che il presidente della FIDE, lo stimato campione olandese del passato Max Euwe, si dichiar\u00f2 pronto a modificare in tal senso le regole. A questo punto Fischer alz\u00f2 la posta e, basandosi sul precedente della sfida Lasker - Schlechter del 1910, pose come condizione che, in caso si raggiungesse una situazione di parit\u00e0 sul 9-9 il campione avrebbe conservato il titolo; di fatto questo significava che Karpov avrebbe dovuto vincere dieci incontri mentre a Fischer ne sarebbero bastati nove poich\u00e9 lo sfidante era nella pratica obbligato a sopravanzare il campione uscente di almeno due punti, lasciando il campione in carica a massimo 8 vittorie. La federazione dichiar\u00f2 assolutamente irricevibile quest'ultima richiesta: oltre a risalire agli albori del campionato del mondo, quando la FIDE non esisteva ancora, la condizione imposta da Lasker a Schlechter fece scandalo gi\u00e0 all'epoca ed \u00e8 tuttora nota come uno dei pi\u00f9 ingiusti capestri della storia degli scacchi.\nLa lunga trattativa tra Fischer e Euwe non approd\u00f2 dunque a nulla: la federazione mondiale decret\u00f2 Fischer decaduto e Karpov nuovo campione del mondo. Karpov fu nominato campione il 3 aprile 1975 e come tale incoronato il 24 dello stesso mese nel corso di una solenne cerimonia nella sala delle Colonne, nel centro di Mosca. Un campione privato del titolo da una decisione d'ufficio ed un titolo assegnato senza muovere neppure un pedone: era la prima volta nella storia che si verificava un fatto del genere ma, come si vedr\u00e0 in seguito, non sarebbe stata l'ultima.\nApprofittando di questa inattesa pausa Karpov si laure\u00f2 in economia politica all'universit\u00e0 di Leningrado. Nella sua tesi, dicono le biografie, non c'\u00e8 alcun riferimento agli scacchi. Dopo la laurea torn\u00f2 a vivere a Mosca, dove nel 1980 si spos\u00f2 ed ebbe un figlio. Nel 1982 si separ\u00f2 dalla prima moglie.\nIl giovane russo venne sminuito dai molti critici che non credevano ad una sua vittoria nel caso che la sfida si fosse effettivamente consumata ma Karpov seppe farsi valere vincendo pochi mesi dopo la sua ascesa al trono mondiale il torneo di Milano 1975, uno dei pi\u00f9 forti mai disputati fino ad allora. In seguito Karpov seppe evidenziarsi come un fortissimo giocatore da torneo e ribad\u00ec senza mezzi termini il suo diritto alla corona mondiale.\nContro il \"terribile Viktor\".\nNel 1978 Karpov si trov\u00f2 a difendere il titolo a Baguio nelle Filippine, il paese del futuro presidente della FIDE, Florencio Campomanes. L'avversario era ancora Viktor Kor\u010dnoj, gi\u00e0 incontrato e sconfitto nella finale dei candidati del 1974.\nI due giocatori non potevano essere pi\u00f9 diversi: Karpov giovane e Kor\u010dnoj di vent'anni pi\u00f9 anziano; Karpov abituato ad uno stile vicino a quello di Botvinnik e della maggior parte dei campioni russi, votato ad una manovra posizionale e razionale, Kor\u010dnoj portabandiera di un gioco aggressivo, come nello stile di Fischer e Larsen, votato all'attacco, ai sacrifici e a suo agio nelle posizioni involute. Soprattutto, come gi\u00e0 detto, Karpov era un esponente del partito, mentre Kor\u010dnoj era un dissidente da poco fuoriuscito dall'URSS, che per rappresaglia l'aveva privato della cittadinanza.\nL'incontro assunse quindi subito connotati politici di sfida tra il blocco sovietico e gli avversari occidentali, che per certi versi replicarono le modalit\u00e0 del match Fischer - Spasskij di soli sei anni prima. Nel corso delle trentadue partite necessarie a concludere la sfida non mancarono le accuse reciproche e le strumentalizzazioni politiche, cos\u00ec come i tentativi di disturbare l'avversario e le polemiche lanciate attraverso la stampa. Su richiesta dell\"'\u00e9quipe\" di Kor\u010dnoj si arriv\u00f2 persino a controllare la sala di gioco con un contatore Geiger per controllare il livello di radiazioni: il capo delegazione sovietico Baturinskij convoc\u00f2 rapidamente una conferenza stampa in cui, tra il serio e il faceto, afferm\u00f2: \"Dichiaro ufficialmente che l'Unione Sovietica non ha sganciato la bomba atomica sulle Filippine\". In seguito il russo dottor Zuhar fu accusato di disturbare Kor\u010dnoj attraverso l'uso di poteri paranormali. Cos\u00ec, per evitare possibili \"influenze parapsicologiche\", gli organizzatori dovettero vietargli di sedersi in una delle prime cinque file delle poltrone riservate agli spettatori.\nVi era una pesante eredit\u00e0 delle richieste fatte da Fischer tre anni prima: le patte non venivano conteggiate. Si sarebbe aggiudicato il titolo chi per primo avesse raggiunto le sei vittorie. Da quando la FIDE aveva iniziato a gestire direttamente la contesa per il titolo, cio\u00e8 dal secondo dopoguerra in poi, era la prima volta che il campione uscente non godeva di nessun privilegio in caso di parit\u00e0. Per compensare in qualche modo questa mancanza venne introdotta nuovamente la clausola (abolita dal 1963) che prevedeva la possibilit\u00e0 per il campione detronizzato di richiedere la rivincita entro un anno.\nDopo una serie iniziale di patte nel corso della quale i due avversari si studiarono, Karpov vinse l'ottava partita; Kor\u010dnoj riequilibr\u00f2 il risultato nell'undicesima. Karpov, vincendo le partite 13, 14 e 17 si port\u00f2 sul punteggio di 4-1. Kor\u010dnoj vinse la ventunesima e Karpov la ventisettesima: gli mancava quindi un solo punto per raggiungere la vittoria. A questo punto il giocatore russo entr\u00f2 in una profonda crisi di concentrazione e risultati, che permise al pi\u00f9 anziano Kor\u010dnoj un'inattesa rimonta sino al 5-5. Dopo aver patito la quinta sconfitta nella trentunesima partita per\u00f2 Karpov seppe trovare in s\u00e9 le ultime risorse per non crollare e - approfittando di una svista di Kor\u010dnoj - strappare l'ultimo e decisivo punto nell'incontro successivo.\nNel 1981 Karpov si trov\u00f2 nuovamente a difendere il titolo, ancora contro Kor\u010dnoj (nel frattempo divenuto cittadino svizzero), questa volta a Merano, nel primo incontro per il titolo mondiale mai tenutosi in Italia. Questa volta l'avversario si rivel\u00f2 decisamente meno temibile, e Karpov ebbe ragione di lui con un inequivocabile 6-2 inflitto in sole diciotto partite.\nLa lunga sfida con Kasparov.\nIl terzo elemento del \"fattore K\".\nAll'inizio degli anni ottanta, scomparso dall'orizzonte il \"terribile Viktor\" ed essendo invecchiata la precedente generazione di campioni, Karpov attravers\u00f2 il periodo del suo massimo fulgore scacchistico. Il suo stile era giunto a completa maturazione e la sua tenuta agonistica, anche nelle competizioni pi\u00f9 lunghe ed impegnative, era impeccabile. Nella prima met\u00e0 del decennio il campione di Zlatoust pareva realmente imbattibile e vinse in sequenza numerosi tornei di alto livello: Tilburg 1979, 1980, 1982 e 1983, Bugojno 1980, Linares 1981, Torino 1982, Londra 1984 solo per citare alcuni dei pi\u00f9 forti.\nIl nuovo astro di Kasparov (un'altra \"K\" ai vertici degli scacchi dopo Karpov e Kor\u010dnoj) stava per\u00f2 crescendo e gran parte degli specialisti e degli appassionati gi\u00e0 si provava a contrapporre, anche idealmente, i due giocatori e ad immaginare una sfida per il titolo tra di loro: Kasparov con il suo gioco d'attacco contro la strategia pacata ed inesorabile di Karpov.\nIl match interrotto del 1984-85.\nE infatti fu proprio Kasparov a vincere il torneo dei candidati e a sfidare Karpov per il titolo mondiale, nel settembre 1984 a Mosca. Le differenze di stile e personalit\u00e0 tra Karpov e Kasparov erano ancora pi\u00f9 marcate di quelle tra Karpov e Kor\u010dnoj: il giovane e ribelle Garri pareva incarnare quella voglia di novit\u00e0 che attraversava tutta l'Unione Sovietica al termine dell'\"era Bre\u017enev\" e che si sarebbe concretizzata di l\u00ec a poco con l'avvento di Gorba\u010d\u00ebv. Il suo stile aggressivo e dinamico contravveniva a quello che, con poche eccezioni, era il tradizionale gioco posizionale e attendista di scuola sovietica.\nLo sfidante forse pat\u00ec eccessivamente il peso delle circostanze e, almeno inizialmente, scelse uno stile di gioco eccessivamente prudente e per lui innaturale. Karpov vinse in rapida successione quattro partite nelle prime nove; seguirono ben diciassette patte, dopodich\u00e9 Karpov vinse ancora, segnando un 5-0 a proprio favore. A questo punto, ripetendo un copione gi\u00e0 visto nel primo \"match\" con Kor\u010dnoj, ad un solo punto dal titolo Karpov entr\u00f2 in crisi.\nKasparov, riavutosi dallo shock delle cinque sconfitte iniziali, consider\u00f2 di non avere pi\u00f9 nulla da perdere e, paradossalmente, inizi\u00f2 a giocare meglio poich\u00e9 questo gli permise di esprimere appieno il suo gioco fantasioso ed aggressivo. Il 25 febbraio 1985, quando Kasparov si era appena portato sul 3-5, dopo quarantotto partite di cui quaranta patte, cinque mesi di gioco e una situazione che non pareva destinata a sbloccarsi facilmente, la FIDE decise di sospendere la sfida e riproporla con regole nuove e, soprattutto, con un numero di partite limitato, come era stato nella tradizione fino al 1972. La sfida rimase cos\u00ec \"senza decisione\": il campione rimaneva Karpov.\nAnche in questo caso le polemiche non mancarono: Karpov, funzionario di lungo corso del PCUS, era sicuramente pi\u00f9 gradito al governo russo del giovane ed irrequieto Kasparov, pure iscritto al Komsomol ma solo dall'anno prima. Quest'ultimo non si fece scrupoli nel manifestare i propri dubbi sui possibili retroscena di questo cambiamento in corsa delle regole. Tuttavia, i sostenitori di Karpov ribadirono non senza ragione che, al momento della sospensione, era il campione in carica a condurre il match e quindi, vedendosi cancellate cinque vittorie contro tre dello sfidante, fu quello maggiormente danneggiato. La FIDE si difese sostenendo che un match di quella durata minava la salute dei contendenti e, soprattutto, finiva col paralizzare tutte le attivit\u00e0 ad alto livello dello scacchismo mondiale, impedendo persino che iniziasse il nuovo ciclo del torneo dei candidati; la stampa aveva finito con il disinteressarsi all'evento e lo stesso governo sovietico pareva in imbarazzo, poich\u00e9 il \"match\" si era trovato ad occupare per parecchi mesi l'importante sala delle Colonne (la stessa dove Karpov era stato incoronato campione dieci anni prima), nella quale erano previste anche altre manifestazioni.\nLe altre sfide.\nL'incontro si ripet\u00e9 pochi mesi dopo, sempre nella capitale russa ma in una sede pi\u00f9 dimessa. Il punteggio era stato azzerato e il regolamento era cambiato o, meglio, era tornato alle origini: era stato imposto il limite di ventiquattro partite e il titolo sarebbe andato a chi per primo avesse totalizzato sei vittorie oppure 12,5 punti; in caso di parit\u00e0, come nel passato, il titolo sarebbe rimasto al campione in carica, che manteneva anche il diritto a chiedere la rivincita in caso di sconfitta. Kasparov aveva fatto tesoro dell'esperienza precedente: gioc\u00f2 in maniera brillante ed ebbe ragione per 13-11 (cinque vittorie contro tre) del campione uscente, che veniva cos\u00ec detronizzato.\nKarpov e Kasparov si sedettero ancora tre volte davanti al tavolino per disputarsi il titolo mondiale: nel primo caso si tratt\u00f2 della rivincita chiesta da Karpov e nelle altre due occasioni quest'ultimo, mostrando una tenacia per certi versi inedita, vinse il torneo dei candidati.\nNel 1986, nel match disputatosi tra Londra e Leningrado, si disput\u00f2 un'altra sfida molto combattuta con Kasparov che sopravanz\u00f2, di poco, l'avversario (12,5-11,5).\nNel 1987 a Siviglia si consum\u00f2 una sfida ancor pi\u00f9 drammatica delle precedenti: partendo da un punteggio di parit\u00e0 Karpov vinse il ventitreesimo incontro e si present\u00f2 all'ultima partita giocando coi pezzi neri e conducendo con un punto di vantaggio. Kasparov comp\u00ec un'impresa: complic\u00f2 il gioco e, sfruttando un'imprecisione di Karpov vinse con il bianco. Il risultato finale fu di parit\u00e0: 12 - 12, ma, in base al regolamento, il titolo restava al campione uscente. Nello stesso periodo Karpov si spos\u00f2 in seconde nozze con Nata\u0161a, con la quale vive tuttora.\nNel 1990 Karpov vinse nuovamente il ciclo dei candidati sconfiggendo facilmente in finale l'olandese Jan Timman (6,5-2,5) e si guadagn\u00f2 per la terza volta consecutiva il diritto a sfidare il campione in carica. Questa volta la sfida ebbe meno \"pathos\": nel corso degli incontri Kasparov riusc\u00ec a portarsi in vantaggio di due punti su Karpov, che recuper\u00f2 vincendo la ventitreesima partita quando ormai il punteggio era acquisito.\nOltre alle ragioni caratteriali e politiche di cui si \u00e8 detto, ci\u00f2 che costituiva il motivo di massimo interesse per gli appassionati e la stampa specialistica, era lo scontro tra due veri e propri titani della scacchiera. I due 'K' con la loro forza di gioco avevano fatto il vuoto intorno a s\u00e9, mietendo allori in tutte le competizioni cui prendevano parte e lasciando agli altri solo le briciole. Due filosofie, due stili contrapposti ma entrambi vincenti: da un lato vi era Karpov, con la sua strategia inesorabile, la sua relativamente scarsa conoscenza delle aperture accompagnata per\u00f2 da un'assoluta maestria nei finali; dall'altra Kasparov, attaccante all'arma bianca, dotato di una memoria prodigiosa che gli permetteva di memorizzare innumerevoli varianti d'apertura e tattico sopraffino, sempre alla ricerca di soluzioni nuove: nella loro ultradecennale rivalit\u00e0 in molti non poterono fare a meno di rivedere in filigrana le figure di Capablanca e Alechin, rinverdendone i personaggi quasi mitologici e le battaglie che negli anni tra le due guerre fecero scuola presso gli scacchisti di tutto il mondo.\nNel corso dei loro cinque match Karpov e Kasparov avevano disputato 144 partite con un bilancio di 19 vittorie per Karpov, 21 per Kasparov e ben 104 patte.\nAncora campione.\nQuando, nel 1992 Karpov perse per 4-6 la semifinale dei candidati contro Nigel Short, in un match disputato a Linares, in Spagna, il campione detronizzato sembrava ormai destinato ad uscire dalla scena della lotta per il titolo. Invece, nel 1993, una sequenza di eventi inattesa riport\u00f2 Karpov in vetta al mondo a sessantaquattro caselle. Il disaccordo tra Kasparov e la FIDE giunse ad un punto di non ritorno: il \"casus belli\" fu legato essenzialmente a questioni economiche, ma il dissidio tra il campione azero e il presidente Campomanes datava almeno dal 1985, epoca del primo match Karpov - Kasparov interrotto durante la rimonta dello sfidante.\nPoco prima dell'incontro per il titolo mondiale che l'avrebbe visto contrapposto a Short, Kasparov si ritir\u00f2 dalla FIDE per dar vita ad una federazione indipendente che aveva l'ambizione di raccogliere i consensi dei giocatori professionisti, e fu per questo chiamata Professional Chess Association (PCA). Uscendo dalla federazione, Kasparov port\u00f2 con s\u00e9 anche lo sfidante Short: il previsto incontro per il titolo FIDE sarebbe cos\u00ec divenuto la prima sfida per la corona della nuova federazione dissidente.\nLa federazione ufficiale corse ai ripari dichiarando decaduti entrambi i fuoriusciti e richiamando in gioco i due giocatori sconfitti da Short rispettivamente in semifinale e in finale dei candidati, Karpov e Timman. In realt\u00e0, basandosi unicamente sui precedenti e segnatamente su quello del 1975 relativo allo stesso Karpov, la FIDE avrebbe dovuto assegnare il titolo direttamente a Timman, che aveva perso la finale dei candidati. La federazione ufficiale per\u00f2 non poteva lasciarsi rubare del tutto la scena dal match PCA e aveva quindi necessit\u00e0 di contrapporgli un suo evento mediatico organizzando una sfida a sua volta. Soprattutto, la federazione di Campomanes aveva un grande bisogno di dare credibilit\u00e0 al suo titolo assegnandolo ad un giocatore che potesse essere riconosciuto come un vero campione del mondo. Timman, il miglior scacchista dei Paesi Bassi dai tempi di Euwe, era un buon giocatore che per\u00f2 aveva toccato il massimo della sua forma agonistica oltre dieci anni prima e, a detta di quasi tutti i commentatori, era giunto alla finale dei candidati quasi per caso, battendo gli anziani H\u00fcbner e Kor\u010dnoj nelle eliminatorie e approfittando di uno scivolone di Jusupov in semifinale. Difficilmente un titolo in mano al pur volenteroso olandese avrebbe potuto competere in carisma con quello di Kasparov. Cos\u00ec la FIDE decise di ripescare il suo giocatore pi\u00f9 rappresentativo e Karpov si ritrov\u00f2 nuovamente a disputare un incontro per il titolo iridato. Timman, come nelle previsioni, gli si rivel\u00f2 nettamente inferiore e venne battuto con il largo punteggio di 12,5-8,5. L'uomo degli Urali era nuovamente campione del mondo (anche se solo nella versione FIDE). Contemporaneamente Kasparov conquistava il titolo PCA contro Short, battendolo con una facilit\u00e0 ed un margine che Karpov non gli aveva mai concesso: al di l\u00e0 degli incidenti di percorso i due 'K' avevano dimostrato di essere ancora i pi\u00f9 forti scacchisti al mondo.\nNuovo vigore.\nIl titolo riconquistato confer\u00ec nuova linfa al campione russo che, nel corso della stagione successiva, riusc\u00ec a riportare sonanti vittorie anche in competizioni molto difficili. Nel 1994 infatti Karpov fece suoi, tra gli altri, il torneo di Wijk aan Zee e, soprattutto, quello di Linares che, con una media di 2685, raggiunse la XIX categoria FIDE risultando il torneo pi\u00f9 forte mai disputato nella storia degli scacchi sino ad allora. In quest'ultima occasione Karpov totalizz\u00f2 ben 11 punti su 13 disponibili e si prese il lusso di lasciare Kasparov e \u0160irov alle sue spalle come secondi classificati a ben 2,5 punti di distanza.\nIn quegli anni Karpov si fece valere anche come giocatore di scacchi rapidi. In qualit\u00e0 di campione del mondo in carica fu invitato e trionf\u00f2 al torneo San Giorgio su Legnano scacchi, nel giugno 1995. Quel torneo, che fu disputato in un'unica giornata con partite di quindici minuti l'una, \u00e8 noto perch\u00e9 registr\u00f2 il maggior numero di iscritti di sempre ad una singola competizione scacchistica, contando ben 926 partecipanti.\nLa difesa del titolo e la rinuncia.\nKarpov difese il suo titolo nel 1996 a \u0116lista contro Gata Kamskij (vincendo per 10,5-7,5) e nel 1998 a Losanna contro l'emergente talento indiano Vishy Anand, battuto per 5-3 allo spareggio semilampo dopo una sfida mozzafiato terminata in parit\u00e0 (3-3) nei primi sei incontri disputati a tempo regolare.\nNel 1999 il presidente della FIDE, Kirsan Iljum\u017einov, succeduto a Campomanes, lanci\u00f2 una nuova formula per il campionato mondiale di scacchi (che quell'anno si sarebbe tenuto a Las Vegas): non pi\u00f9 una sfida tra il vincitore del torneo dei candidati e il campione in carica, ma una competizione ad eliminazione diretta con un tabellone di tipo tennistico basata su mini-\"match\" di due partite l'uno (quattro in semifinale e sei in finale), con eventuali spareggi a gioco rapido. Karpov si rifiut\u00f2 di rimettere in palio il suo titolo a queste condizioni e cos\u00ec, come accaduto in precedenza ai suoi rivali, Fischer e Kasparov, fu privato del suo scettro da una decisione d'ufficio della federazione.\nNegli ultimi anni Karpov, pur senza mai annunciare un ritiro ufficiale, ha sensibilmente diminuito la sua presenza nelle competizioni attive. L'ex campione del mondo si \u00e8 dedicato all'insegnamento e ad altre attivit\u00e0 legate alla diffusione e al sostegno degli scacchi, come partite di beneficenza e simultanee in giro per il mondo. Parallelamente ha deciso di impegnarsi in attivit\u00e0 esterne al mondo degli scacchi: attivit\u00e0 sociali contro la fame nel mondo e \"business\" vero e proprio.\nA titolo di curiosit\u00e0 si pu\u00f2 segnalare il fatto che nel campionato ucraino 2007 Karpov ha occupato la prima scacchiera della squadra di \u010celjabinsk. Suo compagno di squadra, in quinta scacchiera, \u00e8 stato il vecchio rivale di tante battaglie, Viktor L'vovi\u010d Kor\u010dnoj.\nAmbasciatore a vita della FIDE.\nNel 2010 Karpov corse per la presidenza della FIDE, tentando di spodestare Kirsan Iljum\u017einov. Nella campagna elettorale, che fu appoggiata da molte Federazioni e da diversi grandi maestri di punta, tra cui il suo antico avversario Kasparov, accus\u00f2 il suo rivale di gestire la presidenza in modo troppo personale e con metodi non del tutto trasparenti. Dopo un avvio che lo dava favorito, verso la fine dell'estate divent\u00f2 chiaro che le sue probabilit\u00e0 di essere eletto erano piuttosto basse. In settembre-ottobre il congresso FIDE di Chanty-Mansijsk conferm\u00f2 Iljum\u017einov presidente. Successivamente il Consiglio di Presidenza lo ha nominato \"ambasciatore a vita\" della FIDE.\nUn bilancio.\nKarpov \u00e8 considerato uno tra i pi\u00f9 grandi giocatori della storia, specialmente per quanto riguarda i risultati nei tornei. Al luglio 2018 ha al suo attivo 184 vittorie in competizioni ufficiali: una \"performance\" che oscura persino quella dell'Alechin degli anni trenta, dapprima ritenuta ineguagliabile. Per ventiquattro anni, dal 1974 al 1998, ha partecipato a tutte le finali del Campionato del Mondo FIDE: nessun giocatore nella storia ha mai disputato dieci sfide (undici con il \"match\" mancato del 1975) valevoli per il titolo mondiale.\nI suoi record: 1.126 vittorie, 280 sconfitte e 1.376 patte su un totale di 2.782 partite giocate nella sua carriera, pari ad un punteggio del 65,20%. Il massimo valore ELO toccato da Karpov \u00e8 2780, nel luglio 1994, epoca della sua vittoria al torneo di Linares.\nIl suo stile di gioco ha le solide basi posizionali della scuola russa, da Botvinnik in avanti: Karpov alle volte pare non assumersi responsabilit\u00e0, ma reagisce punendo senza piet\u00e0 ogni singola imprecisione dei suoi avversari. I suoi ammiratori sostengono che al tradizionale gioco dei sovietici Karpov aggiunge una punta di veleno anche nelle posizioni pi\u00f9 tranquille, di modo che l'avversario ad un certo punto tracolli senza essersi reso conto del momento in cui la sua rovina abbia avuto inizio. Di lui Tal' diceva:\nLo stesso Karpov ha affermato:\nI detrattori invece gli rimproverano un gioco insipido e attendista, spesso contrapponendogli il pi\u00f9 spumeggiante gioco di Tal' o Kasparov, anche se partite come quella contro Topalov a Linares nel 1994 o contro Torre a Bad Lauterberg nel '76 (contrattacco al centro e sacrificio di pedone) sono la dimostrazione di quanto questo sia un giudizio quantomeno affrettato. Nel corso della sua carriera ha adottato un repertorio di aperture relativamente ridotto, cosa che ha parzialmente limitato il suo potenziale, soprattutto contro un avversario come Kasparov, dotato di una memoria straordinaria e sempre alla ricerca di novit\u00e0 teoriche. A questo parziale \"handicap\" Karpov ha per\u00f2 sopperito con un mediogioco sempre solido ed innovativo e con una padronanza dei finali degna del suo maestro Capablanca e rimasta ineguagliata dalla maggior parte dei giocatori.\nRisultati contro i principali avversari.\nDi seguito sono elencati i risultati complessivi con alcuni dei principali avversari. Le partite rapide, blitz e alla cieca non sono incluse.\n \u00a0Viktor Kor\u010dnoj\u00a0 +31 \u201314 =63 &lt;br&gt;\n \u00a0Boris Spasskij\u00a0 +14 \u20131 =23 &lt;br&gt;\n \u00a0Garri Kasparov\u00a0 +21 \u201328 =129 &lt;br&gt;\n \u00a0Viswanathan Anand\u00a0 +5 \u201311 =28 &lt;br&gt;\n \u00a0Vladimir Kramnik\u00a0 +2 \u20132 =10 &lt;br&gt;\n \u00a0Vasyl' Ivan\u010duk\u00a0 +3 \u20131 =21 &lt;br&gt;\n \u00a0Oleksandr Beljavs'kyj\u00a0 +16 \u20133 =10 &lt;br&gt;\n \u00a0Jan Timman\u00a0 +19 \u20132 =19 &lt;br&gt;\n \u00a0Oleg Romani\u0161in\u00a0 +7 \u20130 =6 &lt;br&gt;\n \u00a0Nigel Short\u00a0 +22 \u20132 =26 &lt;br&gt;\n \u00a0Gata Kamskij\u00a0 +11 \u20135 =16 &lt;br&gt; \n \u00a0Aleksej \u0160irov\u00a0 +7 \u20132 =12 &lt;br&gt;\n \u00a0Boris Gelfand\u00a0 +9 \u20133 =10 &lt;br&gt;\n \u00a0Tony Miles\u00a0 +12 \u20132 =14 &lt;br&gt;\n \u00a0Boris Gul'ko\u00a0 +5 \u20131 =2 &lt;br&gt;\n \u00a0Ljubomir Ljubojevi\u0107\u00a0 +20 \u20137 =24 &lt;br&gt;\n \u00a0Ulf Andersson\u00a0 +12 \u20131 =29 &lt;br&gt;\n \u00a0Artur Jusupov\u00a0 +12 \u20131 =15"}
{"id": "82527", "revid": "713714", "url": "https://it.wikipedia.org/wiki?curid=82527", "title": "New York (disambigua)", "text": ""}
{"id": "82528", "revid": "599013", "url": "https://it.wikipedia.org/wiki?curid=82528", "title": "Karpov", "text": ""}
{"id": "82531", "revid": "125021857", "url": "https://it.wikipedia.org/wiki?curid=82531", "title": "Gliceraldeide", "text": "La gliceraldeide \u00e8 un carboidrato aldo-trioso, ovvero costituito da tre atomi di carbonio e contenente un gruppo aldeidico; essendo la sua molecola chirale, esiste in due configurazioni speculari - indicate con le lettere e .\nA temperatura ambiente \u00e8 un solido incolore dal sapore dolce; \u00e8 un intermedio del metabolismo degli zuccheri nell'organismo. Il nome deriva dal fatto che la molecola della gliceraldeide \u00e8 simile a quella del glicerolo in cui uno dei due gruppi -CH2OH \u00e8 stato sostituito da un gruppo -CHO.\nLa D-gliceraldeide \u00e8 presa a modello per la nomenclatura dei carboidrati. Sono detti carboidrati della serie quelli la cui disposizione dei sostituenti attorno al penultimo atomo di carbonio \u00e8 simile a quella della -gliceraldeide. Quelli a configurazione speculare nell'ultimo carbonio chirale sono invece carboidrati della serie .\nSi pu\u00f2 sintetizzare per blanda ossidazione del glicerolo con acqua ossigenata e un sale ferroso come catalizzatore. In queste condizioni si ottiene una miscela di diidrossiacetone e -gliceraldeide e -gliceraldeide in parti uguali."}
{"id": "82534", "revid": "47767", "url": "https://it.wikipedia.org/wiki?curid=82534", "title": "Atreiu", "text": "Atreiu o Atreyu (in lingua originale \"Atr\u00e9ju\") \u00e8 uno dei protagonisti del romanzo di Michael Ende \"La storia infinita\", insieme con Bastiano e F\u00f9cur. Appartiene al popolo dei Pelleverde e la prima parte del libro \u00e8 quasi interamente dedicata al suo personaggio.\nDescrizione.\nAtreiu \u00e8 un bambino Pelleverde di circa 10 anni (tredicenne nel film di Wolfgang Petersen \"La storia infinita\"); come tutti i membri del suo popolo, vive in una tenda, ha carnagione olivastra, occhi scuri che vedono fino all'orizzonte e capelli nero-azzurri corvini, che porta raccolti con strisce di cuoio in un ciuffo dietro la nuca. Le sue guance e la fronte sono dipinte di bianco con dei semplici ornamenti. Indossa calzoni corti, scarpe di morbido cuoio e un mantello intessuto con pelle di Bufalo di Porpora, che gli lascia, per\u00f2, il torso nudo. Il suo nome, nella lingua della sua gente, significa \"Figlio di Tutti\" e allude al fatto che Atreiu \u00e8 orfano ed \u00e8 stato allevato dall'intera trib\u00f9.\nHa un carattere fiero, ma non orgoglioso; dimostra grande coraggio, tenacia e generosit\u00e0, tutte caratteristiche tipiche dei Pelleverde. \u00c8 responsabile ed \u00e8 l'immagine dell'amico fedele, che d\u00e0 buoni consigli e che sa sempre cosa fare. \u00c8 molto intelligente e ragiona gi\u00e0 come un adulto. \u00c8 molto ammirato da tutti i Pelleverde, ma soprattutto da Bastiano.\nSpesso, durante il corso della storia, deve subire umiliazioni da Bastiano, che crede di aver creato lui Fant\u00e0sia e che vuole che tutti s'inginocchino al suo potere.\nNel film, Atreiu \u00e8 rappresentato come un nativo americano dalla carnagione piuttosto chiara; inoltre non viene mostrato il suo popolo n\u00e9 il suo luogo d'origine.\nStoria.\nInfanzia e partenza per la missione.\nPoco dopo essere venuto al mondo, Atreiu \u00e8 rimasto orfano. I suoi genitori, infatti, sono stati uccisi da un Bufalo di Porpora. Da quel momento, il bambino \u00e8 stato allevato da tutti gli uomini e le donne Pelleverde e, per questo, \u00e8 stato chiamato \"Atreiu\", che tradotto nella Grande Lingua significa \"Figlio di Tutti\".\nPrima della chiamata, Atreiu si stava preparando ad affrontare lui stesso il Grande Bufalo, per dimostrare alla sua gente di essere ormai un uomo.\nLa preparazione viene interrotta dall'arrivo del centauro Cairone, che lo informa che l'Infanta imperatrice gli ha affidato l'amuleto Auryn e gli ha chiesto di partire alla ricerca di una cura per la sua malattia (ricerca dalla quale dipende il destino di tutta Fant\u00e0sia). Atreiu \u00e8 piuttosto stizzito per aver dovuto rinunciare a cacciare il Grande Bufalo ma non appena apprende in cosa consiste la missione affidatagli, accetta prontamente. Indossato l'Auryn, parte quindi per la Grande Ricerca a cavallo di Artax senza perdere ulteriormente tempo.\nInizio della Grande Ricerca.\nDapprima, la Grande Ricerca non d\u00e0 buoni frutti e si risolve pi\u00f9 che altro in un lungo girovagare per le terre di Fant\u00e0sia; il Grande Bufalo gli appare per\u00f2 in sogno pi\u00f9 volte in quelle notti, e infine lo indirizza verso le Paludi della Tristezza, dove dovr\u00e0 chiedere consiglia alla vecchissima Morla che, secondo il Grande Bufalo, conosce il segreto che si cela dietro al male dell'Infanta Imperatrice. Nel frattempo, inoltre, Atreiu ha anche avuto modo di \"vedere\" con i suoi stessi occhi il Nulla, mostratogli da alcuni Trolli di Corteccia nel Bosco Frusciante: fino a quel momento, per lui il Nulla era stato un semplice racconto, seppure impressionante, ma una volta incontratolo comprende \"tutto l'orrore del Male che andava dilagando in Fant\u00e0sia\".\nGiunto alle Paludi della Tristezza, Atreiu si rende conto che vi regna un clima di sconforto che contagia chiunque vi entri: passo dopo passo, infatti, il suo cavallo Artax perde la speranza nella missione tanto che, sprofondato nella pi\u00f9 cupa tristezza, perde ogni gioia di vivere e si lascia affondare nelle acque fangose, morendo sotto lo sguardo impotente del padroncino.\nCostretto a proseguire da solo, Atreju \u00e8 affranto trova la dimora di Morla, una gigantesca e millenaria tartaruga il cui guscio forma la Montagna di Corno. Morla \u00e8 indifferente a tutto (al tempo, alle altre creature, alla morte, persino alla distruzione di Fant\u00e0sia) e mostra subito di non voler collaborare: Atreju non si arrende alla sua insofferenza e, a furia di insistere, le strappa un indizio che gli consente di proseguire la Grande Ricerca in una direzione precisa: l'Oracolo Meridionale dove vive Uyulala.\nL'incontro con F\u00f9cur e l'Oracolo Meridionale.\nAtreiu prosegue a piedi fino a raggiungere, dopo due giorni di cammino, le Montagne Morte e il Profondo Abisso, dove vive \"il pi\u00f9 orrendo degli orrori\", Ygramul. Giunto sull'orlo dell'abisso grazie al coraggio infusogli dall'Auryn, vede Ygramul che tormenta coi suoi pungiglioni avvelenati un Drago della Fortuna intrappolato nella sua ragnatela. Dopo aver osservato la scena per un po', Atreiu comprende che Ygramul non \u00e8 un unico essere vivente, ma uno sciame di insetti in grado disporsi imitando qualunque forma. Prendendo coraggio, Atreiu rivolge la parola al mostro che, alla vista di Auryn, rinuncia fin dall'inizio a fargli del male e risponde alle sue domande ma rifiuta categoricamente di lasciar andare il drago. Atreiu comprende di non poter salvare l'animale in trappola e si limita allora a chiedere come pu\u00f2 raggiungere in tempo l'Oracolo Meridionale. Ygramul gli spiega che pu\u00f2 pungerlo iniettandogli il suo veleno, che uccide entro un'ora, ma che d\u00e0 alla vittima il potere di teletrasportarsi ovunque voglia; Atreiu, pur titubante, acconsente e si fa pungere, dopodich\u00e9 si teletrasporta all'Oracolo Meridionale, ma sviene per effetto del veleno.\nQuando si risveglia, trova che le sue ferite sono state bendate e che accanto a lui si trova il Drago della Fortuna; i due giacciono presso la casa di Enghivuc, un anziano gnomo che studia da tutta la vita il mistero dell'Oracolo Meridionale, e di sua moglie Urgula, che ha curato Atreiu e il Drago; quest'ultimo si \u00e8 teletrasportato a sua volta perch\u00e9, nonostante Ygramul lo pensasse svenuto, ha sentito comunque le parole del mostro. Enghivuc spiega ad Atreiu tutto quello che sa sull'Oracolo Meridionale e su come attraversare le sue tre porte per giungere da Uyulala, e il giovane si reca sul posto. Riesce a superare tutte e tre le porte (quella delle sfingi, quella dello specchio magico, in cui vede riflesso Bastiano, e quella senza chiave) arrivando da Uyulala. Qui apprende che per salvare l'Infanta Imperatrice \u00e8 necessario che un figlio dell'uomo (ossia un essere umano, non un abitante di Fant\u00e0sia) dia un nuovo nome all'Infanta Imperatrice.\nIl Paese della Mala Gen\u00eca e la Torre d'Avorio.\nDopo aver ascoltato il responso dell'Oracolo, Atreiu parte a cavallo di F\u00f9cur, il Drago della Fortuna, alla ricerca dei confini di Fant\u00e0sia, per trovare di un bambino umano; la ricerca per\u00f2 \u00e8 senza esito e a un certo punto i due amici vengono travolti da una terribile tempesta che li separa e che gli fa anche perdere l'amuleto Auryn. Atreiu si ritrova nel Paese della Mala Gen\u00eca, abitato da creature mostruose e spaventose e gravemente colpito dal Nulla. Raggiunge la capitale, la Citt\u00e0 dei Fantasmi, dove fa la conoscenza di Mork, un lupo mannaro morente. Questi - che non ha riconosciuto Atreiu - gli racconta di essere un emissario del Nulla, che era stato inviato per uccidere Atreiu stesso, e lo informa anche che il destino degli abitanti di Fant\u00e0sia, quando vengono risucchiati dal Nulla, \u00e8 quello di finire nel mondo degli umani trasformati in menzogne. Prima che Mork muoia, Atreiu gli rivela la propria identit\u00e0; una volta morto, Atreiu fa per accarezzarlo, ma le fauci della bestia gli si serrano automaticamente sul braccio, intrappolandolo.\nQui viene ritrovato e salvato appena in tempo da F\u00f9cur , che gli riporta anche Auryn; i due decidono quindi di dirigersi alla Torre d'Avorio, dimora dell'Infanta Imperatrice.\nGiunto alla Torre, Atreiu viene ammesso alla presenza dell'Infanta Imperatrice, la quale gli spiega che in realt\u00e0 non ha fallito, bens\u00ec, tramite la sua avventura, \u00e8 riuscito a portare il salvatore - e cio\u00e8 Bastiano, che sta leggendo la storia - da lei. Dopo molta esitazione, Bastiano si decide ad assolvere al suo compito, dando il nuovo nome all'Imperatrice ed entrando lui stesso a Fant\u00e0sia.\nAl seguito di Bastiano e la battaglia della Torre d'Avorio.\nLa notizia che Bastiano, il salvatore, \u00e8 giunto a Fant\u00e0sia spinge il governante della citt\u00e0 di Amarganta, Querquobad, ad organizzare un torneo di eroi il cui vincitore accompagner\u00e0 Atreiu alla ricerca di Bastiano. \u00c8 Bastiano stesso, in incognito, a vincere il torneo, e Atreiu decide cos\u00ec di accompagnarlo nel suo viaggio verso la Torre d'Avorio, con l'intento di aiutarlo a ritrovare la via di casa. Bastiano, tuttavia, esprimendo un desiderio dietro l'altro perde mano a mano i ricordi del suo mondo di origine, diventando arrogante, egoista e dispotico. La situazione peggiora con l'arrivo di Xayde, una strega sconfitta da Bastiano e divenuta parte del suo seguito e sua fidata consigliera, che lo manipola a suo piacimento e lo spinge ad allontanare tutti i suoi amici. Atreiu e F\u00f9cur cominciano a parlare di sottrarre Auryn a Bastiano, ma questi scopre il loro discorso e li caccia via.\nBastiano, giunto alla Torre e non trovandovi l'Infanta Imperatrice, decide di autoproclamarsi Infante Imperatore; Atreiu e F\u00f9cur radunano allora un esercito di ribelli e danno l'assalto alla Torre, interrompendo la cerimonia d'incoronazione e conquistando la Torre per cercare di salvare Bastiano. Tuttavia Atreiu viene gravemente ferito da Bastiano con la spada Sikanda, e F\u00f9cur lo porta in salvo.\nLe Acque della Vita.\nI due si reincontrano quando Bastiano, ormai dimentico anche della propria identit\u00e0, sta cercando un modo di raggiungere le Acque della Vita per ritornare a casa e ha ormai perso le speranze. Bastiano depone infine l'Auryn e facendo ci\u00f2 fa trasportare tutti e tre nelle Acque della Vita. Bastiano invita Atreiu e F\u00f9cur a entrare con lui nelle acque, ma essi gli rispondono che sono l\u00ec solo per accompagnarlo poich\u00e9 loro si sono gi\u00e0 immersi in passato, dopo avere fatto ritorno dall'Infanta Imperatrice.\nQui Bastiano si accomiata da Atreiu e F\u00f9cur, i quali promettono da grandi amici di portare a compimento tutte le storie che lui aveva cominciato a Fant\u00e0sia, forse un giorno si rivedranno."}
{"id": "82538", "revid": "5695", "url": "https://it.wikipedia.org/wiki?curid=82538", "title": "Atreyu", "text": ""}
{"id": "82540", "revid": "1565657", "url": "https://it.wikipedia.org/wiki?curid=82540", "title": "Isola di Vancouver", "text": "L'isola di Vancouver (, ) \u00e8 un'isola dell'oceano Pacifico, localizzata lungo la costa occidentale della Columbia Britannica in Canada. Battezzata in onore di George Vancouver, l'ufficiale britannico della Royal Navy che esplor\u00f2 la costa nord-occidentale del Pacifico tra il 1791 e il 1794, le citt\u00e0 principali sono Victoria, Nanaimo e Port Alberni, mentre la citt\u00e0 di Vancouver, che si trova sulla terraferma, \u00e8 collegata a Victoria e Nanaimo tramite traghetti.\nGeografia e clima.\nL'isola si trova all'angolo sud-occidentale della Columbia Britannica ed \u00e8 separata dalla terraferma canadese dallo Stretto di Georgia e dallo Stretto Queen Charlotte, mentre lo Stretto di Juan de Fuca la separa dal territorio statunitense dello Stato di Washington. A ovest dell'isola si trova l'oceano Pacifico.\nL'isola \u00e8 divisa in due dalla catena dei Vancouver Island Ranges che la percorrono nella sua interezza. Il punto pi\u00f9 alto di questa catena \u00e8 la Golden Hinde, alta metri. Il clima dell'isola \u00e8 tra i pi\u00f9 miti di tutto il Canada. D'estate, le temperature massime raggiungono i .\nLa costa occidentale \u00e8 uno dei luoghi pi\u00f9 umidi del Nord America e, a parte alcune zone del Cile, una delle regioni pi\u00f9 umide del mondo insieme ai territori equatoriali. Nelle cittadine di Tofino e Ucluelet la media annua delle precipitazioni \u00e8 di .\nLa costa orientale, soprattutto della parte sud e le isole Juan de Fuca, ha un clima quasi-mediterraneo (Classificazione dei climi di K\u00f6ppen: Csa) con la stagione estiva pi\u00f9 secca, e le temperature massime raggiungono i e il minimo d'inverno di .\nSull'Isola di Vancouver fu trovato ed abbattuto il pi\u00f9 alto esemplare vegetale del mondo: un abete di Douglas che aveva raggiunto un'altezza di 126 metri."}
{"id": "82541", "revid": "1632387", "url": "https://it.wikipedia.org/wiki?curid=82541", "title": "Erasure", "text": "Gli Erasure sono un gruppo musicale britannico prevalentemente dedicato ai generi synth pop, pop rock e new wave.\nNel corso della loro carriera hanno venduto oltre 25 milioni di copie dei loro album. Dal 1986 al 1997 il gruppo ha ottenuto 24 successi consecutivi nella classifica Top 20 del Regno Unito, mentre negli Stati Uniti sono entrati nella Top 20 (Billboard Hot 100) i brani \"A Little Respect\", \"Chains of Love\" e \"Always\".\nEtichettati come \"le definitive superstar del synthpop\", i due membri della band sono soprattutto popolari nel Regno Unito e nell'Europa continentale, in particolare in Germania, Danimarca e Svezia, ma anche in Sud America (soprattutto in Argentina, Cile e Per\u00f9). Fin dai tempi della sua fondazione il gruppo ha avuto un legame con la comunit\u00e0 LGBT, tantoch\u00e9 il cantante Andy Bell nel tempo \u00e8 divenuto un'icona gay.\nStoria.\nIl musicista e tastierista Vince Clarke, gi\u00e0 membro e fondatore di altri due famosi gruppi (Depeche Mode e Yazoo), dopo lo scioglimento dell'ultimo gruppo sopracitato, nel 1983 milit\u00f2 per breve tempo nel duo The Assembly (in coppia con l'ingegnere del suono Eric Radcliffe); sciolto anche questo duo, alla ricerca di un nuovo cantante, mise un annuncio su Melody Maker alla quale rispose anche Andy Bell, che, per l'audizione si era preparato ascoltando Alison Moyet (la cantante degli Yazoo), Siouxsie and the Banshees ed i Communards e fu il prescelto. Clarke e Bell fondarono cos\u00ec gli Erasure a Londra nel 1985.\nDai primi singoli ai grandi successi.\nDopo aver pubblicato il primo singolo \"Who Needs Love Like That\" ed un secondo, \"Heavenly Action\", che non raccolse un grande successo, fu con il brano \"Oh L'amour\" che nel 1985 entrarono nelle classifiche di Australia, Francia e Germania raggiungendo un discreto successo. In Italia invece il brano pass\u00f2 per le radio ma rimase pressoch\u00e9 sconosciuto. Il loro primo album Wonderland, pubblicato nel giugno del 1986, riscosse all'incirca lo stesso successo dei singoli.\nDal secondo album The Circus uscito nel 1987, fu estratto il singolo \"Sometimes\", che raggiunse il secondo posto nella \"UK Singles Chart\" ed in Germania. Lo stesso album ebbe un buon successo e rese al duo musicale la prima notoriet\u00e0. Questi primi due album vennero prodotti da Flood (pseudonimo di Mark Ellis), un produttore discografico destinato a ricoprire un ruolo importante nella musica elettronica degli anni Novanta (aveva gi\u00e0 prodotto \"Movement\" dei New Order e \"E gi\u00e0\" di Lucio Battisti e curer\u00e0 in seguito la produzione di \"Violator\" dei Depeche Mode).\nIl loro terzo album The Innocents pubblicato nell'aprile del 1988 fu il primo disco di platino sia in Gran Bretagna che negli U.S.A. e fu seguito dai successi di Crackers International EP (1988), Wild! (1989) e Chorus (1991). Tutti divenuti successi mondiali e di cui gli estratti singoli di maggior successo furono raccolti in \"Pop! The First 20 Hits\" uscito nel 1992 per il mercato britannico e statunitense.\nNel 1990 inoltre, parteciparono al Cole Porter tribute album Red Hot + Blue (prodotto da Red Hot Organization) con una reinterpretazione del brano Too Darn Hot.\nAnche il sesto album I Say I Say I Say (1994) raggiunse i primi posti nei mercati anglosassoni.\nNel 2000 l'album Loveboat segner\u00e0 il ritorno di Flood nel ruolo di produttore."}
{"id": "82545", "revid": "1745361", "url": "https://it.wikipedia.org/wiki?curid=82545", "title": "Terranova (disambigua)", "text": ""}
{"id": "82548", "revid": "2812", "url": "https://it.wikipedia.org/wiki?curid=82548", "title": "Prince Edward Island", "text": ""}
{"id": "82550", "revid": "541053", "url": "https://it.wikipedia.org/wiki?curid=82550", "title": "Isola di Ellesmere", "text": "L'isola di Ellesmere, detta anche Terra di Ellesmere, si trova nel territorio del Canada di Nunavut, \u00e8 la pi\u00f9 settentrionale delle isole artiche canadesi. Copre un'area di km\u00b2, il che la rende la decima isola pi\u00f9 grande del mondo e la terza maggiore del Canada. \u00c8 la maggiore isola tra le isole Regina Elisabetta, arcipelago cui appartiene, e su gran parte del suo territorio si estende la catena montuosa della Cordigliera Artica.\nStoria.\nI primi abitanti dell'isola di Ellesmere erano piccoli gruppi di inuit che giungevano attratti dalle renne, dai buoi muschiati e dagli animali marini.\nConformemente alla loro cultura, gli inuit hanno utilizzato la penisola di Bache sia in estate che in inverno per la caccia, finch\u00e9 le condizioni ambientali ed ecologiche non li hanno obbligati ad abbandonare l'area. Questa fu l'ultima regione dell'Alto artico canadese ad essere depopolata durante la piccola era glaciale.\nI vichinghi, in modo simile a quanto accadde per la Groenlandia, raggiunsero l'isola di Ellesmere, l'isola Skraeling e l'isola Ruin durante spedizioni di caccia e di commercio con i gruppi inuit.\nIl primo europeo a vedere l'isola dopo la piccola era glaciale fu William Baffin, nel 1616. Il nome \"isola o terra di Ellesmere\" le fu dato dall'esploratore inglese Edward Inglefield, che nel 1852 effettu\u00f2 una spedizione sull'isola, per ricordare il politico inglese Francis Egerton, I conte di Ellesmere. La spedizione statunitense condotta da Adolphus Greely nel 1881 attravers\u00f2 l'isola da est a ovest, costruendo poi nel 1883 Fort Conger che fu per lungo tempo l'insediamento umano non stabile pi\u00f9 a Nord del mondo prima del raggiungimento da parte di Amunsen del Polo Nord nel 1911, fu anche il luogo pi\u00f9 a nord su cui sventolava la bandiera britannica.\nGeografia.\nAree protette.\nPi\u00f9 di un quinto dell'isola fa parte del Parco Nazionale di Quttinirpaaq (precedentemente chiamato Parco Nazionale dell'isola di Ellesmere), che include sette fiordi e una grande gamma di ghiacciai, come il lago Hazen, il pi\u00f9 grande lago al mondo a nord del circolo polare artico. Il rilievo montuoso pi\u00f9 alto dell'isola di Ellesmere \u00e8 il monte Barbeau di 2.616 m, che \u00e8 anche la pi\u00f9 alta montagna del territorio di Nunavut, mentre la catena montuosa pi\u00f9 a nord del mondo, la United States Range, si trova nel nord-est dell'isola.\nPaleontologia.\nNel 2006, il paleontologo dell'Universit\u00e0 di Chicago Neil H. Shubin ha reso pubblica la scoperta di un fossile di un pesce del Paleozoico, chiamato \"Tiktaalik roseae\". Il fossile mostra molte caratteristiche dei pesci, ma indica anche una creatura transizionale che potrebbe essere il predecessore degli anfibi, dei rettili e dei dinosauri.\nPopolazione.\nNel 2001 la popolazione di Ellesmere raggiunse il suo massimo, con 168 abitanti: sull'isola vi sono tre insediamenti (Alert, Eureka e Grise Fiord). Politicamente, l'isola fa parte della Regione di Qikiqtaaluk.\nLa stazione delle forze armate canadesi ad Alert \u00e8 l'insediamento pi\u00f9 settentrionale del mondo. Con la fine della guerra fredda e l'avvento delle nuove tecnologie che hanno permesso il trattamento a distanza dei dati, la popolazione che vi soggiorna d'inverno \u00e8 stata ridotta a 50 unit\u00e0.\nEureka, il secondo insediamento pi\u00f9 a nord del mondo, consiste in tre aree: l'aeroporto, che include Fort Eureka (i quartieri per il personale militare che mantiene l'equipaggiamento per le comunicazioni con l'isola), la stazione meteorologica e il PEARL (Polar Environmental Atmospheric Research Laboratory), formalmente l'Osservatorio artico dell'ozono stratosferico."}
{"id": "82555", "revid": "729019", "url": "https://it.wikipedia.org/wiki?curid=82555", "title": "Isola di Baffin", "text": "L'Isola di Baffin, detta anche Terra di Baffin, appartenente al Territorio canadese del Nunavut, \u00e8 la maggior isola (476.065\u00a0km\u00b2, 11.000 ab.) dell'Arcipelago artico canadese, e la quinta maggiore isola per estensione nel mondo.\nSull'isola ha sede la cittadina di Iqaluit, capitale amministrativa del Territorio del Nunavut.\nStoria.\nL'Isola di Baffin \u00e8 abitata, probabilmente da molti millenni, dalle popolazioni Inuit. Le tracce degli insediamenti pi\u00f9 antichi risalgono al 2400 a.C. circa, e furono trovate a Cape Dorset, al sud-ovest dell'isola. Dal punto di vista della cultura europea, l'isola di Baffin fu scoperta nel 1576 dal navigatore inglese Martin Frobisher, nonostante venisse gi\u00e0 citata fin dall'anno 986 nella saga vichinga di Leif Erikson sotto l'appellativo di \"Helluland\". Nel 1615-1616, il navigatore William Baffin esplor\u00f2 la costa meridionale dell'isola in occasione della spedizione per trovare il supposto Passaggio a nord-ovest. Nel XIX secolo l'esploratore artico William Edward Parry chiamer\u00e0 l'isola \"Terra di Baffin\" in omaggio appunto all'esploratore inglese. Il primo esploratore che riusc\u00ec a completare la navigazione nel passaggio fu, nel 1906, Roald Amundsen, l'esploratore norvegese che 5 anni dopo divenne il primo uomo che riusc\u00ec a raggiungere il polo sud.\nGeografia.\nA nord-est l'isola \u00e8 separata dalla Groenlandia dalla baia di Baffin e dallo stretto di Davis. A sud lo stretto di Hudson la separa dalla penisola di Ungava del Labrador. A ovest il canale di Foxe la separa dall'isola di Southampton. A ovest si affaccia sul bacino di Foxe che con lo stretto di Fury e Hecla la separano dalla penisola di Melville. A ovest si affaccia inoltre sul golfo di Boothia e sul Prince Regent Inlet. A nord si affaccia sullo stretto di Lancaster che la separa dell'isola di Devon. L'isola \u00e8 montuosa (altezza massima 2.600\u00a0m) ed \u00e8 in gran parte ricoperta di ghiacci. Nella parte meridionale dell'isola scorre il fiume Soper.\nL'isola \u00e8 attraversata dalla Cordigliera Artica, la principale catena montuosa delle terre settentrionali del Canada."}
{"id": "82562", "revid": "122527669", "url": "https://it.wikipedia.org/wiki?curid=82562", "title": "Partita spagnola", "text": "La partita spagnola o apertura spagnola (chiamata anche Ruy L\u00f3pez nei paesi anglofoni) \u00e8 un'apertura molto popolare del gioco degli scacchi, adottata dai pi\u00f9 grandi giocatori di ogni epoca quali Steinitz, Lasker, Capablanca, Alechin, Keres, Tal', Spasskij, Fischer, Kasparov, Karpov, Kor\u010dnoj, Kramnik, Carlsen, Anand, L\u00e9k\u00f3. \u00c8 caratterizzata dalle mosse\nLe analisi di questa apertura sono state sviluppate molto in profondit\u00e0, e solo i giocatori pi\u00f9 esperti sono in grado di capirne fino in fondo tutti gli aspetti tattici e posizionali.\nSi considera che la conoscenza approfondita della partita spagnola sia un segno di completezza scacchistica.\nFurono gli spagnoli Luis Ram\u00edrez de Lucena e Ruy L\u00f3pez de Segura, nel XVI secolo, a capire per primi l'efficacia di questo impianto.\nUna prima considerazione teorica del tratto \"Af1-b5\" risale al 1561, quando a Madrid apparve il libro \"Libro de la invenci\u00f3n liberal y arte de juego de Axedrez\" scritto da Ruy L\u00f3pez de Segura, bench\u00e9 Lucena avesse menzionato il tratto del testo 60 anni prima senza per\u00f2 intendimenti teorici.\nStrategia.\nCon 3. Ab5, il Bianco attacca indirettamente il pedone debole e5 minacciando di cambiare il proprio alfiere col Cc6. Da notare che questa minaccia al momento non \u00e8 attuabile, in quanto dopo la sequenza 4. Axc6 dxc6 5. Cxe5, seguirebbe 5. ... Dd4.\nLa risposta pi\u00f9 frequente del nero \u00e8:\nquesta mossa \u00e8 stata introdotta nella pratica da Morphy nel XIX secolo. Se l'alfiere cattura il cavallo, il Nero rimane con la coppia degli alfieri, seppure a prezzo di un leggero indebolimento della propria struttura pedonale. Se l'alfiere si ritira in a4 il Nero ha l'opzione prima o poi di rimuovere definitivamente la minaccia sul Cc6 mediante la spinta b7-b5.\nLa strategia del Bianco \u00e8 riassumibile nei seguenti punti:\nLa strategia del Nero \u00e8 riassumibile nei seguenti punti:\nQuesto in particolare si pu\u00f2 vedere nella sequenza che porta alla posizione base della variante chiusa.\nVarianti.\nLa partita spagnola pu\u00f2 dare luogo a diverse varianti, alcune tra le pi\u00f9 giocate sono:\nVariante di cambio.\nLa ripresa 4\u2026bxc6, per quanto giocabile, non si incontra quasi mai perch\u00e9 il Nero avrebbe un gioco troppo passivo. 5.Cxe5 non d\u00e0 niente per 5\u2026Dg5 con gioco pari, perci\u00f2 il Bianco gioca 5.d4 exd4 6.Dxd4 Df6 7.e5! (un sacrificio di pedone in cambio di un grande vantaggio di sviluppo) 7\u2026Dg6 8.0-0 Dxc2 9.Cc3 con chiaro vantaggio.\nIn questa variante il Bianco cede volontariamente l'alfiere campochiaro per danneggiare la struttura pedonale dell'avversario. Uno degli obiettivi del Bianco in questa variante \u00e8 quello di riuscire a cambiare tutti i pezzi fino ad entrare in un finali di pedoni molto favorevole se non vinto. Se il Bianco riesce ad arrivare a un finale senza pezzi con la seguente struttura:\nla partita \u00e8 quasi automaticamente vinta. Il Nero non sar\u00e0 in grado di liberarsi dell'impedonatura sull'ala di donna e il Bianco si ritrova in pratica a giocare un finale con un pedone in pi\u00f9: l'importante \u00e8 che il Bianco non cambi mai con axb o cxb, un cambio bxc o bxa del Nero non fa s\u00ec che il Nero possa crearsi un pedone passato sull'ala di donna, anche se ha una teorica maggioranza.\nIl Nero non deve sottovalutare questa velenosa variante. Soprattutto deve cercare di non cambiare pezzi, cosa che come detto avvantaggia il Bianco che ha una struttura pedonale migliore, e in special modo deve cercare di mantenere la coppia di alfieri, vero compenso dinamico del secondo giocatore in questa variante.\nDalle considerazioni di cui sopra si pu\u00f2 ben capire che la variante per lungo tempo pi\u00f9 popolare per il Bianco sia stata:\ngiocata anche da Lasker in una famosa partita contro Capablanca nel torneo di San Pietroburgo del 1914. Con il tempo la tecnica difensiva del Nero si \u00e8 affinata, portando questa variante ad essere giocata di rado. Negli anni '60 del XX secolo la \"variante di cambio\" ha avuto nuova vita grazie al contributo di Fischer che port\u00f2 per un certo tempo in voga la mossa:\ncon l'intento di giocare in maniera pi\u00f9 \"dinamica\" contro il centro nero, una visione contrapposta ad una visione che pu\u00f2 essere definita \"statica\", che mirava solamente a valorizzare il vantaggio dovuto alla migliore struttura pedonale. Il Nero dopo la quinta mossa del Bianco si ritrova con un pedone attaccato che deve essere difeso. Le risposte pi\u00f9 comuni del Nero in questa variante sono:\nDifesa berlinese.\nIn questa variante il Nero si disinteressa dell'attacco indiretto portato al pedone e5 con la terza mossa del Bianco, e contrattacca immediatamente al centro sviluppando nello stesso tempo un pezzo. \u00c8 considerata una difesa molto solida, nella quale il Nero ottiene di solito posizioni ristrette ma senza punti deboli o difficili da attaccare. Se il Bianco non gioca con energia \u00e8 facile che il Nero riesca a prendere il sopravvento.\nUno sviluppo tipico pu\u00f2 essere quello illustrato nel diagramma 1:\ncon gioco pari.\nA vedere la posizione risultante da questa sequenza il Bianco \u00e8 apparentemente in grande vantaggio:\nEppure a dispetto di tutto ci\u00f2 non \u00e8 facile per il Bianco trovare un piano di gioco in grado di sfruttare queste caratteristiche:\nIn generale come detto il Bianco deve giocare con molta energia. Una condotta eccessivamente prudente darebbe al Nero il tempo di disporre i propri pezzi e di reagire con forza, anche grazie al possesso della coppia degli alfieri e alla natura aperta della posizione.\nGambetto Jaenisch.\nIn questa variante, proposta da Carl Jaenisch, Il Nero si disinteressa dell'attacco portato\nindirettamente al pedone e5 dall'alfiere b5 e contrattacca al centro offrendo un pedone, sulla\nfalsariga della partita viennese in contromossa. C'\u00e8 da dire che il Bianco non ha convenienza a\nprendere in f5, in quanto dopo 4.exf5 e4 il cavallo non pu\u00f2 essere riposizionato facilmente.\nIl Bianco reagisce di solito puntellando il pedone in e4. Questo pu\u00f2 essere fatto in due modi:\nDifesa Steinitz.\nQuesta variante, detta anche \"vecchia difesa Steinitz\", \u00e8 solida, ma passiva e contratta.\nSebbene fosse la favorita del campione del mondo Wilhelm Steinitz e sia stata giocata in seguito anche da Lasker, Capablanca, e Smyslov, oggi \u00e8 adottata di rado. Il Bianco pu\u00f2 costringere l'avversario a rinunciare al centro, ma senza conseguenze decisive.\nDifesa Cordel.\nQuesta difesa, chiamata anche difesa classica, prende il nome da Oskar Cordel, giocatore e teorico tedesco attivo nella seconda met\u00e0 del XIX secolo. Il bianco pu\u00f2 giocare subito 4. Cxe5, approfittando del fatto che dopo 4. ...Cxe5 pu\u00f2 riprendere il pezzo con 5. d4. Il nero pu\u00f2 per\u00f2 giocare 4. ...Axf2+, dopodich\u00e9 la partita assume un carattere molto tattico con sviluppi imprevedibili. \u00c8 giocata raramente ad alto livello perch\u00e9 si entra spesso fin dall'inizio della partita in posizioni molto aperte dallo sviluppo incerto. Si preferisce sviluppare l'alfiere in c5 dopo aver giocato 3. ...a6 4. Aa4 b5 5. Ab3 Ac5 (variante M\u00f6ller).\nDifesa Alapin.\nQuesta difesa, giocata spesso alla fine del XIX secolo ed ai primi del XX secolo da Simon Alapin, oggi \u00e8 abbandonata dai Grandi Maestri ed \u00e8 davvero difficile trovarla in tornei agonistici.\nDifesa Steinitz ritardata.\nA differenza della difesa Steinitz in questo caso sono state interposte le mosse 3\u2026a6 4.Aa4. Questa circostanza \u00e8 giudicata favorevole al Nero in quanto la pressione sul Cc6 in questo caso \u00e8 minore, potendo essere eliminata con la spinta b7-b5.\nTra le continuazioni pi\u00f9 giocate in questa variante si hanno:\nquest'ultima pu\u00f2 dare luogo a una delle varianti pi\u00f9 violente, e pi\u00f9 teorizzate, dell'intera teoria delle aperture, la cosiddetta \"variante siesta\" caratterizzata dalla spinta 5\u2026f5, sostenuta gi\u00e0 da Capablanca.\nVariante aperta.\nA lungo la variante prediletta da Kor\u010dnoj, come dice il nome d\u00e0 un carattere pi\u00f9 aperto alla posizione rispetto alla variante principale o chiusa, nella quale non \u00e8 raro che non vengano cambiati pezzi o pedoni per pi\u00f9 di 20 mosse.\nLa continuazione pi\u00f9 usata \u00e8 la seguente\ncon gioco pari. Tra le principali risposte del Bianco si hanno:\nAttacco Marshall.\nIdeato e giocato per la prima volta dallo statunitense Marshall contro Capablanca nel torneo di New York del 1918 \u00e8 diventata nel tempo un'arma temibile contro la spagnola, sia per la natura estremamente tattica della posizione che per l'enorme estensione teorica che ha assunto, al punto che molti giocatori preferiscono evitarlo con il Bianco giocando altre mosse all'ottavo tratto (8.a4, 8.d3). Uno sviluppo tipico \u00e8:\ne il Nero ha l'iniziativa e ottime prospettive sul lato di re, dove il Bianco non ha pi\u00f9 difensori e a seguito dell'attacco Dh4 sar\u00e0 anche costretto a indebolirsi con la spinta g3.\nVariante chiusa.\nCon la sua terza mossa, come detto, il Nero interroga le intenzioni dell'alfiere campochiaro del Bianco.\nIl Bianco ritira l'alfiere, pronto a prendere in c6 in circostanze pi\u00f9 favorevoli.\nIl nero attacca immediatamente il centro bianco sviluppando nello stesso tempo un pezzo.\nIl Bianco ignora l'attacco contro il pedone e4. Se anche il Nero prendesse in e4 non sarebbe in grado per motivi tattici di mantenere il pedone in pi\u00f9 e dovrebbe restituirlo in breve tempo.\nIl Nero sviluppa un pezzo e si para da eventuali inchiodature sulla colonna \"e\" conseguenti alla cattura del pedone e4. Ora il pedone e4 \u00e8 realmente in pericolo e va difeso.\nIl Bianco difende il pedone in e4 sviluppando un altro pezzo che mette indirettamente sotto pressione il pedone e5 del Nero, impedendo la spinta di liberazione in d5 che costerebbe un pedone. Difendendo il pedone e4 ottiene un altro risultato: non essendo possibile un contrattacco sul pedone e4 il pedone e5 \u00e8 ora realmente in pericolo.\nIl Nero rimuove l'attacco contro il cavallo difendendo implicitamente il pedone e5.\nForzata. Mette sotto controllo la casa d5 e il pedone f7, ma lo fa da una casa meno esposta di quanto non sia c4 come nella \"partita italiana\"\nIl Nero sostiene il pedone e5, rinuncia per il momento alla spinta in un solo tempo in d5, apre la strada all'Ac8 e libera il Cc6 dalla difesa del pedone centrale. A questo punto \u00e8 possibile anche 7\u20260-0 che minaccia di entrare in una delle linee pi\u00f9 violente, il \"gambetto Marshall\".\nPrepara la spinta in d4 preparandosi a rispondere con cxd4 a exd4 stabilendo un forte centro di pedoni. Con questa mossa viene anche data una casa di fuga all'afiere nel caso in cui questo venisse attaccato con Ca5.\nIl Nero arrocca e toglie il re dal centro della scacchiera. Non rimane che sviluppare l'Ac8 per completare lo sviluppo dei pezzi leggeri.\nIl Bianco effettua una mossa profilattica impedendo Ag4. \u00c8 possibile anche 9.d4, ma la pratica ha dimostrato che dopo 9\u2026Ag4 il Nero ottiene buon gioco. Ora invece la spinta in d4 non pu\u00f2 essere pi\u00f9 impedita.\nA questo punto il Nero ha numerose alternative, ognuna delle quali ha dato origine a una variante a s\u00e9, spesso analizzata ben oltre le 20 mosse. Tra le alternative pi\u00f9 giocate ci sono:\nVariante \u010cigorin.\nLo scopo della mossa \u00e8 quello di realizzare la spinta c5 per contrastare il piano del Bianco di spingere in d4. Il Nero non \u00e8 in grado di impedire tatticamente al Bianco di spingere in d4, ma pu\u00f2 giocare per mettere sotto pressione immediatamente il centro che si sta per realizzare. Notare che questo pu\u00f2 essere fatto perch\u00e9 il pedone e5 \u00e8 protetto anche dal pedone d6, cosa che libera il Cc6 dalla sua difesa. A questo stadio della partita il Bianco cercher\u00e0 di mantenere in gioco il suo alfiere campochiaro, ragion per cui il gioco solitamente procede con:\nportando alla posizione base della variante Cigorin della partita spagnola:\nOra il Nero ha davanti a se il problema di come difendere il pedone e5 minacciato. Nel corso degli anni sono state tentate diverse mosse, con alterne fortune. Tra queste le pi\u00f9 giocate sono:\nVariante Breyer.\nLo scopo della mossa \u00e8 quello di riposizionare il Cc6 in una posizione pi\u00f9 favorevole. Il Nero a questo stadio non pu\u00f2 pi\u00f9 impedire la spinta in d4 del Bianco, ma pu\u00f2 cercare di tenere sotto pressione il centro bianco con le spinte c5 o c6 (qualora il Bianco realizzi la doppia spinta d2-d4-d5). Per fare questo deve rimuovere il Cc6 e questo pu\u00f2 essere fatto in due modi: con la presente o con la mossa di \u010cigorin 9\u2026Ca5 approfittando del fatto che il pedone e5 \u00e8 difeso dal pedone d6. \u00c8 questo il momento appropriato per un tale piano in quanto dopo la spinta in d4 del Bianco non sar\u00e0 pi\u00f9 possibile spostare il cavallo che sarebbe cos\u00ec vincolato alla difesa del pedone e5 riducendo considerevolmente la mobilit\u00e0 della posizione nera, impossibilitata cos\u00ec a realizzare spinte efficaci contro il centro bianco. In questa variante il gioco solitamente prosegue con:\ncon gioco pari.\nVariante Zajcev.\nA differenza delle varianti \u010cigorin e Breyer nella variante Zajcev il Nero invece di determinare immediatamente la nuova posizione del Cc6 mette sotto pressione il pedone e4 del Bianco. In questo modo anche dopo la spinta d4 il Cc6 potr\u00e0 essere spostato grazie al contrattacco contro il pedone e4. Per questo motivo la variante Zajcev \u00e8 considerata pi\u00f9 flessibile delle altre varianti, non determinando immediatamente quale sar\u00e0 la struttura pedonale del Nero come nella variante \u010cigorin o la posizione del Cc6 come nella variante Breyer, lasciando pi\u00f9 opzioni al secondo giocatore. Questo spiega la sua crescente popolarit\u00e0 nel corso degli anni e l'estensione teorica raggiunta, ben oltre le 20 mosse di scacchi."}
{"id": "82563", "revid": "628767", "url": "https://it.wikipedia.org/wiki?curid=82563", "title": "Saint-Pierre e Miquelon", "text": "Saint-Pierre e Miquelon (; in bretone \"Sant-P\u00ear-har-M\u00eckelon\"; ), ufficialmente Collettivit\u00e0 d'oltremare di Saint-Pierre e Miquelon, \u00e8 una collettivit\u00e0 d'oltremare della Francia. Consta di un gruppo di diciassette isole montuose situate nell'oceano Atlantico a sud di Terranova. L'isola Saint-Pierre si trova 19\u00a0km a sud-ovest dell'estremit\u00e0 occidentale della penisola di Burin, nella parte meridionale di Terranova, mentre Miquelon si trova 21\u00a0km a ovest-sud-ovest di questa stessa penisola. In passato, \u00e8 rientrata a livello amministrativo come collettivit\u00e0 territoriale con uno status speciale.\nL'arcipelago \u00e8 composto da due isole principali: Saint-Pierre, la pi\u00f9 piccola, che per\u00f2 ospita l'86% della popolazione, e Miquelon, composta da tre penisole collegate da due tomboli. Altre isole e isolotti minori disabitati rientrano nell'arcipelago: tra di essi, la sovranit\u00e0 sull'\u00cele Verte \u00e8 indeterminata tra Francia e Canada.\nL'arcipelago risulta uno dei sette territori francesi in America (con Guadalupa, Martinica, Guyana, Saint Martin, Saint-Barth\u00e9lemy e Clipperton) e l'unico del Nord America, un ultimo residuo della Nuova Francia, i cui territori andarono perduti a met\u00e0 del XVIII secolo, durante la guerra dei sette anni.\nDenominazione.\nNel 1520, il navigatore portoghese Jo\u00e3o \u00c1lvares Fagundes battezz\u00f2 l'arcipelago in onore di Sant'Orsola, poich\u00e9 sbarcato nel giorno della sua ricorrenza, l'\"arcipelago delle undicimila vergini\". In seguito, Jacques Cartier la rinomin\u00f2 \"isle Sainct Pierre\" durante la sua visita nel giugno 1536; la scelta ricadde su Pietro in quanto patrono dei pescatori al fianco di Andrea apostolo, Antonio di Padova, Nicola di Bari e Zeno di Verona).\nIl nome \"Miquelon\" viene attestato come \"Micquelle\" al XVI secolo nel manuale di navigazione del capitano basco Martin de Hoyarsabal, diretto a Terranova. Miquelon potrebbe derivare dall'antroponimo Michele, in quanto la forma basca corrispondente a questo nome di persona \u00e8 appunto Mikel.\nIl nome dell'isola adiacente, Langlade, \u00e8 attestato nelle forme \"Terra England\" tra il 1610 e il 1675, \"Langlois\" nel 1670 (mappa di Visscher), \"c d'Inghilterra\" nel 1674 (mappa di Denis de Rotis) e Detcheverry del 1689, \"Lanaloy\" nel 1675 (mappa di Thornton), \"I Anglois miclon\" nel 1675, \"Angueleterraco\" nel 1677 (mappa di Detcheverry), \"Langlois\" nel 1693, \"Cap de Langlais\" nel 1694, \"Langlois\" sulle mappe del 1700, 1719, 1721.\nStoria.\nLe isole furono gi\u00e0 scoperte e visitate dai paleoeschimesi, di cui in particolare i groswateriani (800-100 a.C.) e i Dorset (100-900 d.C.). Tra il 1100 e il 1500 circa a.C., gli antenati dei beothuk si stanziarono presso Anse-\u00e0-Henry, sull'isola di Saint-Pierre.\nDalla colonizzazione allo sviluppo dell'arcipelago.\nIl giorno di arrivo del navigatore portoghese Faguendes, il 21 ottobre 1520, \u00e8 spesso designato come data di scoperta dell'isola, ma questa potrebbe essere anteriore e da attribuire a Giovanni Caboto nel 1497. Anche Giovanni da Verrazzano \u00e8 citato nel 1524 tra gli scopritori. Ad ogni modo, le isole funsero da base per i pescatori normandi, bretoni e baschi del XVI secolo, anche se forse la prima banchina permanente venne realizzata nel 1604. L\u00ec si pratic\u00f2 la caccia alla balena (anche se forse questa attivit\u00e0 in Nord America fu avviata forse gi\u00e0 da prima dai nativi), in primis la balena franca, la balena della Groenlandia e la balena grigia: la bandiera dell'arcipelago richiama tra l'altro un vascello a caccia dei cetacei.\nNel XVIII secolo, le isole furono tuttavia abbandonate in occasione della ratifica del trattato di Utrecht del 1713 che concesse alla Francia diritto esclusivo di pesca sulla costa dell'isola di Terranova, contrassegnata sulle carte come costa francese di Terranova. Le isole di Saint-Pierre e Miquelon furono poi ufficialmente riassegnate alla Francia durante il trattato di Parigi del 1763. Dopo una sconfitta inflitta dalle truppe americane e francesi, le forze britanniche in Nuova Scozia attaccarono le isole nel 1778 e deportarono la popolazione, compresi i profughi della deportazione acadiana del 1755: l'arcipelago fu tuttavia restituito nuovamente alla Francia durante il trattato di Versailles (1783).\nDiversi illustri viaggiatori visitarono pi\u00f9 avanti l'arcipelago ancora molto sottosviluppato, tra cui il geografo Jean-Dominique Cassini nel 1768 e lo scrittore francese Chateaubriand nel 1791, il quale immortal\u00f2 l'arcipelago nelle \"Memorie d'oltretomba\".\nDurante la Rivoluzione francese, la comunit\u00e0 acadiana lasci\u00f2 improvvisamente l'isola di Miquelon per rifugiarsi nelle isole della Maddalena, mentre la guarnigione repubblicana a Saint-Pierre dovette abbandonare le proprie postazioni in virt\u00f9 di un nuovo attacco britannico accaduto nel 1793. Fu solo con la Restaurazione di Luigi XVIII che il Regno Unito (di cui la Nuova Scozia figurava ancora come colonia) dovette abbandonare definitivamente le isole di Saint-Pierre e Miquelon.\nSviluppo moderno e prima prosperit\u00e0 della colonia.\nTra i celebri visitatori dell'epoca che raccontarono e studiarono la vita della piccola colonia di pescatori francese, nell'ultimo pezzo di territorio della vecchia Nuova Francia che divenne un avamposto di ridotte dimensioni sulla strada per il Nord America, si possono citare il conte Arthur de Gobineau, diplomatico e scrittore, intorno al 1850, nonch\u00e9 il dottor Albert Calmette, di stanza presso l'arcipelago dal 1888 al 1890. Durante la seconda met\u00e0 del XIX secolo, il sito visse una crescita economica significativa grazie alla pesca al merluzzo.\nA partire dal 1869, funse da tappa intermedia per le comunicazioni telegrafiche passanti dal cavo sottomarino tra la Francia (Brest-Petit Minou poi Brest-D\u00e9olen) e gli Stati Uniti (penisola di capo Cod). L'arcipelago visse un periodo di particolare spessore durante il proibizionismo negli Stati Uniti poich\u00e9, a causa del suo status di colonia francese, la legge americana (il Volstead Act) non era l\u00ec applicabile: dal 1919 al 1933 il traffico di alcolici, vini francesi e whisky, contrabbandati lungo le coste canadesi e americane da golette o motoscafi (\"rum runners\") costruiti in Canada e guidati da Saint-Pierrais raggiunse l'apice. Fino al 1933, quando il divieto fu revocato, fino a casse di alcol passavano attraverso l'arcipelago nell'arco di dodici mesi. Il legno delle casse di liquori abbandonate veniva utilizzato come combustibile e per la costruzione di molte case, tra cui la villa Cutty Sark, interamente ricavate da casse dell'omonimo whisky. Negli anni 1970 si poteva ancora vedere a Saint-Pierre un capannone rivestito di assi di casse di alcol e champagne francesi.\nI marinai di Terranova ricevevano le bevande alcoliche in delle casse, dopodich\u00e9 le spostavano in sacchi di iuta e tenevano da parte la legna per i pi\u00f9 disparati scopi. In caso di intercettazione di un'imbarcazione condotta da contrabbandieri da parte della guardia costiera americana, bastava gettare i sacchi in mare dal lato della nave opposto a quello verso il quale stavano avanzando le forze di polizia. Poich\u00e9 essi iniziavano a fluire verso la costa trascinati dalla corrente, si intuiva come, quando l'equipaggio di controllo saliva a bordo, non vi era traccia di merci illegali. Il carico veniva in alcuni casi perso, ma salvava i trasgressori dalle severe sanzioni previste. Il rischio di essere arrestati faceva parte del costo della spedizione e giustificava il prezzo sbalorditivo pagato dai destinatari. Ci\u00f2 spiega anche la proliferazione di bevande contraffatte forse pi\u00f9 economiche di quelle realmente provenienti dall'Europa.\nSeconda guerra mondiale.\nNel corso della seconda guerra mondiale, dopo l'armistizio del 22 giugno 1940 e la parziale occupazione della Francia da parte dei tedeschi, l'amministrazione di Saint-Pierre e Miquelon rientr\u00f2 sotto il controllo del Governo di Vichy.\nIl governatore locale Gilbert de Bournat dovette negoziare con le autorit\u00e0 degli USA per ottenere alcuni sussidi finanziati dalle riserve auree francesi. Questi fu incaricato dal suo diretto superiore, l'ammiraglio Georges Robert, nominato nel settembre 1939 alto commissario per il teatro bellico dell'Atlantico occidentale, con autorit\u00e0 a Saint-Pierre e Miquelon, Martinica, Guadalupa e la Guyana francese.\nIn contemporanea, il vicino Canada aveva preparato, con l'approvazione di Washington, un piano di atterraggio per occupare l'arcipelago. Furono proposti diversi pretesti, comprese trasmissioni radiofoniche che trasmettevano propaganda di Vichy: alcuni sospettarono persino che tale stazione radio aiutasse gli \"U-Boot\" tedeschi presenti sulle rive di Terranova. Il primo ministro canadese William Lyon Mackenzie King scelse alla fine di non portare in atto tale piano, ragion per cui il progetto si aren\u00f2.\nPer ordine del generale Charles de Gaulle fuggito a Londra, il vice ammiraglio \u00c9mile Muselier organizz\u00f2, nonostante il suo disaccordo, lo sbarco a Saint-Pierre e Miquelon all'insaputa e contro il parere delle autorit\u00e0 statunitensi e canadesi, sebbene avendo ottenuto prima il placet da Winston Churchill. Il caso del 24 dicembre 1941 ha fatto versare molto inchiostro agli storici e cristalizz\u00f2 la diffidenza di Franklin Delano Roosevelt verso De Gaulle. Il vice ammiraglio Muselier organizz\u00f2 un plebiscito per chi fosse favorevole ad unirsi alla Francia libera: Saint-Pierre e Miquelon fu una delle prime terre francesi a unirsi alla Francia libera.\nAlla chiamata alle armi risposero 383 uomini, 56 donne e 36 minorenni, molti dei quali si imbarcarono sui mezzi delle forze navali della Francia Libera. Nel giugno 1942, durante il siluramento da parte di un sottomarino tedesco della corvetta \"Mimosa\", 17 dei 65 membri dell'equipaggio dispersi (si contarono solo quattro superstiti) provenivano dall'arcipelago. Il 6 giugno 1944, tra i 177 fucilieri che sbarcarono in Normandia, sotto gli ordini del capitano di corvetta Kieffer, e che furono gli unici francesi a sbarcare in quella giornata, figurava il quartiermastro Saint-Pierrais Ren\u00e9 Autin (1921-1960) originario dell'arcipelago, il quale condusse gli uomini verso la terraferma.\nStoria recente e integrazione alla Repubblica francese.\nAll'indomani del conflitto globale, l'ex colonia divenne un territorio d'oltremare (TOM) nel 1946.\nIl 3 gennaio 1960, undici dei quattordici membri del Consiglio Generale, nonch\u00e9 il senatore Henri Claireaux, si dimisero per denunciare le difficolt\u00e0 economiche create dall'introduzione del nuovo franco francese.\nIl generale de Gaulle avrebbe mostrato la gratitudine all'arcipelago per il ruolo da lui ricoperto nell'assistenza alla Francia libera con una visita tenutasi il 20 luglio 1967 a bordo dell'incrociatore \"Colbert\", dopodich\u00e9 fece volta per il Qu\u00e9bec. Fu una delle uniche quattro visite di un capo di stato francese in loco: le altre risultano ad oggi quella di Fran\u00e7ois Mitterrand nel 1987, di Jacques Chirac nel 1999 e di Fran\u00e7ois Hollande nel 2014.\nIl 19 luglio 1976, il territorio procedette verso un maggiore assorbimento alla Repubblica e divenne dipartimento d'oltremare (DOM), prima di acquisire lo status di collettivit\u00e0 territoriale con la legge n. 85-595 dell'11 giugno 1985. La revisione costituzionale del 28 marzo 2003, con la quale \u00e8 nata la generica categoria delle collettivit\u00e0 d'oltremare (COM), includeva anche Saint-Pierre-et Miquelon. Il suo stato attuale \u00e8 stabilito nel codice generale degli enti locali dalla legge organica n. 203 del 21 febbraio 2007.\nTradizionalmente, Saint-Pierre-et-Miquelon rappresentava un importante interesse economico a causa dei diritti di pesca legati alla zona economica esclusiva vasta 200 miglia nautiche. La divergente interpretazione di Francia e Canada sull'applicazione di tale regola di diritto internazionale ha dato luogo, a partire dal 1988, a dei dissapori, scoppiati con il fermo del peschereccio \"Croix-de-Lorraine\" da parte dei canadesi.\nA seguito dell'arbitrato internazionale senza appello di New York nel 1992, la zona marittima attribuita all'arcipelago \u00e8 limitata alla zona economica esclusiva di 12 miglia nautiche ad est, 24 miglia nautiche ad ovest, e un corridoio lungo 200 miglia nautiche da 10 di larghezza, orientato da nord a sud.\nIl \"Cap Blanc\", immatricolato presso l'arcipelago e partito il 1\u00ba dicembre 2008 dal porto di Argentia con 204 tonnellate di cloruro di calcio, funzionale allo scioglimento della neve, si rovesci\u00f2 e affond\u00f2 il 2 dicembre a 80\u00a0km dalla costa di Saint-Pierre in acque territoriali canadesi. Quattro marinai a bordo dell'imbarcazione, tutti originari delle isole francesi, furono poi indicati come dispersi.\nGeografia.\nFisica.\nCon Saint-Pierre e Miquelon si indica un piccolo arcipelago composto da otto isole la cui superficie occupa : il punto pi\u00f9 elevato raggiunge i 240 metri s.l.m. (il \"Morne de la Grande Montagne\") su Miquelon e i 210\u00a0m a Saint-Pierre. La composizione geologica \u00e8 prevalentemente vulcanica (Miquelon e Saint-Pierre) o metamorfica (Langlade, penisola di Cap): per quanto riguarda l'orogenesi, la catena degli Appalachi risale al periodo Precambriano. Il panorama \u00e8 brullo, non intaccato in grande parte dall'impatto antropico, con coste frastagliate e tutte profondamente modellate dalla grande glaciazione quaternaria canadese che copriva anche Terranova e l'estuario del San Lorenzo.\nL'arcipelago \u00e8 costituito principalmente dalla piccola Saint-Pierre ( se si considerano gli isolotti contigui e 8\u00a0km di lunghezza da sud-ovest a nord-est), un canale largo circa 5,5\u00a0km, curiosamente chiamato \"la Baia\", il quale la separa dall'isola pi\u00f9 grande di Miquelon ( e 40\u00a0km da nord a sud). Questa consta di tre penisole: quella di Cap nell'estremo nord-ovest, quella di Grande Miquelon () a nord, nella parte meridionale della quale si trova la laguna di Grand Barachois e Langlade o Piccola Miquelon () a sud. Queste ultime due penisole sono collegate dal 1783 da un lungo istmo sabbioso (doppio tombolo) forse formatosi grazie al continuo deposito di sedimenti su un fondale basso.\nLa zona \u00e8 perlopi\u00f9 occupata da torbiere, piccoli specchi di acqua salmastra e sparute aree boschive costituite principalmente da conifere (si tratta dell'unica foresta boreale francese). Vi \u00e8 un unico fiume degno di questo nome, il Belle Rivi\u00e8re, che attraversa la Langlade da sud a nord.\nAltri isolotti disabitati si rintracciano intorno al porto di Saint-Pierre a sud-est: \u00eele aux Marins (in passato chiamata \u00eele aux Chiens e abitata), \u00eele aux Pigeons, \u00eele aux Vainqueurs e a nord di Saint-Pierre, la Grand Colombier. Pi\u00f9 a est, verso la penisola di Burin (Terranova), l'arcipelago dell'isola Verde si trova proprio a ridosso del limite delle acque territoriali; la sua sovranit\u00e0 \u00e8 incerta, poich\u00e9 il Canada vi ha eretto un faro. Oltre agli isolotti dell'isola Verde, metri a sud dell'isola principale, uno scoglio chiamato \"Il bambino sperduto dell'isola Verde\" (\"L'Enfant perdu de l'\u00cele Verte\"), \u00e8 l'unico a essere ufficialmente francese.\nIl geografo Henri Baulig descrive cos\u00ec l'arcipelago: \"Nonostante tutto, con i suoi abitanti stabili, con le sue case di legno dai colori vivaci, con le finestre basse illuminate dal sorriso dei fiori, con i suoi giardini amorevolmente curati, le sue strade sconnesse dove possono udirsi, mentre si sente al contempo il rumore degli zoccoli, i dialetti della Normandia e della Bretagna, mescolati con l'accento pi\u00f9 vivace delle terre basche, Saint-Pierre \u00e8 davvero un pezzo di Francia antica attaccato alle coste americane\".\nClima.\nIl clima \u00e8 temperato freddo e presenta aspetti di transizione tra il tipo continentale umido (Dfb) e il tipo subartico (Dfc) secondo la classificazione di K\u00f6ppen.\nA Saint Pierre e Miquelon le estati sono caratterizzate da un'alternanza tra brevi periodi soleggiati e stabili con temperature tiepide e fasi perturbate, talvolta anche lunghe, con precipitazioni e temperature piuttosto fresche. L'estate \u00e8 in genere una stagione caratterizzata da diffusa instabilit\u00e0 e frequenti passaggi perturbati, come peraltro \u00e8 tipico delle coste del Nord America orientale. Nell'isola di Saint-Pierre, ove sorge la cittadina capoluogo, la media giornaliera del mese pi\u00f9 caldo (agosto) si attesta attorno ai +16\u00a0\u00b0C mentre la temperatura massima media non raggiunge i +19\u00a0\u00b0C, i valori massimi stagionali estivi superano comunque molto di rado i +24\u00a0\u00b0C.\nGli inverni sono freddi, le temperature medie giornaliere di gennaio e febbraio oscillano tra -3 e -4\u00a0\u00b0C, tuttavia, se si paragonano tali valori a quelli che si registrano lungo il vicino estuario del fiume San Lorenzo (Qu\u00e9bec) \u00e8 evidente l'azione mitigatrice operata dalle acque dell'Oceano Atlantico sulle temperature, di conseguenza \u00e8 abbastanza inusuale registrare minime inferiori ai -12/-13\u00a0\u00b0C, mentre valori minimi inferiori a -20\u00a0\u00b0C costituiscono un evento molto raro.\nL'azione termoregolatrice delle acque marine si esercita comunque in tutte le stagioni dell'anno e si evidenzia attraverso le escursioni termiche contenute, sia a livello annuo (meno di 20\u00a0\u00b0C di differenza tra il mese di febbraio e il mese di agosto) sia a livello giornaliero (in nessun mese dell'anno vengono superati gli 8\u00a0\u00b0C di differenza tra le minime medie notturne e le massime medie diurne); un altro elemento indice di marittimit\u00e0 riguarda la distribuzione dei valori termici, che vedono un picco minimo nel mese di febbraio (quando le acque oceaniche risultano pi\u00f9 fredde e quindi \u00e8 minore l'azione mitigatrice) e un picco massimo in agosto (quando avviene il pi\u00f9 intenso riscaldamento delle acque oceaniche), lungo le coste atlantiche del Canada continentale il mese pi\u00f9 caldo \u00e8 invece quasi sempre luglio. Nelle giornate pi\u00f9 miti non \u00e8 raro assistere alla formazione di nebbia molto fitta (i famosi banchi di nebbia di Terranova); \u00e8 inoltre il punto d'incontro della calda Corrente del Golfo e di quella fredda del Labrador.\nLe precipitazioni risultano abbondanti e in linea con quelle di Terranova: la pluviometria media si aggira attorno ai / annui, che risultano distribuiti in modo omogeneo in tutte le stagioni (nessun mese riceve meno di 100\u00a0mm), il massimo pluviometrico, poco pronunciato, si registra comunque in luglio; abbondante anche la nivometria, che mostra accumuli medi annuali attorno ai 150/160\u00a0cm. Tuttavia le precipitazioni nevose, seppure molto frequenti soprattutto tra la fine di novembre e la fine di marzo, sono perlopi\u00f9 di intensit\u00e0 debole o moderata e gli accumuli al suolo non sono paragonabili a quelli che si registrano lungo le vicine coste del Quebec. L'umidit\u00e0 media supera l'80%.\nFlora e fauna.\nI principali mammiferi dell'arcipelago, introdotti a scopo venatorio, sono il cervo dalla coda bianca (\"Odocoileus virginianus\"), la lepre variabile (\"Lepus timidus\") e la lepre artica (\"Lepus arcticus\"): si possono ammirare anche alcuni esemplari di volpe rossa (\"Vulpes vulpes\"). Tra i roditori, quello pi\u00f9 comune \u00e8 l'arvicola della Pennsylvania (\"Microtus pennsylvanicus\").\nI laghi di Saint-Pierre rivelano una fauna dominata da trote salmonate (\"Oncorhynchus mykiss\") e anguille americane (\"Anguilla rostrata\").\nPer quanto riguarda la fauna marina dell'arcipelago, si rintracciano la foca comune (\"Phoca vitulina\"), la foca grigia (\"Halichoerus grypus\"), la foca dal cappuccio (\"Cystophora cristata\") e della Groenlandia (\"Pagophilus groenlandicus\"), la megattera (\"Megaptera novaeangliae\"), la balenottera comune (\"Balaenoptera physalus\"), la balenottera minore (\"Balaenoptera acutorostrata\"), l'orca (\"Orcinus orca\"), il beluga (\"Delphinapterus leucas\"), diverse specie di delfini, il salmerino di fonte (\"Salvelinus fontinalis\"), l'osmero (\"Osmerus\"), lo spinarello (\"Gasterosteidae\") e il salmone rosa (\"Oncorhynchus gorbuscha\").\nPer quanto concerne l'ornitologia locale, sono presenti quasi 320 specie di uccelli, di cui le pi\u00f9 comuni risultano svariati generi di anatre, i passeri corona bianca (\"Zonotrichia leucophrys\"), i parulidi (\"Parulidae\"), i pigliamosche reali dell'Atlantico (\"Onychorhynchus swainsoni\"), i fiorrancini americani (\"Regulus satrapa\"), le cince (\"Paridae\"), gli zigoli delle nevi (\"Plectrophenax nivalis\") e le allodole (\"Alauda arvensis\").\nLa flora risulta invece pi\u00f9 scarna, essendo composta, tranne che per alcuni boschetti di conifere, soprattutto da felci (\"Filicophyta\") e arbusti tipici della taiga.\nUmana.\nTrasporti.\nSaint-Pierre dispone di un aeroporto dal quale si diramano collegamenti regolari con diversi aeroporti canadesi e con la piccola pista creata su Miquelon. Un collegamento merci marittimo congiunge il porto di Saint-Pierre al molo di Halifax, in Nuova Scozia.\nFino al 2018 non era disponibile un volo diretto per Parigi: il 2 luglio 2018 Air Saint-Pierre, nell'ambito di una delegazione di servizio pubblico e con l'aiuto dello Stato, ha predisposto per i mesi di luglio e agosto un volo settimanale diretto dall'aeroporto Charles de Gaulle operato dalla compagnia ASL Airlines France. Sono attualmente in vigore alcune restrizioni nei trasporti causate dalla pandemia di COVID-19.\nAmministrazione e istituzioni.\nStatus amministrativo.\nL'arcipelago di Saint-Pierre-et-Miquelon \u00e8 una collettivit\u00e0 d'oltremare sottoposta al regime dell'articolo 74 della Costituzione ed \u00e8 denominata a livello amministrativo \"collettivit\u00e0 territoriale di Saint-Pierre-et-Miquelon\". Non si tratta quindi n\u00e9 di un dipartimento n\u00e9 di una regione.\nLa comunit\u00e0 \u00e8 composta da due comuni: Saint-Pierre e Miquelon-Langlade. La capitale dell'intero territorio \u00e8 a Saint-Pierre.\nIl francese \u00e8 l'unica lingua riconosciuta e richiesta per i servizi ufficiali: tuttavia, una buona parte della popolazione (2011) dimostra un'ottima o buona conoscenza anche dell'inglese, in particolare perch\u00e9 i turisti e visitatori americani e i canadesi non provenienti dal Quebec sono numerosi. I pescatori locali spesso si interfacciano con quelli di Terranova e della Nuova Scozia.\nIl potere esecutivo \u00e8 decentrato e in gran parte trasferito al presidente della giunta territoriale che ha alcuni poteri di natura legislativa locale ma anche una totale autonomia doganale, fiscale e urbanistica. Di conseguenza, \u00e8 possibile mettere a disposizione dei cittadini dei servizi pubblici e tutte le merci che entrano nell'arcipelago, provenienti dalla Francia continentale o dall'estero, con poche eccezioni, sono tassate dalla dogana. Non esiste una tassa di solidariet\u00e0 sul patrimonio (ISF), n\u00e9 una tassa sugli immobili (la quale ha sostituito l'ISF in Francia all'inizio del 2018).\nSaint-Pierre-et-Miquelon non fa parte integrante dell'Unione europea, a differenza delle regioni ultraperiferiche francesi riconosciute dal trattato di Amsterdam del 1997: ci\u00f2 comporta che le uniche comunit\u00e0 disciplinate dall'art. 73 della Costituzione francese sono attualmente Guadalupa, Martinica, Guyana francese, Riunione, Mayotte e l'isola di Saint-Martin (disciplinata dall'art. 74): il suo status, rispetto all'UE, \u00e8 quello di paese e territorio d'oltremare (PTOM).\nGli abitanti di Saint-Pierre e Miquelon votano alle elezioni nazionali ed europee come tutti i cittadini transalpini. Questo perch\u00e9 dispongono di un passaporto francese ed europeo in virt\u00f9 della loro nazionalit\u00e0 e della Costituzione francese. Come nelle regioni francesi, la moneta ufficiale adottata \u00e8 l'euro dal 1999 (in precedenza, fu il franco CFA fino al 1973, rimpiazzato per circa 25 anni dal franco francese), sebbene la comunit\u00e0 non faccia parte del territorio metropolitano francese n\u00e9 rientri nell'area Schengen.\nConsiglio territoriale.\nUn consiglio territoriale che esercita pi\u00f9 o meno gli stessi poteri di un consiglio regionale e di un consiglio dipartimentale sul resto del territorio francese gestisce l'intera comunit\u00e0. Consta di 19 membri eletti, i quali rappresentano due circoscrizioni che corrispondono ai due comuni: Saint-Pierre (15 consiglieri) e Miquelon-Langlade (4 consiglieri). Sebbene questo rientri nell'art. 74 della Costituzione, le leggi della Repubblica si applicano direttamente a Saint-Pierre-et-Miquelon (regime di inclusione legislativa) tranne in alcuni settori, in particolare tasse, regime doganale, urbanistica e alloggi.\nInoltre, nell'arcipelago \u00e8 presente un Comitato economico e sociale che pu\u00f2 dare un parere su questioni di sua competenza, su richiesta della Giunta territoriale.\nRappresentanza nazionale.\nL'autorit\u00e0 locale \u00e8 rappresentata nel Parlamento della Repubblica francese con:\nGli elettori del territorio partecipano anche alle elezioni dei deputati francesi al Parlamento europeo.\nServizi pubblici.\nA Saint-Pierre-et-Miquelon si trovano i seguenti servizi statali decentralizzati:\nGli altri servizi statali sono:\nA Saint-Pierre, ha sede la prefettura a capo della quale vi \u00e8 una figura che rappresenta lo Stato nel territorio: questi \u00e8 nominato dal Presidente della Repubblica. In campo giuridico, si trova in loco una corte d'appello superiore, un tribunale di primo grado e un tribunale amministrativo. La camera dei conti territoriali controlla le finanze pubbliche del territorio, con sede a Noisiel.\nLe camere consolari, la camera dell'agricoltura, la camera dei mestieri e dell'artigianato e la camera di commercio e industria sono raggruppate in un ente pubblico; la camera dell'agricoltura, del commercio, dell'industria, dei mestieri e dell'artigianato (CACIMA di Saint-Pierre-et-Miquelon), gestita da artigiani, commercianti, agricoltori, imprenditori eletti da rappresentanti delle loro coetanei.\nGendarmeria.\nIl Comando della Gendarmeria di Saint-Pierre-et-Miquelon (COMGENDPM) comprende 27 soldati attivi e 4 riservisti sotto l'autorit\u00e0 di un tenente colonnello. La gendarmeria nazionale \u00e8 stata sempre presente sull'arcipelago dal 1816: sono intervenute varie modifiche che ne hanno modificato nome e funzioni minori nel 1957, nel 1968 e nel 2003. La maggior parte della sua attivit\u00e0 si concentra sulla raccolta di informazioni e sulla prevenzione locale al fine di garantire il mantenimento dell'ordine e la pace pubblica. Come parte del continuum sicurezza - difesa e come autorit\u00e0 militare, il COMGENDPM \u00e8 altres\u00ec una forza sovrana che afferma la presenza della Francia in questo territorio nordamericano.\nIl COMGENDPM gode di un proprio staff e di 3 unit\u00e0 operative.\nDal 30 agosto 1995 al 2006, un plotone della gendarmeria mobile (personale: 31 uomini) ha rafforzato l'azione della gendarmeria dipartimentale. La societ\u00e0 della guardia costiera di Saint Pierre e Miquelon \u00e8 stata sciolta il 1\u00ba luglio 2010, in quanto le attivit\u00e0 di pattuglia sono svolte dal \"Fulmar\" (P740), in mano alla marina. Altri poliziotti sono invece attivi nella sorveglianza dell'aeroporto.\nPopolazione e societ\u00e0.\nDemografia.\nLa popolazione \u00e8 cresciuta lentamente dalla prima guerra mondiale alla fine del XX secolo, per poi decrescere di poco da allora. Al 1\u00ba gennaio 2013, secondo i dati dell'Insee, si contavano persone, di cui nella citt\u00e0 di Saint-Pierre e 627 a Miquelon-Langlade. Al 1\u00ba gennaio 2017, l'Insee annoverava 641 abitanti a Miquelon-Langlade e a Saint-Pierre per un totale di persone.\nIl francese parlato ricorda l'inflessione di quello della Normandia e della Bretagna, in virt\u00f9 della provenienza degli abitanti: non mancano alcuni baschi, il cui idioma \u00e8 stato tramandato da alcune famiglie della zona fino a scomparire alla fine degli anni Cinquanta del XX secolo. Se la discendenza acadiana \u00e8 modesta, bisogna invece sottolineare una significativa discendenza inglese e irlandese della popolazione, conseguenza delle numerose unioni di questi coloni con giovani donne venute dalla vicina costa di Terranova per svolgere lavori domestici, in particolare nel XIX secolo alla met\u00e0 del XX.\nL'inglese \u00e8 molto diffuso, ed \u00e8 generalmente parlato come seconda lingua dalla maggioranza della popolazione: \u00e8 molto utile per il settore turistico, poich\u00e9 l'arcipelago accoglie molti turisti americani e canadesi di lingua inglese. Inoltre nel contesto professionale della pesca risulta funzionale a comunicare con i pescatori di lingua inglese a Terranova o altrove.\nIstruzione e insegnamento.\nLe scuole di Saint-Pierre e Miquelon sono legate all'Accademia di Caen, rappresentata dal \"Service de l'\u00c9ducation nationale\" di Saint-Pierre e Miquelon.\nGli istituti pubblici sono composti da quattro scuole primarie, un collegio con annesso a Miquelon, un liceo statale e un liceo professionale a Saint-Pierre. L'istruzione privata, sotto contratto di associazione con lo Stato, conta quattro scuole primarie e un collegio con una sezione tecnica. Nel 2006 risultavano iscritti studenti.\nDopo il diploma di maturit\u00e0, gli studenti di Saint-Pierre e Miquelon possono proseguire gli studi al di fuori dell'arcipelago (non essendoci in loco una struttura universitaria) beneficiando di un passaporto di mobilit\u00e0 rilasciato in archivio e sotto l'autorit\u00e0 del prefetto. Il funzionario dell'arcipelago pu\u00f2 anche coprire i costi relativi al trasporto nelle citt\u00e0 maggiori e un viaggio di ritorno annuale durante le vacanze estive (per i primi tre anni di studi).\nSanit\u00e0.\nA Saint-Pierre ha sede il centro ospedaliero Fran\u00e7ois-Dunan che dispone di 59 posti letto e un pronto soccorso. Questo fornisce impiego a circa 380 persone, di cui circa 20 medici: diversi specialisti si recano presso la struttura in missione durante l'anno. La cassa di previdenza locale ha contribuito alla creazione, nel 2007, di un centro sanitario separato dall'ospedale. A Miquelon ha sede invece un presidio medico composto da un dottore.\nUna delle caratteristiche del sistema sanitario dell'arcipelago \u00e8 il suo costo elevato, parzialmente compensato dal bilancio nazionale. Questo costo deriva in particolare dalle spese mediche per i pazienti che richiedono cure che non possono essere fornite in loco. Con 844 nel 2016 (730 nel 2015), l'82% si \u00e8 svolto in Canada (principalmente all'ospedale Saint John con il quale esiste una convenzione tripartita con la sanit\u00e0 di Saint-Pierre e il fondo di previdenza sociale) e il 18% in Francia.\nNonostante l'arcipelago assuma un ruolo abbastanza secondario nello scenario nordamericano, la pandemia di COVID-19 si \u00e8 diffusa anche in loco: il primo caso confermato risale al 5 aprile 2020.\nEconomia.\nIl PIL di Saint-Pierre e Miquelon, calcolato per la prima volta secondo gli indicatori del 2004, \u00e8 stato stimato in euro per abitante. Un livello cos\u00ec elevato, vicino agli standard della Francia, va analizzato senza spingere l'osservatore a conclusioni affrettate, poich\u00e9 si basa essenzialmente sul potere d'acquisto. Quasi un terzo dei lavoratori \u00e8 remunerato con fondi pubblici con un'indicizzazione dal 40 al 60% circa: a ci\u00f2 si aggiunge la debolezza del cambio del dollaro nei confronti dell'euro, il quale favorisce questo potere d'acquisto ma penalizza alcuni settori come il mercato ittico (export) o il turismo.\nLo sviluppo economico dell'arcipelago \u00e8 affidato dal consiglio territoriale alla Societ\u00e0 per lo sviluppo e la promozione dell'arcipelago di Saint-Pierre e Miquelon (Sodepar) il cui presidente non \u00e8 altro che quello del consiglio territoriale.\nPesca.\nLa pesca del merluzzo (chiamato anche \"cabillaud\" dai locali) e il sostegno ai pescherecci europei e asiatici \u00e8 stata l'attivit\u00e0 tradizionale e principale dell'arcipelago situato non lontano dai Grandi Banchi di Terranova dove il merluzzo era abbondante. Dagli anni 1950 ha acquisito un carattere industriale con moderni pescherecci da traino ad alte prestazioni. Tuttavia, a seguito della decisione del tribunale arbitrale di New York, nel 1992, che delimitava la ZEE francese attorno all'arcipelago e alla moratoria canadese sulla pesca di questa specie avvenuta poco dopo, la domanda \u00e8 calata drasticamente.\nMentre negli anni migliori le vendite di merluzzo, granchi, lompi e aragoste fruttavano il 50% in pi\u00f9 rispetto alle spese sostenute, il numero si \u00e8 abbassato vertiginosamente al 10% ed \u00e8 difficile raggiungere le vecchie percentuali per via della grande debolezza dell'economia locale. L'intero settore sopravvive solo grazie al solido sostegno finanziario dello Stato e della Collettivit\u00e0 Territoriale.\nContenzioso sulle acque territoriali.\nLa ZEE dell'arcipelago lambisce le acque del Canada. La nuova legge in materia, definita dalla Convenzione delle Nazioni Unite sul diritto del mare (1973), consente ora agli Stati di estendere la ZEE oltre le 200 miglia nautiche (a circa 370\u00a0km e di includere la vicina piattaforma continentale.\nNell'aprile 1988, l'ingresso del peschereccio \"Croix-de-Lorraine\" nelle acque canadesi considerato alla stregua di una vera e proprio intrusione, su istigazione dei principali funzionari eletti dell'arcipelago, port\u00f2 all'arresto dell'equipaggio da parte della guardia costiera canadese. Anche il vescovo dell'arcipelago, al momento a bordo, fu detenuto come gli altri per due giorni a Saint John, capoluogo di Terranova, prima di essere rilasciato dopo il pagamento di una pesante multa da parte dello Stato francese. L'arbitrato internazionale che ne \u00e8 seguito, nel 1992, ha concesso alla Francia solo di ZEE, invece dei richiesti da Parigi.\nIl Canada rifiuta qualsiasi estensione delle acque territoriali delle isole Saint Pierre e Miquelon a scapito della propria zona economica individuata a sud di Terranova. Ottawa aderisce alla delimitazione del confine marittimo ai sensi di come essa risulta dall'assegnazione del Tribunale arbitrale di New York, sebbene questa decisione non \u00e8 mai stata accettata n\u00e9 dalla Francia n\u00e9 dal Canada. I funzionari eletti di Saint-Pierre e Miquelon si sono espressi in maniera contraria a tale decisione, la quale ha lasciato irrisolte anche alcune questioni relative alla polizia di frontiera. Si spiega altres\u00ec in virt\u00f9 di questo contenzioso il brusco calo nel settore ittico rilevato nell'arcipelago dagli anni Novanta.\nAlcuni rappresentanti politici di Saint-Pierre e Miquelon hanno promosso la creazione del \"Collettivo per la piattaforma continentale\", istituito nel marzo 2009 allo scopo di incoraggiare innanzitutto Parigi a presentare una lettera di intenti alla Commissione delle Nazioni Unite sulle demarcazioni. Il Canada ha valutato al contempo la possibilit\u00e0 che vi siano basi legali al fine di ostacolare una possibile estensione della piattaforma continentale per questo arcipelago francese. Il ministro dell'Interno Mich\u00e8le Alliot-Marie ha annunciato il 25 marzo 2009 la redazione di una lettera di intenti in cui si chiedeva all'ONU di ampliare le zone di pesca dell'arcipelago: la Francia ha depositato l'8 maggio 2009 all'ONU una richiesta preventiva per l'estensione della piattaforma continentale francese al largo di Saint-Pierre E Miquelon, nonch\u00e9 della Polinesia francese e di Wallis e Futuna. La controversia \u00e8 giunta tuttavia a una fase di stallo e non vi sono stati ulteriori sviluppi.\nAgricoltura.\nIl clima rigido fino alla primavera riduce la stagione adatta per l'agricoltura a circa tre mesi. L'assenza di superfici fertili e suoli, eccessivamente torbosi e argillosi, adatti alla coltivazione dei cereali costituisce un'ulteriore limitazione. Dall'inizio degli anni 1990 sono state realizzate diverse operazioni di sviluppo, in particolare con la coltivazione in serra, calda e fredda, di prodotti dell'orto: principalmente, ci si \u00e8 concentrati su lattuga e fragole. La produzione animale \u00e8 costituita principalmente da polli da carne, uova, anatre e carne di agnello. L'intero settore beneficia dell'aiuto della Francia (consorzi agricoli dei servizi della direzione dell'agricoltura e delle foreste) e le disposizioni del codice locale degli investimenti, ma risulta in grado di soddisfare solo una piccola parte della domanda dei consumatori.\nEdilizia e lavori pubblici.\nCon circa il 10% della popolazione attiva stimata in persone, l'edilizia acquisisce un ruolo di spessore nell'economia locale. Soggetta alla stagionalit\u00e0 climatica, le operazioni di lavoro avvengono principalmente da aprile-maggio a fine novembre e si concentrano perlopi\u00f9 su abitazioni. Il problema degli alloggi a Saint-Pierre e Miquelon \u00e8 molto diverso da quello riscontrato in altre comunit\u00e0 d'oltremare: in rari casi si presentano condizioni malsane e uno scarso livello di qualit\u00e0, cos\u00ec come la presenza di periferie cittadine. Nel censimento del 1999 si annoveravano residenze principali, 428 residenze secondarie, 15 abitazioni occasionali e 78 alloggi liberi. Nel 2006, le cifre sono mutate in residenze principali e 173 alloggi liberi. Nonostante l'invecchiamento della popolazione, il numero di abitazioni \u00e8 salito del 5,8% a Saint-Pierre e del 7,3% a Miquelon-Langlade.\nI lavori pubblici, realizzati da poche aziende locali, dipendono in larga misura dagli appalti pubblici, peraltro abbastanza sostenuti dallo Stato, dalla collettivit\u00e0 territoriale o da entrambi i comuni.\nCommercio.\nFonte di occupazione per circa il 15% della forza lavoro, \u00e8 principalmente un'attivit\u00e0 di distribuzione. Alcuni rivenditori locali abbastanza grandi si sono sviluppati dal 1980. L'insularit\u00e0, la ristrettezza del mercato e la lontananza contribuiscono a una gestione a volte delicata. La maggior parte delle forniture proviene dal continente nordamericano, in particolare per materiali da costruzione, petrolio, mangimi per carne e prodotti da orto. Lo stesso vale per la met\u00e0 della grande flotta di veicoli e delle grandi macchine movimento terra, nonch\u00e9 per il gran numero di imbarcazioni da diporto. Tutte le importazioni, ovunque provengano (estero o Francia), sono soggette a dazi e tasse destinati al bilancio locale.\nTurismo.\nLa stagione turistica si divide in due periodi:\nI punti di interesse turistico a Saint-Pierre e Miquelon interessano la natura incontaminata e accessibile che si scorge sin dall'approdo e la migrazione di molte specie a seconda delle stagioni (pulcinelle di mare, aquile calve e orche tra le altre).\nCombustibili fossili.\nLe compagnie petrolifere nordamericane che sfruttano i giacimenti sottomarini al largo della costa orientale del Canada hanno mostrato il loro interesse per la ricerca di idrocarburi liquidi o gassosi nel \"tubo\" della ZEE francese a sud dell'arcipelago, nell'area pi\u00f9 vicina al bacino del gas scozzese dell'isola di Sable. La perforazione esplorativa ha avuto luogo nel 2001 e la prospezione continua.\nDati i significativi effetti derivati dallo sfruttamento petrolifero offshore di cui godono Terranova e Nuova Scozia, Saint-Pierre e Miquelon misura l'impatto benefico che potrebbe ricevere se accadesse, in futuro, che un giacimento interessante venga scoperto nella propria zona o nella \"zona di cogestione\" franco-canadese prevista da Parigi e Ottawa a sud di Saint-Pierre in quella che attualmente viene chiamata la \"baguette francese\".\nCultura e patrimonio.\nL'espressione teatrale si manifesta in maniera decisa sulle due isole, anche grazie ai diversi gruppi musicali locali. L'arcipelago ha cinque musei, uno dei quali si trova a Miquelon e due sull'\u00eele aux Marins. Il Francoforum \u00e8 un'istituzione dipendente dalla Collettivit\u00e0 Territoriale: inaugurato nel 1992, la sua missione \u00e8 insegnare la lingua francese ai canadesi di lingua inglese che desiderano recarsi in loco per uno stage. \u00c8 accreditato presso il governo del Canada.\nA Saint-Pierre \u00e8 ambientato il film del 2000 \"L'amore che non muore\" di Patrice Leconte: la pellicola \u00e8 stata girata, oltre che nelle isole, a Parigi, a M\u00e9tabetchouan e a Louisbourg in Canada.\nLo scrittore francese Louis-Ferdinand C\u00e9line soggiorn\u00f2 sull'isola per soli due giorni nel 1938 in cerca di possibili luoghi d'esilio. L'isola lo colp\u00ec moltissimo ed egli la citer\u00e0 pi\u00f9 volte nella sua ultima produzione letteraria.\nReligione.\nLa religione dominante del territorio \u00e8 il cattolicesimo per la maggioranza degli abitanti. Fino al 1\u00ba marzo 2018, il territorio dell'arcipelago costituiva per la Chiesa cattolica il vicariato apostolico delle Isole di Saint-Pierre e Miquelon: dopo di allora, il vicariato \u00e8 stato abolito e il suo territorio annesso alla diocesi di La Rochelle (un vicario episcopale \u00e8 stato nominato dal vescovo nel 2018). La principale chiesa cattolica dell'arcipelago, gradevole anche dal punto di vista architettonico, \u00e8 quella dedicata a San Pietro.\nGli evangelici hanno un luogo di culto, cos\u00ec come i testimoni di Geova il loro, costruito nell'agosto 2013.\nSport.\nLo sport \u00e8 molto presente con numerose associazioni e due strutture istituzionali: il centro sportivo e culturale di Saint-Pierre e la Maison des loisirs a Miquelon. Il calcio, l'hockey, la pallavolo, il rugby, la pallacanestro, il tennis, il curling, il nuoto, il basket, la corsa, la boxe, il pattinaggio sul ghiaccio, le bocce, diverse arti marziali tra cui judo, taekwondo (tra gli atleti pi\u00f9 importanti si pu\u00f2 citare B\u00e9n\u00e9dicte Siosse, campione nella competizione dei Paesi francofoni di taekwondo e campione francese senior di \u221267\u00a0kg nel 2018), sono variamente praticati nell'arcipelago. Si effettuano frequenti viaggi per manifestazioni sportive in Canada o in Francia, facilitati dall'azione del Ministero della Giovent\u00f9 e dello Sport e dalla Collettivit\u00e0 Territoriale. La \"25 km\" di Miquelon \u00e8 un momento sportivo e festoso che attira alcune centinaia di partecipanti in estate. Una scuola di vela comunale, a Saint-Pierre, opera durante i mesi pi\u00f9 caldi come club di immersioni, il cui nome \u00e8 circolo nautico Saint Pierrais.\nMedia.\nTelecomunicazioni.\nAlla popolazione dell'arcipelago vengono offerti i mezzi di comunicazione pi\u00f9 moderni e diversificati: internet, rete fissa e mobile, rete televisiva via cavo. I servizi internet e mobile sono offerti da due operatori, Globaltel, un operatore indipendente e SPM Telecom, una filiale di Orange. \u00c8 possibile accedere gratuitamente al TNT locale (otto canali) con un televisore dotato di una scheda di crittografia vendibile localmente. Gli operatori Globaltel e SPM Telecom offrono inoltre servizi di telefonia mobile e fissa (per telefoni standard GSM) impiegando la banda GSM a 900\u00a0MHz, differente da quella da 850 e da utilizzate nel resto del Nord America. Le apparecchiature informatiche consentono agli isolani di ridurre l'impatto causato dalla lontananza dalla terraferma.\nStampa e radio.\nLe due riviste principali dell'arcipelago sono \"L'\u00c9cho des Caps\", un settimanale realizzato il comune di Saint-Pierre e\n\"L'Horizon\", un mensile dal municipio di Miquelon. Una rivista disponibile solo in formato digitale che gode di una discreta fama sulle isole \u00e8 disponibile all'indirizzo web \"mathurin.com\".\nSaint-Pierre e Miquelon ha cinque stazioni radio, tutte in banda FM (le ultime stazioni a onde medie sono state convertite in FM nel 2004). Tre delle stazioni si trovano a Saint-Pierre e una a Miquelon.\nTelevisione.\nIl provider di telecomunicazioni locale (SPM Telecom) trasmette diverse stazioni televisive nordamericane sulla sua rete di canali via cavo, convertiti dallo standard nordamericano NTSC a S\u00c9CAM K1. Inoltre, Saint-Pierre et Miquelon 1\u00ba viene rilevato dal satellite Shaw Direct e sulla maggior parte dei servizi digitali via cavo in Canada, convertito in NTSC.\nCodici.\nSaint-Pierre-et-Miquelon ha i seguenti codici:"}
{"id": "82565", "revid": "47767", "url": "https://it.wikipedia.org/wiki?curid=82565", "title": "Artax (La storia infinita)", "text": ""}
{"id": "82566", "revid": "6790", "url": "https://it.wikipedia.org/wiki?curid=82566", "title": "Vancouver Island", "text": ""}
{"id": "82568", "revid": "1305772", "url": "https://it.wikipedia.org/wiki?curid=82568", "title": "Cronaca", "text": ""}
{"id": "82571", "revid": "46291", "url": "https://it.wikipedia.org/wiki?curid=82571", "title": "Narcissus", "text": "Narcissus \u00e8 un genere di piante della famiglia Amaryllidaceae, diffuso in Europa e Asia.\nIl suo nome deriva dal greco \u03bd\u03b1\u03c1\u03ba\u03ac\u03c9, \"nark\u00e0o\", \u00abstordisco\u00bb, e fa riferimento all'odore penetrante ed inebriante dei fiori di alcune specie. Alcuni sostengono, invece, che derivi dalla parola persiana che indica questa pianta \u0646\u0631\u06af\u0633 e che si pronuncia \"Narghes\".\nDescrizione.\nIl genere si identifica, nell'ambito della famiglia, per la presenza di fiori isolati e apicali con paracorolla presente (gialla o rossa). Gli stami (6) sono inseriti al di sotto della paracorolla, non o poco sporgenti dal perigonio. Le foglie lineari-lanceolate sono basali, guainanti, con l'apice ottuso, di colore verde chiaro. Il bulbo \u00e8 ovale-piriforme o a volte subgloboso, da cui origina lo scapo eretto e compresso, alto 20\u201350\u00a0cm. Il pistillo presenta un ovario infero. Il frutto \u00e8 una capsula ovoidale.\nIl genere comprende molte specie bulbose divise in varie sezioni, con alcune specie spontanee in Italia come il \"Narcissus po\u0113ticus\" L. - noto col nome di Narciso selvatico o Fior di maggio - diffuso nei pascoli montani dalle Alpi alla Sila o il \"Narcissus pseudonarcissus\" L. - noto volgarmente come Trombone inselvatichito.\nI bulbi dei narcisi, ma anche le foglie, contengono la narcisina, un alcaloide velenoso che provoca, se ingerito accidentalmente, disturbi neuronali e infiammazioni gastriche negli animali al pascolo o nell'uomo e, se non curato in meno di 24 ore, pu\u00f2 provocare la morte. Sono noti avvelenamenti in quanto i bulbi possono essere erroneamente scambiati per cipolle.\nTassonomia.\nIl genere \"Narcissus\" comprende le seguenti specie:\nColtivazione.\nPu\u00f2 essere coltivato in qualsiasi terreno da giardino, purch\u00e9 abbia un basso contenuto di carbonio (evitare i terreni torbosi), preferibilmente soffice, profondo e ben concimato. Utilizzare fertilizzanti poveri in azoto, ma ricchi in fosforo e potassio, durante la fioritura e nel periodo immediatamente successivo. Annaffiare frequentemente, affinch\u00e9 non manchi l'acqua, in particolare in caso di prolungata siccit\u00e0 in primavera e prima dell'ingiallimento delle foglie, fino al loro completo invecchiamento. Solitamente non \u00e8 necessario annaffiare in autunno e inverno.&lt;br&gt; La moltiplicazione avviene per mezzo dei bulbi piantati in settembre-ottobre. Le cultivar forzate vengono coltivate sotto serre mobili con o senza riscaldamento.\nUsi.\nSi utilizza per aiuole, prati fioriti, nei giardini o in vaso per terrazzi e appartamenti, industrialmente per la produzione del fiore reciso, anche forzato. Nell'industria dei profumi si utilizzano alcune parti del narciso per ricavarne essenze.\nDa ricordare che il bulbo del narciso contiene la narcisina, un alcaloide molto velenoso, che pu\u00f2 essere pericoloso per gli animali e rivelarsi letale per l'uomo. La sua ingestione accidentale pu\u00f2 condurre alla morte in sole 24 ore. Difficilmente a qualcuno verr\u00e0 voglia di mangiare un bulbo, ma il problema in realt\u00e0 sussiste per via della sua somiglianza ad un tipo di cipolla.\nMitologia.\nNella mitologia greca Narciso \u00e8 un personaggio famoso per la sua bellezza. Figlio della ninfa Liriope e del dio fluviale Cefiso (o, secondo un'altra versione, di Selene ed Endimione) nel mito appare incredibilmente crudele, in quanto rifiuta ogni persona che lo ama. A seguito di una punizione divina si innamora della sua stessa immagine riflessa in uno specchio d'acqua e muore cadendo nel fiume in cui si specchiava. Esistono diverse versioni del mito: una proviene dai papiri di Ossirinco ed \u00e8 attribuita a Partenio; un'altra si trova nelle \"Narrazioni\" di Conone, datata fra il 36 a.C. e il 17 d.C.; mentre le pi\u00f9 note sono la versione di Ovidio, contenuta nelle \"Metamorfosi\", e quella di Pausania, proveniente dalla sua Guida o \"Periegesi della Grecia\"."}
{"id": "82572", "revid": "1297", "url": "https://it.wikipedia.org/wiki?curid=82572", "title": "Narciso (botanica)", "text": ""}
{"id": "82574", "revid": "46291", "url": "https://it.wikipedia.org/wiki?curid=82574", "title": "Nerine", "text": "Nerine \u00e8 un genere di piante della famiglia delle Amaryllidaceae, originario dell'Africa australe.\nDescrizione.\nComprende specie dalle belle ed eleganti infiorescenze ad ombrella.\nTassonomia.\nIl genere \"Nerine\" comprende le seguenti specie:"}
{"id": "82578", "revid": "2231056", "url": "https://it.wikipedia.org/wiki?curid=82578", "title": "Saggio", "text": "Il saggio \u00e8 un'opera scritta in prosa che espone studi e ricerche a carattere monografico, ovvero generalmente incentrato su una tesi centrale, nel quale si analizza un argomento (scientifico, politico, filosofico, letterario, storico, storiografico, artistico, di costume o altro), trattato in modo non formale e di limitata estensione rispetto a opere con una trattazione pi\u00f9 ampia.\nStoria.\nUn saggio \u00e8 uno scritto espositivo nel quale si fornisce al lettore un riassunto delle conoscenze dell'autore su un dato argomento che, come genere letterario, trova origine dalla forma epistolare usata da Cicerone, in affiancamento al dialogo, per fornire al lettore una trattazione di soggetti filosofici pi\u00f9 semplice e divulgativa; altri esempi sono gli opuscoli morali di Plutarco, qualche trattato e qualche epistola di Seneca, che poi furono modello per gli autori cristiani. Nel XIV e nel XV secolo gli umanisti si servirono della forma epistolare per la trattazione di soggetti eruditi.\nA Michel de Montaigne, con la sua opera \"Essais\", pubblicata nel 1580, si deve la definizione di questo genere di componimento e la sua evoluzione (pur avendo analogie nella letteratura classica con il sermone, con l'epistola e con il trattato morale) grazie all'abbandono del tono anonimo e cattedratico che era ancora presente, nonostante la finzione epistolare, nei predecessori classici e umanistici, per impiegare invece la forma della conversazione fra gentiluomini, riuscendo a dare al saggio il definitivo carattere di esposizione delle proprie opinioni.\nSuccessivamente a Montaigne, Francesco Bacone scrisse, nel 1597, i \"Saggi\", opera che ha influito profondamente sulla saggistica anglosassone.\nIl periodo di massima diffusione fu il Settecento.\nDalla seconda met\u00e0 dell'Ottocento a oggi il saggio si \u00e8 rivolto specialmente alla critica letteraria. Pietre miliari di questa forma saggistica sono in Italia la \"Storia della letteratura italiana\" di Francesco De Sanctis, pubblicata in 2 volumi nel 1870, e poi la \"Letteratura della nuova Italia\" di Benedetto Croce (il cui sottotitolo \u00e8 \"Saggi critici\"), pubblicata in 6 volumi dal 1914 al 1940.\nElementi del saggio.\nIl saggio permette grande variet\u00e0 d'espressione che pu\u00f2 comprendere, miscelati fra loro, i seguenti elementi:"}
{"id": "82579", "revid": "2373", "url": "https://it.wikipedia.org/wiki?curid=82579", "title": "Ellesmere Island", "text": ""}
{"id": "82580", "revid": "486946", "url": "https://it.wikipedia.org/wiki?curid=82580", "title": "Baffin Island", "text": ""}
{"id": "82584", "revid": "21880", "url": "https://it.wikipedia.org/wiki?curid=82584", "title": "Polianthes", "text": ""}
{"id": "82588", "revid": "339392", "url": "https://it.wikipedia.org/wiki?curid=82588", "title": "Tuberosa", "text": ""}
{"id": "82589", "revid": "1005847", "url": "https://it.wikipedia.org/wiki?curid=82589", "title": "Isole Cayman", "text": "Le Isole Cayman sono un arcipelago composto da tre isole situate nel Mar dei Caraibi occidentale, a sud di Cuba e a nord-ovest della Giamaica. Le tre isole sono: Grand Cayman, Little Cayman e Cayman Brac. Il capoluogo \u00e8 George Town. Le Isole Cayman costituiscono un Territorio britannico d'oltremare e sono contemplate nella lista delle Nazioni Unite dei territori non autonomi.\nStoria.\nFurono scoperte da Cristoforo Colombo nel 1503, successivamente furono un luogo frequentato da pirati fino al 1670 quando passarono sotto la dominazione inglese con il trattato di Madrid. Furono sottoposte alla colonia della Giamaica seppur con ampi margini di autonomia, nel 1831 vi fu istituita un'assemblea legislativa, nel 1835 gli schiavi presenti sull'isola vennero liberati ai sensi dello \"Slavery Abolition Act.\" Sempre durante questo decennio, inoltre, fu costruita la prima chiesa a Grand Cayman da missionari anglicani e metodisti e vennero edificate delle scuole.\nNel 1959, a seguito della creazione della Federazione delle Indie Occidentali, cess\u00f2 ufficialmente lo stato di dipendenza della Giamaica, ma la figura del governatore rimase attiva e dotata di potere sulle isole. Al 1959 risale anche la prima costituzione scritta delle Cayman, la quale garantiva il voto anche alle donne. \nI rapporti con la Giamaica terminarono con l'indipendenza di quest'ultima nel 1962, quando le Cayman tornarono a dipendere direttamente dalla corona britannica, che dal 1971 torn\u00f2 a nominare un governatore per le isole. Nel 1972 fu redatta una nuova costituzione e fu introdotto il dollaro delle Cayman, che sostitu\u00ec il dollaro giamaicano.\nNel settembre 2004 le Cayman furono colpite dall'uragano Ivan che provoc\u00f2 due vittime, di cui una diretta, e 3,5 miliardi di dollari USA di danni.\nGeografia.\nLe isole si trovano nel Mar dei Caraibi occidentale e sono le vette di una catena montuosa sottomarina chiamata Cayman Ridge (o Cayman Rise). Questa cresta fiancheggia la fossa delle Cayman, profonda 6\u00a0000 metri che si trova 6 km a sud. Le isole si trovano nel nord-ovest del Mar dei Caraibi, a est di Quintana Roo, in Messico, a nord-est della Costa Rica, a nord di Panama, a sud di Cuba e a ovest della Giamaica. Si trovano a circa 700 km a sud di Miami, 750 km a est del Messico, 366 km a sud di Cuba e circa 500 km a nord-ovest della Giamaica. Grand Cayman \u00e8 di gran lunga la pi\u00f9 grande delle tre isole, con una superficie di 197 chilometri quadrati. Le due \"isole sorelle\" di Grand Cayman, Cayman Brac e Little Cayman, sono circa 120 km a nord-est di Grand Cayman e hanno aree rispettivamente di 38 e 28,5 chilometri quadrati.\nIl terreno \u00e8 principalmente una base calcarea bassa circondata da barriere coralline.\nFauna.\nLe specie di mammiferi nelle Cayman includono l'aguti centroamericano e otto specie di pipistrelli. Almeno tre specie di roditori autoctoni ormai estinti erano presenti fino alla scoperta delle isole da parte degli europei. La vita marina intorno all'isola di Grand Cayman comprende tarpon, Atheriniformes, Pomacanthus paru e spugne giganti a botte. Un certo numero di cetacei si trovano nelle acque al largo. Queste specie includono \"Ziphius cavirostris\", \"Mesoplodon densirostris\" e il capodoglio (\"Physeter macrocephalus\").\nGli uccelli delle Cayman comprendono due sottospecie endemiche di pappagalli amazzoni di Cuba (\"amazona leucocephala hesterna\" e \"amazona leucocephala caymanensis\"). Little Cayman e Cayman Brac ospitano anche la sula piedirossi e la sula fosca. Sebbene il barbagianni (\"Tyto alba\") sia presente in tutte e tre le isole, non \u00e8 molto frequente. Le isole Cayman possiedono anche cinque sottospecie endemiche di farfalle. Queste razze di farfalle possono essere ammirate nel Parco Botanico della Regina Elisabetta II a Grand Cayman.\nTra le altre notevoli specie faunistiche del Parco botanico della Regina Elisabetta II c'\u00e8 l'iguana blu, specie in pericolo, nota anche come iguana di Grand Cayman (\"Cyclura lewisi\").\nIl coccodrillo cubano (\"Crocodylus rhombifer\") un tempo abitava le isole. Il nome \"Cayman\" deriva infatti da una parola in lingua caraibica per vari coccodrilli.\nClima.\nLe Isole Cayman hanno un clima tropicale umido e secco, con una stagione delle piogge che va da maggio a ottobre e una stagione secca che va da novembre ad aprile. Stagionalmente, c'\u00e8 una piccola variazione di temperatura.\nUn grande pericolo naturale sono i cicloni tropicali che si formano durante la stagione degli uragani nell'Atlantico da giugno a novembre.\nDemografia.\nSecondo l'Ufficio dell'economia e delle statistiche del governo delle isole Cayman, le isole Cayman hanno una popolazione di circa 68\u00a0076 persone alla primavera del 2019. Le Isole Cayman hanno pi\u00f9 imprese registrate che persone.\nLa maggior parte della popolazione risiede a Grand Cayman, seguita da Cayman Brac e Little Cayman.\nDistretti.\nLe Cayman sono suddivise in sei distretti, ciascuno con la seguente popolazione (al 2018):\nEconomia.\nLe isole Cayman sono considerate un paradiso fiscale, infatti nelle isole vige l'esenzione dalle imposte e dalla tassazione diretta, si dice concessa fin dai tempi di re Giorgio III del Regno Unito (fine Settecento). La Mutual Funds Law del 2003 costruisce nell'arcipelago un mercato deregolamentato per i fondi comuni di investimento. L'esenzione fiscale dalle imposte vale solo se i redditi non vengono fatti rientrare nel proprio Paese di residenza, nel qual caso verrebbero tassati in base alle leggi vigenti. Vi \u00e8 un dazio sulle importazioni che va dal 5% al 22%, ma alcuni beni sono esclusi.\nIl sistema fiscale italiano, col decreto ministeriale del 4 maggio 1999, ha inserito le isole Cayman tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico-commerciali che si intrattengono tra le aziende italiane e i soggetti ubicati in tale territorio.\nGli Stati membri dell'Unione europea riuniti all'Ecofin il 6 ottobre 2020 hanno rimosso le Isole Cayman dalla black list in virt\u00f9 del rispetto degli impegni presi in termini di trasparenza.\nI caymaniani hanno gli standard di vita medi pi\u00f9 alti dei Caraibi, il tasso di disoccupazione al 2015 era al 4,24% e, nonostante ci\u00f2, dal 1964 \u00e8 attiva alle Cayman una \"Needs Assessment Unit\" diretta dal governo per aiutare i poveri.\nL'economia si basa anche sul turismo; famosa \u00e8 la \"Seven Mile Beach\", una spiaggia lunga 7 miglia di sabbia bianca finissima, nei pressi di George Town sull'isola di Grand Cayman.\nParticolarit\u00e0 del luogo sono gli allevamenti di tartarughe.\nGrand Cayman \u00e8 famosa anche per Stingray City, un allevamento di razze del sud.\nGoverno.\nLe isole Cayman sono un territorio britannico d'oltremare. L'attuale Costituzione, che incorpora una Carta dei diritti, \u00e8 stata ordinata da uno strumento statutario del Regno Unito nel 2009. Un'Assemblea legislativa viene eletta dal popolo ogni quattro anni per gestire gli affari interni, con diciannove membri a cui si aggiungono due senza diritti di voto nominati dal governatore. Dei membri eletti dell'Assemblea legislativa delle Cayman, sette sono scelti per servire come ministri del governo in un gabinetto guidato dal governatore. Il premier \u00e8 nominato dal governatore. Il governatore viene nominato dalla regina del Regno Unito, su consiglio del governo britannico, e attualmente \u00e8 Martyn Roper.\nDifesa.\nAlle isole Cayman \u00e8 presente:\nInfrastrutture e trasporti.\nAl 2000, sulle Cayman erano presenti 785 km di strade asfaltate, con guida a sinistra e limiti di velocit\u00e0 in miglia orarie, come nel Regno Unito.\nSono presenti due porti principali, a Grand Cayman e a Cayman Brac, e a fine 2015 erano registrate 1\u00a0674 imbarcazioni da diporto e 360 navi commerciali alle Cayman, per un totale di 4,3 milioni di stazza lorda.\nSono presenti tre aeroporti alle Cayman, uno per ciascuna isola:\nMedia.\nL'unico giornale stampato delle isole \u00e8 il \"Cayman Compass\", ma sono presenti diverse decine di stazioni radio locali, tra cui ZFKC-FM (89.9 FM, Radio Cayman 1), la radio del governo, attiva dal 1976.\nArte e cultura.\nArte.\nLa Galleria nazionale delle isole Cayman \u00e8 una galleria d'arte a George Town, parte del Ministero della Salute e della Cultura, che ospita lavori dei principali artisti caymaniani.\nCinema.\nTra i film girati alle isole Cayman figurano \"Il socio\" e \"Haven\".\nMusica.\nI generi jazz, calypso e reggae sono presenti in primo piano nella musica delle Cayman come celebri influenze culturali.\nLe Cayman sono citate nei seguenti brani:"}
{"id": "82590", "revid": "399", "url": "https://it.wikipedia.org/wiki?curid=82590", "title": "Cayman", "text": ""}
{"id": "82592", "revid": "767487", "url": "https://it.wikipedia.org/wiki?curid=82592", "title": "Ranunculus", "text": "Ranunculus \u00e8 un genere di piante erbacee appartenente alla famiglia delle Ranunculaceae, che comprende oltre 1600 specie (il numero \u00e8 variabile secondo le varie classificazioni) originarie delle zone temperate e fredde del globo.\nI ranuncoli sono fiori semplici ma eleganti provenienti dall'Asia. La conoscenza di queste piante \u00e8 molto antica. I turchi chiamavano queste piante \u201cfiori doppi di Tripoli\u201d; mentre lo scrittore e filosofo romano Apuleio (125 \u2013 170) le nominava come \u201cerba scellerata\u201d a causa della loro tossicit\u00e0; i greci, pi\u00f9 anticamente, avevano invece trovato il nome di \u201cbatrachion\u201d (vedi paragrafo seguente). Cos\u00ec con queste informazioni il botanico italiano Paolo Bartolomeo Clarici (1664 \u2013 1725) introduce la descrizione del ranuncolo in un suo scritto.\nEtimologia.\nIl nome generico (\"Ranunculus\"), passando per il latino, deriva dal greco \"batrachion\", e significa \"piccola rana\" (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi. \nLa denominazione scientifica attualmente accettata \u00e8 stata proposta da Carl von Linn\u00e9 (1707\u20131778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nDescrizione.\nSono piante erbacee soprattutto terrestri con preferenza dei terreni palustri lievemente acidi, ma esistono anche specie acquatiche (anfibie). Il ciclo biologico \u00e8 perenne (ma anche annuale). Possono raggiungere un metro di altezza. I tipi biologici prevalenti sono emicriptofite scaposae (H scap) per le perenni e terofite scapose (T scap) per le annuali, mentre quelle acquatiche sono in prevalenza idrofite radicanti (I rad). Tutta le piante sono prive di cellule oleifere.\nRadici.\nNormalmente le radici sono secondarie da rizoma di tipo fascicolato. In alcune specie (\"Ranunculus bulbosus\") le parti corticali (= corteccia primaria) della radice possono trasformarsi in parenchimi di riserva (contenenti granuli amilacei). In altre (\"Ranunculus ficaria\") sono presenti dei tuberi radicali.\nFusto.\nIl fusto ha un portamento eretto o strisciante. Pu\u00f2 essere pi\u00f9 o meno foglioso e ramoso. Nelle specie acquatiche \u00e8 sommerso e di tipo flaccido senza tessuti di sostegno.\nFoglie.\nLe foglie si dividono in basali o cauline. La lamina pu\u00f2 essere intera o anche profondamente incisa in 3 o pi\u00f9 lobi (di tipo palmatosetta) a sua volta ulteriormente suddivisi. I segmenti terminali possono essere lobati, lanceolati fino a strette lacinie. Quelle cauline sono disposte lungo il fusto in modo alterno, sono pi\u00f9 ridotte e generalmente a forma di lacinie specialmente vicino all'infiorescenza. Nelle specie acquatiche le foglie sommerse sono divise in lacinie capillari, mentre le foglie emerse sono sviluppate normalmente.\nInfiorescenza.\nL'infiorescenza si compone di fiori peduncolati (raramente sessili) solitari di tipo monocasio. Il numero dei fiori varia da uno a 50. I vari peduncoli fiorali sono posizionati all'ascella delle foglie superiori.\nFiore.\nI fiori sono ermafroditi, emiciclici e attinomorfi. I fiori sono di tipo molto arcaico anche se il perianzio (o pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Il diametro dei fiori varia (nelle specie europee) da 5 a 35\u00a0mm.\nFrutti.\nI frutti sono degli aggregati di acheni e formano una struttura a spiga ovata o emisferica posta all'apice del peduncolo fiorale. Ogni singolo achenio, il quale contiene un solo seme, ha una forma ovata o subsferica, appiattita, compressa ai lati e con un rostro o breve becco apicale pi\u00f9 o meno ricurvo. La superficie pu\u00f2 essere liscia o rugosa oppure striata da solchi, glabra o pubescente fino a spinosa. In quest'ultimo caso viene favorita la dispersione zoocora dei semi. La massima dimensione degli acheni \u00e8 4,5\u00a0mm.\nRiproduzione.\nLa riproduzione dei ranuncoli avviene per via sessuata grazie all'impollinazione degli insetti pronubi (soprattutto api) in quanto sono piante provviste di nettare (impollinazione entomogama). Sono possibili altri tipi di riproduzione; ad esempio alcune specie sono caratterizzate da alcune particolarit\u00e0 anatomiche e morfologiche come la possibilit\u00e0 di far germogliare le gemme ascellari.\nDistribuzione e habitat.\nLe specie di questo genere hanno una distribuzione mondiale e comunque zone a clima temperato; quindi, oltre al Mediterraneo e l'Europa, l'Asia centrale a nord delle grandi catene montuose, nella regione del Capo del Sudafrica, California, Florida e Cile centrale. L'habitat \u00e8 il pi\u00f9 vario: prati, zone paludose, ambienti rocciosi, aree incolte e altro ancora.\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 1600 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi. \nMolte specie sono endemiche, altre frammentate in gruppi non sempre bene circoscritti (in tutto il mondo sono stati determinati oltre 25 gruppi di ranuncoli). Nella flora spontanea italiana sono definiti i seguenti gruppi: \nLa divisione del genere in due sottogeneri (quello terrestre e quello acquatico) non trova concordi tutti i botanici, alcuni dei quali preferiscono scindere il gruppo in due generi distinti. Anche la posizione della specie \"Ranunculus ficaria\", all'interno del genere, \u00e8 controversa probabilmente per le sue particolari caratteristiche riproduttive e anatomiche (la presenza di bulbilli all'ascella delle foglie, o la presenza di un solo cotiledone invece dei due delle dicotiledoni). Un'altra specie \"\u201cai margini del genere\u201d\" \u00e8 \"Ranunculus falcatus\" che ultimamente \u00e8 stata inserita nel genere \"Ranunculus\", mentre in Pignatti appartiene ad un altro genere: \"Ceratocephalus\". La comprensione generale di questo genere \u00e8 ostacolata anche dal fatto che tutti gli studi pi\u00f9 recenti sono basati su flore locali e quindi le classificazioni proposte per una regione difficilmente possono essere utilizzate per altre zone poste anche in continenti diversi.\nLe specie spontanee del genere \"Ranunculus\" della nostra flora sono suddivise in tre sezioni (suddivisione storica a carattere pratico in uso presso gli orticoltori organizzata in base al colore della corolla): \nUn'altra suddivisione, che prende in considerazione caratteristiche morfologiche ed anatomiche pi\u00f9 consistenti, \u00e8 quella che divide il genere in due sottogeneri (o subgeneri):\nOltre alle sezioni sopraindicate elenchiamo altre sottodivisioni del genere relative alle specie europee:\nQui di seguito viene proposta una possibile classificazione scientifica di questo genere:\nFilogenesi.\nNella famiglia delle Ranunculaceae il genere di questa voce insieme ai generi \"Clematis\", \"Trautvetteria\" (genere di piante dell'Asia e America del Nord) e \"Anemone\" formano probabilmente un clade ben definito basato su alcune sinapomorfie quali la particolare morfologia dell'achenio, la presenza del glucoside \u201cranunculina\u201d e naturalmente sull'analisi di alcune sequenze del DNA di queste piante. All'interno di questo clade altri generi affini come \"Ceratocephalus\" e \"Myosurus\" si sono rivelati come \u201cclade-sorella\u201d del genere \"Ranunculus\" (ma sempre generi distinti), mentre da quest'ultimo andrebbe escluso il gruppo \"Ficaria\" (come pure il gruppo \"Coptidum\"). Generi come \"Peltocalathos\", \"Callianthemoides\", \"Halerpestes\" e \"Beckwithia\" occupano posizioni intermedie. \nIl cladogramma \u201cA\u201d (tratto dallo studio sopracitato e semplificato) dimostra chiaramente la relazione tra i vari generi affini ai ranuncoli, ma anche la posizione \u201cesterna\u201d del controverso gruppo \"Ficaria\".\nDalla ricerca citata precedentemente si sono evidenziati 8 gruppi (o cladi) di ranuncoli ben definiti relativi a precise zone ecologiche (zone umide, ad elevata altitudine e/o latitudine, regioni marittime, ecc.). Risulta inoltre che i gruppi alpini si sono probabilmente sviluppati da antenati abitatrici delle relative pianure sottostanti. La separazione del genere \"Ranunculus\" dagli altri generi affini \u00e8 avvenuta durante il periodo Eocene \u2013 Oligocene (pi\u00f9 probabilmente 24 milioni di anni fa). Quindi l'inizio della speciazione all'interno del genere si \u00e8 avuta nel Miocene, mentre nell'area del Mediterraneo si \u00e8 avuta tra il Pliocene e il Pleistocene, ossia dopo (o al massimo durante) l'istituzione del clima mediterraneo. Mentre i vari periodi di clima pi\u00f9 freddo hanno favorito la diversificazione dei gruppi alpini. \u00c8 quindi evidente che la grande variet\u00e0 di ranuncoli europei \u00e8 dovuta alla vasta gamma di differenti habitat della regione mediterranea (sono circa 160 le specie di ranuncoli della zona mediterranea delle quali 78 sono endemiche).\nIl cladogramma \u201cB\u201d riassume la filogenesi dei vari gruppi di ranuncoli (le indicazioni sull'habitat e sulla distribuzione alla destra dei gruppi \u00e8 approssimativamente indicativa e semplificata).\nCome si \u00e8 detto in precedenza il \u201cgrosso\u201d della speciazione di questo gruppo \u00e8 iniziata nel Miocene, il cladogramma (o meglio il cronogramma) \u201cF\u201d sempre tratto dallo studio citato cerca di dare una collocazione temporale alla formazione dei vari cladi dei ranuncoli. La scala temporale negli ultimi 10 milioni di anni \u00e8 stata dilatata per migliorare la definizione.\nVariabilit\u00e0.\nIl genere \u00e8 molto esteso e spesso le differenze tra specie e specie \u00e8 minima. In particolare le specie acquatiche presentano una grande plasticit\u00e0 fenotipica soprattutto in relazione all'ambiente di crescita (livello dell'acqua, velocit\u00e0 di flusso, periodi di inondazione contrapposti a periodi di relativa siccit\u00e0, ecc.). Questa variabilit\u00e0 \u00e8 sia intra-individuale che inter-individuale. Ad esempio il \"Ranunculus aquatilis\" presenta delle foglie laciniate e capillari nella zona sommersa, mentre in superficie le foglie hanno una lamina pi\u00f9 estesa e quindi adatta a fotoperiodi pi\u00f9 lunghi. Questa distribuzione tra i due tipi di foglie \u00e8 diversa oltre che nello stesso individuo anche tra individui diversi a seconda della porzione sommersa rispetto a quella emersa del caule.\nAlcune specie.\nDelle circa 80 specie spontanee in Italia citeremo:\nTra le specie coltivate ricordiamo:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nUsi.\nGli utilizzi principali delle piante di questo genere sono:\nFarmacia.\nQueste piante contengono l\"'anemonina\"; una sostanza particolarmente tossica per animali e uomini. Infatti gli erbivori brucano le foglie di queste piante con molta difficolt\u00e0 e solamente dopo una buona essiccazione (erba affienata) che fa evaporare le sostanze pi\u00f9 pericolose. Anche le api evitano di \"bottinare\" il nettare dei \u201cranuncoli\u201d. Sulla pelle umana queste piante possono creare delle vesciche (dermatite); mentre sulla bocca possono provocare intenso dolore e bruciore alle mucose. In particolare la specie \"R. ficaria\" contiene acido ficarico, saponine e tannini con propriet\u00e0 molto pronunciate e responsabili di seri inconvenienti. Il suo uso pratico in erboristeria \u00e8 sconsigliato.\nIn particolare (sempre secondo la medicina popolare) per queste piante si danno le seguenti indicazioni:\nIn genere per\u00f2 data la tossicit\u00e0 di tutte le specie di ranuncoli se ne sconsiglia l'uso interno come infusi o succhi di qualsiasi tipo.\nCucina.\nI bulbilli e le giovani foglie di \"R. ficaria\", dopo opportuna lessatura, vengono consumate da alcune popolazioni come legumi. La raccolta a scopo alimentare di \"R. ficaria\" deve avvenire prima della fioritura in quanto, durante e dopo, la pianta contiene protoanemonina, di sapore aspro ed \u00e8 velenosa per l'uomo.\nGiardinaggio.\nLa coltivazione di queste piante in Italia \u00e8 documentata da oltre 500 anni. Padre Agostino del Ricco c'informa che nel 1592 nei giardini fiorentini \"\u201dsi coltivano Ranuncholi di pi\u00f9 sorti\u201d\". Infatti oltre all'interesse farmaceutico queste piante sono usate nel giardinaggio in quanto rustiche e facili da mantenere. Prediligono posizioni di medio sole con terreno soffice e abbastanza umido. Le specie annuali si moltiplicano con la semina o con la divisione dei cespi, mentre per le perenni si utilizzano i rizomi, detti volgarmente zampe, trapiantandoli in settembre-ottobre nei climi pi\u00f9 caldi con fioritura nell'anno successivo da febbraio a giugno, e alla fine dell'inverno nelle zone con forti gelate, con fioriture da maggio in poi."}
{"id": "82593", "revid": "21880", "url": "https://it.wikipedia.org/wiki?curid=82593", "title": "Ranuncolo", "text": ""}
{"id": "82597", "revid": "46291", "url": "https://it.wikipedia.org/wiki?curid=82597", "title": "Sternbergia", "text": "Sternbergia \u00e8 un genere di piante della famiglia delle Amaryllidaceae, originario del bacino del Mediterraneo, comprendente specie di piante bulbose con fiori simili ai \"Crocus\".\nTassonomia.\nIl genere \"Sternbergia\" comprende le seguenti specie:\nTra le specie pi\u00f9 conosciute citiamo \"Sternbergia lutea\", piccola amarillidacea a riposo estivo, con risveglio autunnale dopo le prime piogge, con piccoli bulbi piriformi, fiori solitari eretti, di colore giallo-sulfureo, simili a quelli dei \"Crocus\"; vive bene sia nel sottobosco che nei luoghi incolti, secchi e assolati, teme il gelo prolungato.\nColtivazione.\nSi moltiplicano per divisione dei bulbi nel periodo di riposo estivo.\nUsi.\nPer decorare sottoboschi o anche giardini con terreno povero e secco, i bulbi vengono forzati industrialmente per la commercializzazione di vasetti fioriti"}
{"id": "82598", "revid": "2225", "url": "https://it.wikipedia.org/wiki?curid=82598", "title": "Jean Baptiste Le Rond D'Alembert", "text": ""}
{"id": "82599", "revid": "21880", "url": "https://it.wikipedia.org/wiki?curid=82599", "title": "Zafferanastro", "text": ""}
{"id": "82600", "revid": "2225", "url": "https://it.wikipedia.org/wiki?curid=82600", "title": "Jean Le Rond d'Alembert", "text": ""}
{"id": "82601", "revid": "47767", "url": "https://it.wikipedia.org/wiki?curid=82601", "title": "Omini d'Inchiostro", "text": ""}
{"id": "82604", "revid": "46291", "url": "https://it.wikipedia.org/wiki?curid=82604", "title": "Sinningia", "text": "Sinningia \u00e8 un genere di piante della famiglia delle Gesneriaceae, originario del Brasile.\nComprende una ventina di specie di piante erbacee tuberose, alte circa 10\u201320\u00a0cm, portano fiori composti da grandi campanule vellutate con colori vari e sfumati.\nLa specie pi\u00f9 coltivata come pianta ornamentale \u00e8 la \"Sinningia speciosa\" (Lodd.) Hiern, nota col nome di Glossina, originaria del Brasile, ha grandi foglie velletate, ripiegate, con venature pronunciate, semi-nascoste dai grandi fiori vistosi, imbutiformi, con i bordi increspati, variamente sfumati e punteggiati, di bianco, rosa, rosso, blu o porpora, a volte con i margini chiari, disposti a grappolo sopra la rosetta di foglie, in vaso raggiunge i 30\u00a0cm, comprende numerose variet\u00e0 e ibridi; la \"Sinningia pusilla\" (Mart.) Baill. \u00e8 una specie simile ma di dimensioni ridotte con una rosetta di foglie alte non pi\u00f9 di 3\u00a0cm, con grandi fiori color lavanda e con numerosi ibridi e variet\u00e0 con fiori di colore rosa, blu-scuro, porpora, macchiettati o variegati di bianco.\nUso.\nColtivata in serra o in vaso come annuale negli appartamenti, dove ha una scarsa durata, per la splendida fioritura\nMetodi di coltivazione.\nLa coltivazione in serra \u00e8 facile, le piante richiedono luce solare filtrata, ambienti caldo-umidi, terriccio di torba con aggiunta di vermiculite o perlite, ben drenato, durante la fioritura, concimare mensilmente con fertilizzante liquido ricco di fosfati, annaffiature regolari che vanno sospese dopo la fioritura per mettere a riposo le piante.\nLa moltiplicazione delle variet\u00e0 pregiate si effettua con il taglio dei tuberi, che dopo la fioritura vengono seccati in autunno, piantandoli in primavera, o con talea di foglia, in serra calda su terriccio sabbioso.\nLa semina \u00e8 il metodo di propagazione che d\u00e0 i risultati migliori, si effettua d'inverno in serra calda su terriccio di castagno e di erica, trapiantando le piantine in vasetti con terriccio ricco di sostanze organiche, con fioritura estiva.\nI tuberi tolti dal terreno dopo la fioritura e fatti seccare, possono essere riutilizzati, ma non danno fioriture notevoli come le piante ottenute da seme\nAvversit\u00e0.\nNon tollera gli ambienti secchi tipici degli appartamenti con riscaldamento invernale.\nSpecie.\nIl genere \"Sinningia\" comprende le seguenti specie:"}
{"id": "82606", "revid": "125693289", "url": "https://it.wikipedia.org/wiki?curid=82606", "title": "Jodhi May", "text": "Biografia.\nEsordio.\nInizia la sua carriera da attrice in giovanissima et\u00e0: \u00e8 solo un'adolescente quando, nel 1988, gira \"Un mondo a parte\", il suo primo film da protagonista. \u00c8 un successo: Jodhi viene premiata come migliore attrice al Festival di Cannes e riceve il premio \"Laurence Olivier\".\nSuccesso.\nAll'epoca, Jodhi era una studentessa alla \"Camden School for Girls\", a Londra. Nel 1990, diventa ancora pi\u00f9 popolare in Inghilterra con il film \"Max and Helen\". A soli 16 anni, \u00e8 gi\u00e0 considerata una diva e fa apparizioni in TV. Dopo aver girato un altro film, \"L'esercizio del potere\", datato 1990, nel 1992 arriva nelle sale cinematografiche il film pi\u00f9 conosciuto che lei abbia mai girato. Si tratta di \"L'ultimo dei Mohicani\", liberamente tratto dal celebre romanzo di James Fenimore Cooper.\nDopo due anni, nel 1994, Jodhi si iscrive alla prestigiosa Universit\u00e0 di Oxford, al corso di Inglese, presso il Wadham College. Proprio in quell'anno, escono altri due film con la sua partecipazione. Se nel primo, \"Un padre in prestito\", Jodhi sembra quasi messa in disparte, non si pu\u00f2 certo dire altrettanto per il secondo: \"Sister My Sister\". L'uscita del film \u00e8 accompagnata dallo stupore del pubblico e dalla feroce critica della stampa: all'interno della pellicola, che tra l'altro racconta una storia vera avvenuta a Le Mans (Francia) nel 1933, appaiono alcune scene di passione tra le due sorelle protagoniste. La pi\u00f9 piccola, Lea, \u00e8 Jodhi May. Nel film (come, del resto, in qualsiasi altro lavoro, cinematografico o teatrale che sia, svolto da Jodhi), non \u00e8 comunque presente alcuna scena di nudo da parte dell'attrice, che viene elogiata dalla critica. L'apprezzamento del pubblico e della stampa, sfocia nella conquista di un altro premio: laureatasi ad Oxford nel 1997, nello stesso anno gira il film che la porter\u00e0 a vincere al Festroia (festival internazionale di cinema in Portogallo) come migliore attrice protagonista, \"The Gambler\".\nDopo un'apparizione nel film \"The Woodlanders\" datata 1997, Jodhi entra nell'anno pi\u00f9 ricco di \"appuntamenti\": si comincia con \"La casa della gioia\", con Gillian Anderson (molto conosciuta e apprezzata in Italia per aver vestito i panni dell'agente Dana Scully nella serie \"X-Files\"). A questo punto, l'attrice torna a lavorare in TV, con film e miniserie. Fra queste ultime, ricordiamo \"Warriors\", e \"Aristocrats\". Ottima, poi, la sua interpretazione in \"Turn of the Screw\". Dopo questa parentesi televisiva, Jodhi ha lavorato in teatro a Londra; prima al Soho Theatre, con la rappresentazione \"The Jerusalem Syndrome\", e, dal 30 agosto al 10 novembre 2001, ha recitato in \"Platonov\", una superba opera dello scrittore russo Anton \u010cechov, all'Almeida Theatre. Nello stesso anno, Jodhi ha lavorato in \"L'uomo senza legge\", e \"The Dish\", un cortometraggio diretto da Meloni Poole. Nel 2002, invece, ha recitato in \"Tipping the Velvet\", di Geoffrey Sax. A dicembre dello stesso anno, \u00e8 stata protagonista, a fianco del celebre Ralph Fiennes, di una rappresentazione teatrale che ha riscosso un notevole successo nella capitale inglese: \"The Talking Cure\".\nLavori recenti.\nNel 2002 sono usciti i film TV \"Daniel Deronda\" e nel 2003 \"The Other Boleyn Girl\"; dal 14 al 23 agosto dello stesso anno, la giovane attrice inglese \u00e8 tornata sulla scena per recitare nuovamente una rappresentazione di Cechov, \"Il gabbiano\", al Festival Internazionale di Edimburgo. Ma evidentemente l'attrazione verso il set si fa presto risentire, dal momento che il primo semestre del 2004 vede l'uscita del nuovo fim in cui Jodhi May recita ed \u00e8 una dei protagonisti: si tratta di \"Blinded\", la cui anteprima mondiale \u00e8 avvenuta il 20 giugno 2004 al Festival Internazionale di Taormina."}
{"id": "82607", "revid": "2230916", "url": "https://it.wikipedia.org/wiki?curid=82607", "title": "Tulipa", "text": "Tulipa () \u00e8 un genere di piante della famiglia delle Liliaceae. Comprende specie bulbose alte . Alcune crescono spontaneamente in Italia, e prendono il nome di tulipano (nome comune).\nEtimologia.\nIl nome deriva dal turco \"t\u00fclbent\", che significa \u2018turbante\u2019, e dal francese \"tulipan\", per la forma che il fiore sembra rappresentare.\nDistribuzione e habitat.\nIl genere ha avuto origine nei monti del Pamir e nelle montagne dell'Hindu Kush e del Tien Shan.\nL'ambito di crescita del genere si estende verso est dalla penisola iberica, attraverso il Nordafrica, la Grecia, i Balcani, la Turchia e attraverso il levante (Siria, Israele, Territori Palestinesi, Libano, Giordania) e Iran, verso nord fino all'Ucraina, al sud della Siberia e Mongolia e ad est verso il nord-ovest della Cina.\nQuesto fiore ebbe una grande popolarit\u00e0 in Turchia nel XVI secolo durante il regno di Solimano il Magnifico, che lo volle sviluppare in numerose variet\u00e0 ed impiantare ovunque.\nFu portato per la prima volta in Europa nel 1554 dal fiammingo Ogier Ghislain de Busbecq, ambasciatore di Ferdinando I alla corte di Solimano il Magnifico, che ne sped\u00ec alcuni bulbi al botanico Carolus Clusius, responsabile dei giardini reali olandesi. Clusius trov\u00f2 un modo per sviluppare molte variet\u00e0 di tulipani, nei pi\u00f9 svariati colori e forme. La sua coltivazione nei Paesi Bassi inizi\u00f2 all'incirca a partire dal 1593. I tulipani divennero rapidamente una merce di lusso e uno \"status symbol\", non solo per il loro valore decorativo, ma anche per il valore economico, e crebbero rapidamente di prezzo. Ne nacque tra il 1634-37 la prima bolla speculativa documentata della storia del capitalismo, la famosa bolla dei tulipani, che esplose il 5 febbraio 1637.\nTassonomia.\nIl genere comprende le seguenti specie:\nUsi.\nE' molto apprezzato per decorare parchi, giardini, aiuole, prati, per la produzione industriale del fiore reciso, in vaso sui terrazzi o negli appartamenti per la forzatura invernale.\nColtivazione.\nRichiede terreni sabbiosi, profondi, freschi ma senza ristagno, irrigui, concimazioni con letame ben maturo, o con soluzioni di nitrato prima e dopo la fioritura, irrigazioni durante la stagione vegetativa.\nSi moltiplica con i bulbilli che si formano alla base del girello, per ottenere bulbi di qualit\u00e0 dopo la fioritura lasciare alla pianta tutte le foglie eliminando solo i fiori, ed estraendo i bulbi dal terreno appena le foglie ingialliscono."}
{"id": "82608", "revid": "552422", "url": "https://it.wikipedia.org/wiki?curid=82608", "title": "Tulipano", "text": ""}
{"id": "82611", "revid": "46291", "url": "https://it.wikipedia.org/wiki?curid=82611", "title": "Zantedeschia", "text": "Zantedeschia \u00e8 un genere di piante appartenente alla famiglia delle Aracee, originario dell'Africa subsahariana. \u00c8 l'unico genere della trib\u00f9 Zantedeschieae .\nLe specie appartenenti a questo genere sono conosciute in italiano col nome di calle o gigli del Nilo.\nEtimologia.\nIl botanico tedesco Kurt Sprengel (1766-1833) dedic\u00f2 questo genere a Giovanni Zantedeschi (1773-1846), medico e botanico italiano.\nDescrizione.\nIl genere \"Zantedeschia\" comprende specie a radice rizomatosa, alte fino ad oltre 1 m. Sono piante perenni a foglie sempreverdi o decidue, dotate di un rizoma oblungo, di grandi dimensioni, con foglie basali largamente sagittate, dotate di lunghi piccioli e infiorescenze primaverili, solitarie, di colore generalmente bianco, composte da una lunga spata a forma d'imbuto, e da uno spadice biancastro eretto, fiori monoici.\nTassonomia.\nIl genere comprende le seguenti specie:\nUsi.\nCome pianta ornamentale per decorare i bordi di vasche, laghetti, corsi d'acqua poco profondi, pu\u00f2 essere coltivata in vaso per appartamenti o in serra per la produzione forzata del fiore reciso.\n\u00c8 fiore visitato dalle api.\nColtivazione.\nFacile da coltivare, richiede terreno ricco e molto umido, negli appartamenti si fornisce il giusto grado di umidit\u00e0, coltivando le piante in vasi parzialmente immersi in ciotole d'acqua.\nLa moltiplicazione avviene con la semina o per divisione dei cespi.\nPer la produzione invernale e primaverile dei fiori recisi, si provvede a piantare i rizomi in piena terra a fine estate, proteggendo d'inverno le piantine con serre mobili, nelle Regioni di produzione meno calde come Liguria e Lazio, i rizomi delle specie meno rustiche come la \"Zantedeschia elliottiana\" vengono piantati a marzo con fioritura estiva, o ad ottobre, protette dai geli sotto vetro, con fioritura nell'anno successivo."}
{"id": "82613", "revid": "2086778", "url": "https://it.wikipedia.org/wiki?curid=82613", "title": "Faro di Messina", "text": "Faro di Messina era la denominazione anticamente attribuita al braccio di mare posto tra la Sicilia e la Calabria e che nella attuale cartografia viene indicato come stretto di Messina.\nCostituiva originariamente un toponimo di contenuto esclusivamente geografico. Successivamente, a seguito di importanti vicende storiche, assunse un significato preminentemente geo-politico che mantenne molto a lungo, dal XIV secolo fino al compimento dell'Unit\u00e0 d'Italia.\nVicende storiche.\nLe vicende storiche collegate al toponimo del \"Faro di Messina\" ebbero inizio il 27 luglio 1139, quando papa Innocenzo II legittim\u00f2 la nascita del Regno di Sicilia mediante l\"'elevatio in regem\" di Ruggero II d'Altavilla, sanando la medesima investitura avvenuta nel 1130 per mano dell'antipapa Anacleto II.\nIl territorio assegnato dal Papa al neonato Regno di Sicilia comprendeva non solo l'isola di Sicilia propriamente detta, ma anche tutta l'Italia meridionale peninsulare fino ai confini con lo Stato della Chiesa, costituiti dalla citt\u00e0 di Gaeta e dagli Abruzzi, ovvero dal fiume Tronto.\nIl Faro di Messina, essendo un braccio di mare posto tra due territori appartenenti allo stesso Stato, possedeva una connotazione strettamente geografica che mantenne per tutto il periodo normanno e svevo, fino agli inizi della dominazione angioina allorquando Carlo I d'Angi\u00f2, chiamato da papa Clemente IV per liberare l'Italia meridionale dagli ultimi Svevi, non si insedi\u00f2 nella penisola, trasferendo la capitale da Palermo a Napoli.\nNel 1282 i siciliani si ribellarono al regime vessatorio di Carlo I e offrirono la corona di Sicilia a Pietro III d'Aragona, consorte di Costanza di Hohenstaufen, figlia di Manfredi, ultimo re svevo. Questa rivolta, passata alla storia con il nome di \"vespri siciliani\", diede inizio ad un lungo conflitto tra gli angioini e gli aragonesi che si protrasse per ben novanta anni.\nGli angioini, infatti, insediati nell'Italia meridionale peninsulare e investiti del diritto regio da parte del Papa, rivendicavano il possesso della Sicilia in quanto parte integrante del Regno. Gli aragonesi che si erano insediati nell'isola, rivendicavano a loro volta il possesso dell'Italia meridionale peninsulare per diritto dinastico da parte di Costanza di Hohenstaufen.\nIl lungo e sanguinoso conflitto, nato su queste reciproche rivendicazioni, si concluse con gli accordi di Catania del 29 agosto 1372 sottoscritti da Giovanna I d'Angi\u00f2 e da Federico IV d'Aragona con la mediazione di papa Gregorio XI (al secolo Pietro Roger, dei conti di Beaufort, francese).\nQuesto accordo prevedeva il riconoscimento reciproco di ciascuna delle due dinastie sui territori rivendicati dall'altra e con diritto ereditario, anche se Federico IV dovette rinunciare a fregiarsi del titolo di Re di Sicilia, confermando quello di Re di Trinacria, nonch\u00e9 lo status giuridico di vassallo della Regina Giovanna.\nIn altri termini, il titolo di re di Sicilia, cos\u00ec come era stato creato da Anacleto II prima e da Innocenzo II poi, restava nelle mani degli angioini, ma con giurisdizione soltanto sull'Italia meridionale peninsulare con capitale Napoli. Solo da questo momento \u00e8 possibile cominciare a datare la locuzione \u00abdue Sicilie\u00bb, per indicare la divisione dell'unico Regno di Sicilia in due troni nettamente separati, per dinastia e giurisdizione.\nDopo gli accordi di Catania, cio\u00e8 dopo l'anno 1372, il Faro di Messina cess\u00f2 dunque di essere soltanto un tratto di mare posto all'interno del Regno di Sicilia e si trasform\u00f2 in una zona di riferimento geo-politica soprattutto per i sovrani angioini, entrando stabilmente non solo nella terminologia corrente, ma anche nei documenti ufficiali del Regno.\nGli angioini, infatti, nonostante gli accordi sottoscritti a Catania nel 1372, non cessarono mai di rivendicare i propri diritti sull'isola, per cui, pur avendo rinominato i loro possedimenti nell'Italia meridionale con l'appellativo di Regno di Napoli, avevano necessit\u00e0 di porre sempre in evidenza questa loro rivendicazione, sia nell'uso corrente che negli atti ufficiali del Regno.\nCi\u00f2 li indusse ad adoperare una doppia terminologia per indicare il loro territorio, prendendo come riferimento proprio il Faro di Messina che, mentre per gli angioini costituiva soltanto un riferimento geografico, per gli aragonesi, invece, costituiva una vera e propria zona di frontiera.\nLa terminologia adoperata fu, quindi: \u00abRegno di Napoli\u00bb, detto anche \u00abRegno di Sicilia di qua dal Faro\u00bb; laddove l'\u00abisola di Sicilia\u00bb veniva indicata dai re di Napoli come \u00abRegno di Sicilia di l\u00e0 dal Faro\u00bb, definizione che rest\u00f2 fino al 1860.\nDocumenti e bibliografia.\nAlcuni autorevoli atlanti storici moderni danno un'indicazione \"opposta\" riguardo alla localizzazione delle due zone geografiche \u00abal di l\u00e0\u00bb e \u00abal di qua\u00bb del Faro. Nonostante ci\u00f2, non sussistono dubbi sul fatto che la locuzione \u00abRegno di Sicilia di qua dal Faro\u00bb stia ad indicare l'Italia meridionale peninsulare, ovvero il Regno di Napoli e non l'opposto.\nA riprova di ci\u00f2 si riportano stralci di alcuni documenti storici dal contenuto incontestabile.\nXVI secolo.\nIl primo documento \u00e8 costituito dal testo di Giovan Antonio Summonte - \"Breve trattato dell'isola di Sicilia e de' suoi Re, perch\u00e9 il Regno di Napoli fu detto Sicilia\" - edito nella seconda met\u00e0 del XVI secolo, regnante Filippo II d'Asburgo, ove si legge testualmente:\nXVII secolo.\nLe immagini sotto riportate sono state estratte dal testo di Enrico Bacco \"Nuova descrittione del Regno di Napoli diviso in dodici province\", edito nel 1629, regnante Filippo IV d'Asburgo, ove al primo rigo della prima pagina si legge testualmente:\nIl testo, ricco di molteplici notizie sul Regno di Napoli e le sue, all'epoca, dodici province, \u00e8 estremamente esauriente nel dettagliare, per ciascuna di esse, citt\u00e0, famiglie, casali, storia locale, arcivescovadi e vescovadi.\nPoich\u00e9 l'autore poneva come incipit della sua opera proprio la precisazione secondo la quale, all'epoca della stesura del testo, il Regno di Napoli coincideva con il \u00abRegno di Sicilia al di qua del Faro\u00bb, \u00e8 da ritenere che tale circostanza avesse anche allora, come in altri tempi, prima e dopo, una notevole valenza storica e politica pi\u00f9 che semplicemente geografica.\nXVIII secolo.\nUn ulteriore documento \u00e8 costituito da una stampa edita in periodo borbonico (1740 - 1744), riprodotta nell'immagine a destra.\nQuesta mappa intitolata \"Carta moderna del Regno di Napoli - di qua dal Faro\", elenca le quindici province, Napoli, Terra di Lavoro, Basilicata, Principato citeriore, Principato ulteriore, Capitanata, Terra di Bari, Terra d'Otranto, Calabria Citeriore, Calabria Ulteriore prima, Calabria Ulteriore seconda, Contado del Molise, Abruzzo citeriore, Abruzzo ulteriore primo, Abruzzo ulteriore secondo; nonch\u00e9 degli Arcivescovadi e Vescovadi.\nAnche la cartografia, quindi, chiarisce che il Regno di Napoli veniva identificato con il territorio \u00abdi qua dal Faro\u00bb.\nXIX secolo.\nL'ultima documentazione \u00e8 costituita da estratti dal volume: \"Collezione delle leggi e de' Decreti reali del Regno delle Due Sicilie - Anno 1852 - II semestre\".\nSi tratta di disposizioni amministrative e fiscali emanate dal governo borbonico sia per l'Italia meridionale che per la Sicilia, in cui si nota che il riferimento al Faro di Messina, quale discriminante territoriale, era ancora in uso, nonostante la riunificazione dei due troni fosse gi\u00e0 avvenuta da tempo, ovvero subito dopo il Congresso di Vienna del 1815 e quindi, il Faro di Messina fosse tornato ad essere un tratto di mare interno al Regno.\nIn questi documenti, alle pagine 255 e 256, \u00e8 riportato un \"atto sovrano\" mediante il quale venivano accordate delle \"bonifiche\" su alcuni dazii, sia \"\u00abNe' nostri reali dominii al di l\u00e0 del Faro\u00bb\" (sic), ovvero province di Messina, Catania, Caltanissetta, Noto, Trapani, Girgenti e Palermo; e sia \"\u00abNe' nostri reali dominii al di qua del Faro\u00bb\" (sic), ovvero province di Calabria ulteriore prima e Calabria ulteriore seconda, Calabria citeriore, Terra d'Otranto, di Bari, Capitanata, Abruzzo citeriore e primo Abruzzo ulteriore, Principato citeriore, Basilicata e Napoli.\nAlle pagine 346 e 347, \u00e8 infine riportato un Regio Decreto nel quale veniva stabilita \"\u00abLa contribuzione fondiaria ne' nostri reali dominii al di qua del Faro pel prossimo vegnente anno milleottocentocinquantatre\u00bb\" (sic), contenente l'elenco delle relative province, ovvero Napoli, Terra di Lavoro, Basilicata, Principato citeriore, Principato ulteriore, Capitanata, Terra di Bari, Terra d'Otranto, Calabria citeriore, Calabria ulteriore prima, Calabria ulteriore seconda, Molise, Abruzzo citeriore, Abruzzo ulteriore primo, Abruzzo ulteriore secondo.\nBibliografia.\nLa collocazione nevralgica, al centro del Mediterraneo, dell'Italia Meridionale ed Insulare oggetto delle mire di \"Normanni\", \"Svevi\", \"Angioini\" ed \"Aragonesi\" nonch\u00e9 le antiche leggende sulla pericolosit\u00e0 di quel braccio di mare hanno favorito la diffusione del toponimo ricordato in diversi scritti fra il XIII e il XV secolo."}
{"id": "82614", "revid": "287204", "url": "https://it.wikipedia.org/wiki?curid=82614", "title": "Tegna", "text": "Tegna \u00e8 una frazione di 757 abitanti del comune svizzero di Terre di Pedemonte, nel Cantone Ticino (distretto di Locarno).\nStoria.\nGi\u00e0 comune autonomo che si estendeva per 2,9\u00a0km\u00b2, nel 2012 \u00e8 stato accorpato agli altri comuni soppressi di Cavigliano e Verscio per formare il comune di Terre di Pedemonte, del quale Tegna \u00e8 capoluogo. La fusione \u00e8 stata approvata dal Gran Consiglio ticinese il 10 agosto 2012.\nGi\u00e0 2002 si erano tenute votazioni consultive per il progetto di aggregazione in nuovo comune, che avrebbe avuto il nome di \"Pedemonte\", ma l'aggregazione fu bocciata a causa della votazione negativa della popolazione di Tegna. 2011 una seconda votazione consultiva approv\u00f2 invece l'aggregazione .\nSimboli.\nLa blasonatura dello stemma \u00e8 \u00abd'argento alla croce di rosso, accompagnata nel canton franco da una fascia arcata d'azzurro, posto in fascia\u00bb. Deriva dall'arma dell'antico comune di Pedemonte (\u00abd'argento, alla croce attraversante di rosso\u00bb, attestato dal 1473) \u00aballa quale fu aggiunto l'arco di un ponte che simboleggia quello sulla Maggia\u00bb.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalle stazioni di Ponte Brolla e di Tegna della ferrovia Domodossola-Locarno.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82617", "revid": "287204", "url": "https://it.wikipedia.org/wiki?curid=82617", "title": "Verscio", "text": "Verscio () \u00e8 una frazione di 1\u00a0120 abitanti del comune svizzero di Terre di Pedemonte, nel Cantone Ticino (distretto di Locarno).\nGeografia fisica.\nIl territorio di Verscio confina a est con la frazione di Tegna e a ovest con quella di Cavigliano. A sud, lungo il fiume Melezza, confina con Losone. A nord, verso la Vallemaggia, confina con Avegno Gordevio.\nStoria.\nGi\u00e0 comune autonomo che si estendeva per 3,8\u00a0km\u00b2, nel 2012 \u00e8 stato accorpato agli altri comuni soppressi di Cavigliano e Tegna per formare il comune di Terre di Pedemonte. La fusione \u00e8 stata approvata dal Gran Consiglio ticinese il 10 agosto 2012. \nGi\u00e0 2002 si erano tenute votazioni consultive per il progetto di aggregazione in nuovo comune, che avrebbe avuto il nome di \"Pedemonte\", ma l'aggregazione fu bocciata a causa della votazione negativa della popolazione di Tegna. 2011 una seconda votazione consultiva approv\u00f2 invece l'aggregazione .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Verscio della ferrovia Domodossola-Locarno.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82619", "revid": "287204", "url": "https://it.wikipedia.org/wiki?curid=82619", "title": "Cavigliano", "text": "Cavigliano () \u00e8 una frazione di 689 abitanti del comune svizzero di Terre di Pedemonte, nel Cantone Ticino (distretto di Locarno).\nGeografia fisica.\nCavigliano \u00e8 la frazione pi\u00f9 occidentale del Comune di Terre di Pedemonte e si trova all'imbocco della valle Onsernone.\nStoria.\nGi\u00e0 comune autonomo che si estendeva per 5,46\u00a0km\u00b2, nel 2012 \u00e8 stato accorpato agli altri comuni soppressi di Tegna e Verscio per formare il comune di Terre di Pedemonte. La fusione \u00e8 stata approvata dal Gran Consiglio ticinese il 10 agosto 2012. \nGi\u00e0 2002 si erano tenute votazioni consultive per il progetto di aggregazione in nuovo comune, che avrebbe avuto il nome di \"Pedemonte\", ma l'aggregazione fu bocciata a causa della votazione negativa della popolazione di Tegna. 2011 una seconda votazione consultiva approv\u00f2 invece l'aggregazione .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Cavigliano della ferrovia Domodossola-Locarno.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82621", "revid": "287204", "url": "https://it.wikipedia.org/wiki?curid=82621", "title": "Maggia (Svizzera)", "text": "Maggia () \u00e8 un comune svizzero di 2\u00a0592 abitanti del Cantone Ticino, nel distretto di Vallemaggia.\nStoria.\nNel villaggio, menzionato nel 1225 come \"Madiis\" e nel 1270 nella forma \"Madia\", attorno all'anno 1000 fu fondata la prima chiesa parrocchiale della bassa Valle Maggia, che in seguito sarebbe stata chiesa matrice per le altre parrocchie della valle. L'attivit\u00e0 principale del paese era l'agricoltura, mentre la secondaria riguardava l'industria estrattiva. Maggia ha avuto una forte emigrazione a partire dal XVIII secolo, dapprima in Italia e verso le Americhe, fino alla met\u00e0 del XX secolo.\nIl 4 aprile 2004 ha inglobato i comuni soppressi di Aurigeno, Coglio, Giumaglio, Lodano, Moghegno e Someo. La fusione \u00e8 stata approvata da una votazione popolare il 22 settembre 2002 (754 favorevoli, 210 contrari) e ratificata dal Gran Consiglio l'8 ottobre 2003.\nSimboli.\nLo stemma del comune di Maggia, in uso fino al 2004, era blasonato come segue: \"d'azzurro, alla fascia ondata d'argento\". Con la fusione \u00e8 stato adottato un nuovo stemma che si compone di due elementi: una fascia di bianco che rappresenta il fiume Maggia e la lettera maiuscola \"M\" dorata, che rappresenta le montagne della valle in cui Maggia \u00e8 ubicata e il nome del comune stesso e che si blasona come di seguito: \"d'azzurro, alla fascia ondata d'argento, alla lettera capitale M, d'oro, in capo, uscente dai lati.\"\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 il comune \u00e8 stato servito dalla ferrovia Locarno-Ponte Brolla-Bignasco. Sul territorio vi furono sette stazioni: Ronchini, Aurigeno-Moghegno, Maggia, Lodano, Coglio-Giumagilo, Someo e Riveo.\nLa maggior parte dei distretti del comune sono accessibili dalla linea 315 del FART Locarno-Bignasco-Cavergno e si trova sulla strada principale da Locarno attraverso la Vallemaggia.\nPolitica amministrativa.\nIl 4 aprile 2004 ha incorporato i comuni di Aurigeno (2000: 372 abitanti), Coglio (2000: 96 abitanti), Giumaglio (2000: 202 abitanti), Lodano (2000: 171 abitanti), Maggia (2000: 850 abitanti), Moghegno (2000: 336 abitanti) e Someo (2000: 254 abitanti).\nIl comune della nuova Maggia \u00e8 nato da un piano che si \u00e8 svolto su 5 fasi:\nConsiglio comunale.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. I patriziati degli ex comuni soppressi ha mantenuto la giurisdizione sul proprio territorio di competenza.\nSport.\nA Maggia hanno sede l'Associazione Calcio Vallemaggia e la societ\u00e0 hockeystica dilettantistica Hockey Club Maggia."}
{"id": "82622", "revid": "483325", "url": "https://it.wikipedia.org/wiki?curid=82622", "title": "Intifada", "text": "Intif\u0101da (dall'arabo: \u0627\u0646\u062a\u0641\u0627\u0636\u0629 \"intervento\", \"sussulto\") \u00e8 un termine arabo che vuol significare nella fattispecie \"rivolta\", \"sollevazione\".\nIl termine \u00e8 entrato nell'uso comune come nome con cui sono conosciute le rivolte arabe dirette a porre fine all'occupazione israeliana in Palestina. L'Intif\u0101da \u00e8 uno degli aspetti pi\u00f9 significativi degli anni recenti del conflitto israelo-palestinese.\nL'Intifada delle pietre.\nLa Prima intifada palestinese ebbe inizio nel dicembre del 1987. Dopo alcuni atti spontanei di protesta contro le forze dell'ordine Israeliane nei territori palestinesi, gli eventi assunsero le dimensioni di una vera e propria rivolta popolare, con coinvolgimento di civili di entrambe le parti. Tali sommosse si intensificarono arrivando ad un punto critico nell'incidente in cui un camion militare israeliano travolse due taxi collettivi nel campo profughi di Jabaliya, uccidendo quattro palestinesi. Le violenze e le proteste \u2013 con il classico lancio di pietre alle truppe israeliane, soprattutto da parte di palestinesi minorenni \u2013 persero poi intensit\u00e0 nel corso degli anni a seguire, anche perch\u00e9 alle uccisioni dei manifestanti (311 nel primo anno) le truppe israeliane di occupazione aggiunsero la pratica di spezzare a bastonate le braccia dei lanciatori di pietre. \nGli Accordi di Oslo (agosto 1993) e la creazione dell'Autorit\u00e0 Nazionale Palestinese sono considerati come i termini della conclusione della prima intifada palestinese.\nL'Intifada di Al-Aqsa.\nLa Seconda intifada palestinese (nota anche come \"Intif\u0101da di al-Aqsa\") indica il violento riesplodere del confronto israelo-palestinese. Il suo inizio \u00e8 databile al 28 settembre 2000 quando l'allora capo dell'opposizione israeliana Ariel Sharon entra nel complesso della Spianata delle moschee di Gerusalemme dove sorgono le due antiche moschee (al-Aqsa e la Cupola della Roccia). La durata effettiva della seconda intifada \u00e8 oggetto di discussione.\nIl termine \"intifada\" \u00e8 stato utilizzato anche da Muqtada al-Sadr, un esponente del \"clero\" sciita iracheno, per definire la sollevazione che mirava a porre fine all'occupazione militare statunitense dell'Iraq.\nIl leader politico di Hamas, Khaled Meshaal, ha invocato una \"terza Intifada palestinese\" a seguito della guerra di Gaza avvenuta tra la fine del 2008 e all'inizio del 2009. Questa definizione non ha tuttavia avuto riscontro in una rivolta chiaramente identificabile. \nGli attentati terroristici avvenuti a Gerusalemme e in altre parti del paese nei mesi di novembre e dicembre 2014, vengono ritenuti da alcuni come l'inizio di una possibile terza Intifada. Nonostante non sia ancora dichiarata come tale, \u00e8 evidente che gruppi terroristici, come per esempio Hamas proclamano tali atti deliberati di violenza, sostenendo che sia una forma legittima di protesta nei confronti dello stato d'Israele.\nL'Intifada dei coltelli.\nDai primi di ottobre 2015 scoppi\u00f2 una nuova ondata di violenza rinominata \"l'intifada dei coltelli\", per il fatto che la maggior parte degli attacchi furono perpetrati con armi da taglio da parte di singoli palestinesi contro i militari israeliani; nonostante ci\u00f2, esiste l'ipotesi che gli attacchi isolati siano in realt\u00e0 frutto di una vera e propria rivolta organizzata, dato l'incitamento da parte di vari leader, sia religiosi che politici della comunit\u00e0 islamica palestinese. I sostenitori di tali attacchi incoraggiano il proseguimento della lotta armata contro i militari israeliani, affermando che essa ha lo scopo di promuovere la questione palestinese."}
{"id": "82623", "revid": "125980420", "url": "https://it.wikipedia.org/wiki?curid=82623", "title": "Bianca Pitzorno", "text": "Celebre soprattutto come autrice di romanzi per ragazzi, dal 2000 \u00e8 anche ambasciatrice UNICEF.\nBiografia.\nNata a Sassari nel 1942, Bianca Pitzorno vive e lavora a Milano.\nDopo la laurea in Lettere classiche presso l'Universit\u00e0 degli Studi di Cagliari, con una tesi di archeologia preistorica, a Milano ha studiato alla Scuola Superiore delle Comunicazioni, dove si \u00e8 specializzata in cinema e televisione. Ha lavorato molti anni per la RAI di Milano a programmi culturali quali \"Sapere\" e \"Tuttilibri\" e a programmi per ragazzi come \"Chiss\u00e0 chi lo sa?\", \"Il Dirodorlando\", \"L'albero azzurro\".\nHa anche lavorato come archeologa presso il Museo nazionale archeologico ed etnografico G. A. Sanna e come insegnante supplente di latino e greco al liceo classico sempre a Sassari.\n\u00c8 autrice di testi teatrali, sceneggiatrice televisiva, illustratrice e traduttrice; \u00e8 stata anche editor e paroliera. Dal 1970 al 2011 ha pubblicato circa cinquanta opere di saggistica e di narrativa (per bambini e per adulti) che in Italia hanno venduto pi\u00f9 di due milioni di copie e sono stati pubblicati anche in moltissimi altri Paesi (in Europa, ma anche in Asia e America). La stessa Pitzorno ha contribuito alla diffusione di autori stranieri traducendo in italiano opere di Soledad Cruz Guerra, Mariela Castro Esp\u00edn ed Enrique P\u00e9rez D\u00edaz, oltre che di Tolkien, Sylvia Plath e David Grossman.\nNel 1995 ha iniziato una collaborazione con la Biblioteca Ruben Martinez Villena dell'Avana, a Cuba, attivit\u00e0 solidale per la quale \u00e8 stata, nel 1998, insignita del premio dell'Unione Scrittori e Artisti Cubani \"La rosa Blanca\".\nNel 1996 l'Universit\u00e0 di Bologna le ha conferito la \"laurea honoris causa\" in Scienze della Formazione e nel 2012 \u00e8 stata finalista al prestigioso premio internazionale Hans Christian Andersen Award, conferito dall'IBBY - International Board on Books for Young People - e considerato il premio Nobel della letteratura per l'infanzia.\nCon le parole di Antonio Faeti, Bianca Pitzorno \"possiede, e continuamente affina, due risorse che le consentono di narrare sempre e solo la sua personalissima invenzione, anche mentre allude ai suoi grandi amori letterari. La lingua, cos\u00ec lieve e linda e sapiente nella sua ammiccante semplicit\u00e0, tanto cara alle sue moltissime lettrici, \u00e8 lo strumento che raccoglie in una trama saldamente unitaria le infinite occasioni ritrovate e riproposte. E poi c'\u00e8 il senso dell'atmosfera, la robusta capacit\u00e0 di creare un credibilissimo clima figurale proprio mentre si viaggia tra i topoi pi\u00f9 noti della storia della letteratura.\" (\"Polissena nel paese delle meraviglie\", \"Corriere della Sera\", 15 aprile 1993, p.\u00a033).\nScrive ancora Faeti, a proposito del suo realismo e della sua capacit\u00e0 di ritrarre personaggi verosimili e sfaccettati: \"Nel caso di Bianca c'\u00e8 [\u2026] la possente rilevanza dell'ingrediente Balzac [\u2026] Eccolo qui l'ingrediente Balzac che, a sua volta, \u00e8 composto di altri ingredienti. [\u2026] Sono indispensabili: una ricchezza immensa di fatti inspiegabilmente assorbiti; uno sguardo avido; una sete da vampiro; talento da eccelso magazziniere connesso con un deposito-memoria stupendamente attrezzato per la conservazione.\"\"\nImpegno politico.\nAlle elezioni europee del 2009 si candida fra le fila di Sinistra e Libert\u00e0 nella circoscrizione 1 Nord Ovest, senza tuttavia essere eletta.\nCollegamenti esterni.\n (fonte utilizzata)"}
{"id": "82624", "revid": "1318658", "url": "https://it.wikipedia.org/wiki?curid=82624", "title": "Paul Verlaine", "text": "Figura del poeta maledetto, Verlaine viene riconosciuto come il maestro dei giovani poeti del suo tempo. La sua influenza sar\u00e0 significativa e i posteri accoglieranno questa arte poetica verlaineana, \u00ab\"niente che vi \u00e8 in lui pesa o posa\"\u00bb, fatta di musicalit\u00e0 e della fluidit\u00e0 che gioca con i ritmi pari.\nIl tono di molte delle sue poesie che combinano spesso malinconia e chiaroscuro, rivela, al di l\u00e0 della forma efficace di semplicit\u00e0, una sensibilit\u00e0 profonda, che risuona con gli approcci di alcuni pittori impressionisti e musicisti come Reynaldo Hahn e Claude Debussy, i quali saranno presenti nella musica delle poesie di Verlaine.\nBiografia.\nPaul-Marie Verlaine nasce a Metz. La famiglia di Verlaine appartiene alla piccola borghesia: il padre, come anche quello di un altro grande futuro poeta, Arthur Rimbaud, era capitano nell'esercito. Sua madre conserver\u00e0 per molto tempo sopra il camino i vasi con i feti dei suoi precedenti aborti.\nVerlaine si trasferisce con la famiglia a Parigi (1850) dove studia nel collegio Institution Landry (oggi Liceo Condorcet); i risultati scolastici non sono eccellenti ma il contatto con la letteratura lo affascina. Nel 1862, dopo aver conseguito il baccalaureato in lettere s'iscrive alla facolt\u00e0 di giurisprudenza, che per\u00f2 ben presto dovr\u00e0 abbandonare. Successivamente trova un impiego al comune. Frequenta i caf\u00e9 e i salotti letterari parigini. Nel 1866 collabora al primo \"Parnasse contemporain\" e pubblica i \"Po\u00e8mes saturniens\". Vi si sente l'influenza di de Lisle e soprattutto di Charles Baudelaire, poeta che segue come lui il movimento decadentista con le celebri poesie \"Spleen\" ed \"Elevation\", mentre vi si annuncia gi\u00e0 lo \"sforzo verso l'Espressione, verso la Sensazione raffigurata\" (dalla lettera a St\u00e9phane Mallarm\u00e9 del 22 novembre 1866) che caratterizza la sua migliore poesia.\nNel 1869, le \"F\u00eates galantes\", delle fantasie che evocano il XVIII secolo di Jean-Antoine Watteau, confermano questo orientamento. Nel 1870 sposa Mathilde Maut\u00e9, per la quale pubblica \"La Bonne Chanson\". Nel 1871 partecipa alla Comune di Parigi, perdendo perci\u00f2 l'impiego, e nasce il figlio Georges.\nVerlaine e i \u00abParnassiani\u00bb nel 1866.\nVerlaine \u00e8 a quest'epoca legato al gruppo costituito attorno al giovane poeta Louis-Xavier de Ricard, incontrato nel 1863, che allora animava una rivista letteraria, filosofica e politica: la \"Revue du Progr\u00e8s moral, litt\u00e9raire, scientifique et artistique\", nella quale Verlaine pubblica la sua prima poesia nell'agosto dello stesso anno: , poco prima che la rivista non sia interdetta dalla censura imperiale, e il suo direttore condannato a otto mesi di prigione (nel marzo 1864) per avere oltraggiato la morale religiosa e avere trattato, senza autorizzazione, di economia politica e sociale.\nQuando esce dalla prigione di Sainte-P\u00e9lagie, Ricard apre un nuovo \"salon\", politico e letterario, negli appartamenti di sua madre, dove frequenta, oltre a Verlaine e il suo amico (e futuro biografo) Edmond Lepelletier, Catulle Mend\u00e8s, Jos\u00e9 Maria de H\u00e9r\u00e9dia, Fran\u00e7ois Copp\u00e9e, Villiers de l'Isle-Adam e inoltre Anatole France-Thibault. I fratelli Edmond e Jules de Goncourt daranno nel loro \"Journal\" una descrizione poco idillica di questo cenacolo:\nUn amico di Verlaine, il violinista e poeta dilettante Ernest Boutier, lo mette in contatto con un piccolo libraio specializzato nelle opere religiose, Alphonse Lemerre, che accetta di pubblicare, ma a spese dell'autore, le opere dei giovani poeti: questa collezione consacrata alla poesia contemporanea \u00e8 inaugurata dall'uscita nel 1865 della prima raccolta di Ricard, \"Ciel, Rue et Foyer\".\nEd \u00e8 in questo mezzanino della libreria di Lemerre che si riunisce allora il gruppo costituito attorno a Ricard, che lancia lo stesso anno un'effimera nuova rivista settimanale, esclusivamente letteraria: \"L'Art\". Si difendono teorie artistiche diametralmente opposte a quelle promosse dalla \"Revue de Progr\u00e8s\": il culto della perfezione formale \u00e8 celebre, allo stesso modo della teoria dell'\u00abart pour l'art\u00bb, ereditata dalla prefazione di \"Mademoiselle de Maupin\" di Th\u00e9ophile Gautier, dove il romanzo era stato vivamente criticato nel penultimo numero della \"Revue du Progr\u00e8s\". Paul Verlaine pubblica due poesie in questa rivista, e soprattutto un importante studio su \"Charles Baudelaire\", considerato in modo particolare come il maestro della trasfigurazione poetica dei luoghi comuni e ritenuto il poeta che accorda il primato alla sensazione piuttosto che alla parte intellettuale o alla parte affettiva dell'essere, \u00abche sar\u00e0 il fondamento stesso dell'arte verlainiana.\u00bb\nDopo la scomparsa dell\"'L'Art\", \u00e8 sotto l'impulso di Catulle Mend\u00e8s che viene lanciato, in marzo 1866, una \"nouvelle revue\": \"Le Parnasse contemporain\". I poeti che pubblicano nella rivista condividono essenzialmente lo stesso rifiuto per la poesia sentimentale del periodo romantico (il quale Baudelaire chiamava \u00abgeremiadi lamartiniane\u00bb \u00bb), ma vedono nel gruppo che si riunisce nel mezzanino della libreria Lemerre una nuova scuola poetica, una scuola \u00abparnassiana\u00bb, risollevata largamente dall'illusione retrospettiva: \u00abCatulle Mend\u00e8s e Louis-Xavier de Ricard denunceranno l'idea falsa che una scuola fosse mai riunita questa costellazione instabile di giovani poeti usciti su \"Le Parnasse contemporain\" [...] intorno a principi condivisi di un intento estetico comune e definito\u00bb, scrive Martine Bercot nell'introduzione alla sua edizione dei \"Po\u00e8mes saturniens\". \u00c8 cos\u00ec che nel 1898 Louis-Xavier de Ricard potr\u00e0 scrivere nei suoi \"Petits M\u00e9moires d'un Parnassien\":\nLa relazione con Arthur Rimbaud.\nNel 1871 compare nella sua vita il diciassettenne Arthur Rimbaud, che va a turbare gli agi borghesi nei quali il poeta si era adagiato. Chiamato da Verlaine a cui ha inviato qualche lirica, Rimbaud comincia con lui una relazione fortemente intima e una vita di vagabondaggio. Verlaine lascia allora la moglie Mathilde Maut\u00e9 e il figlio, Georges (nato il 28 ottobre 1871), per seguire il giovane poeta e compagno di vita in Inghilterra e in Belgio.\nDurante questi viaggi Verlaine scrive \"Romances sans paroles\".\nQuesta relazione tumultuosa termina dolorosamente: nel 1873, i due poeti sono a Londra. Verlaine abbandona tutto d'un tratto Rimbaud, affermando di voler tornare dalla moglie, deciso, se ella non lo riaccettasse, a spararsi. Trasloca quindi in un albergo a Bruxelles.\nRimbaud lo raggiunge, persuaso che Verlaine non avrebbe avuto il coraggio di mettere fine ai suoi giorni. Nel momento in cui Rimbaud lo vuole lasciare, Verlaine, ubriaco, gli spara due colpi di pistola, ferendolo leggermente a un polso. Verlaine viene cos\u00ec incarcerato a Mons, Rimbaud invece raggiunge la fattoria di famiglia a Roche, nelle Ardenne, dove scrive \"Una stagione all'inferno\".\nLa conversione e il tentativo di \"rientro nei ranghi\".\nVerlaine \u00e8 condannato a due anni di prigione. Sebbene Rimbaud avesse dichiarato di non voler denunciare il suo compagno per essere stato ferito, Verlaine viene ugualmente condannato per il reato di sodomia. Egli avrebbe scontato la sua pena a Bruxelles e a Mons.\nE qui, distrutto da un profondo sentimento di colpa e di desolazione (durante la detenzione egli apprende che sua moglie ha chiesto e ottenuto la separazione), si converte al cattolicesimo. Comincia allora a scrivere una serie di poesie colme di un duro e greve misticismo, solo in rari casi alleggerito dalla sua consueta grazia stilistica: gran parte di esse confluiranno nella raccolta \"Sagesse\", edita senza successo nel 1880.\nAlla sua uscita se ne torna in Inghilterra, e poi a Rethel, dove esercita temporaneamente l'incarico di professore. In questo periodo egli cerca di condurre una vita retta e sobria.\nNel 1883 muore di tifo, durante il servizio militare, Lucien L\u00e9tinois, un giovane ragazzo che Verlaine aveva conosciuto durante la sua esperienza di insegnamento e di cui si era innamorato, per quanto non risulti tra di loro una relazione che andasse al di l\u00e0 di un puro affetto. Disperato, di nuovo privo di qualunque persona capace di consolarlo, Verlaine piange la morte dell'amante/figlio nella raccolta \"Amour\" (edita nel 1888) e cerca di nuovo conforto nell'alcol.\nGrazie all'aiuto di alcuni amici, torna a pubblicare alcuni suoi versi nelle riviste letterarie parigine. Il suo stile elegante e innovativo e le sue idee in fatto di poesia destano l'attenzione dei giovani letterati. A rendergli il vero successo sar\u00e0 la pubblicazione, nel 1884, del saggio \"I poeti maledetti\", in cui Verlaine traccia degli acuti profili critici di tre grandi poeti \"incompresi\" del suo tempo, nonch\u00e9 amici, Arthur Rimbaud, St\u00e9phane Mallarm\u00e9 e Tristan Corbi\u00e8re. Insieme a Mallarm\u00e9, egli viene trattato come un maestro e un precursore dai poeti del simbolismo e dai decadenti.\nGli ultimi anni e la morte.\nNel 1885 divorzia ufficialmente dalla moglie, e sempre pi\u00f9 schiavo dell'alcol tenta di strangolare la madre, finendo nuovamente in carcere. A partire dal 1887, mentre s'accresce la sua fama, Verlaine cade nella miseria pi\u00f9 nera. Le sue condizioni di salute intanto peggiorano, aggravate dal suo alcolismo ormai cronico e da una malattia venerea contratta a causa della sua continua frequentazione di prostitute. In questo periodo Verlaine divide il suo tempo tra il Caf\u00e9 e l'ospedale. Le produzioni letterarie dei suoi ultimi anni sono puramente destinate alla mera sussistenza. \u00c8 in questo contesto che nascono le poesie fortemente erotiche contenute nelle raccolte \"Hombres\" (a tematica omosessuale) e \"Femmes\" (a tematica eterosessuale).\nNel 1894 viene eletto \"Prince des po\u00e8tes\" e gli viene elargita una piccola pensione. Il 7 gennaio 1896 il poeta, ammalato di polmonite, si confessa, e il giorno seguente muore, nella sua amata e detestata Parigi, all'et\u00e0 di cinquantun anni.\nAll'indomani del suo funerale, numerosi quotidiani riportano un curioso avvenimento: la notte seguente le esequie, la statua della Poesia, in cima all'Op\u00e9ra, ha perso un braccio che si \u00e8 schiantato, con la lira che sosteneva, nel luogo dove il carro funebre di Verlaine era da poco passato. Venne sepolto nel cimitero dei Batignolles, a Parigi.\nPoetica.\nVerlaine chiede alla poesia di essere un canto discreto e dolce, che traduce delle impressioni incerte. La sua \"Arte poetica\" (\"Art po\u00e9tique\"), composta gi\u00e0 nel 1874 ma pubblicata solo nel 1882, annuncia lo spirito di un movimento simbolista. caratterizzando l'originalit\u00e0 della sua opera:\nDiscendenza.\nGeorges Verlaine (Parigi, 28 ottobre 1871 - 2 settembre 1926) fu l'unico figlio del poeta francese Paul Verlaine e di Mathilde Maut\u00e9, nato quando il rapporto tra i due era gi\u00e0 in piena crisi. Fu affidato alla madre e crebbe nell'abitazione dei genitori di quest'ultima. Contrariamente al padre, Georges non intraprese una carriera letteraria e trascorse gran parte della sua vita nel completo anonimato. Alcolizzato come il padre e colpito sovente da amnesie, Georges mor\u00ec infine il 2 settembre 1926, a cinquantacinque anni, senza lasciare eredi. Di lui abbiamo solo un ritratto di profilo, eseguito nel 1911 da Fr\u00e9d\u00e9ric Auguste Cazals, fedele amico di Paul. Il padre gli dedic\u00f2 un breve componimento nella sua opera \"Amour\", del 1889:\nAnalisi delle opere.\n\"Po\u00e8mes saturniens\" (\"Poemi saturnini\").\nLa prima vera raccolta di Paul Verlaine, all'insegna di Saturno, dell'assaggio e del presentimento di un destino travagliato. Malinconia, tristezza, umor nero caratterizzano perci\u00f2 questi versi, ancora sotto l'influsso di Baudelaire e dei parnassiani. La cugina Elisa, \"La sorella maggiore\" a cui il poeta era legato da un affetto non privo d'ambiguit\u00e0, \u00e8 certo presente nella sua immaginazione creativa. L'amore qui cantato \u00e8 sofferenza, ma soprattutto ricerca di protezione, sogno, languida dolcezza, tenerezza.\n\"Mes prisons\".\nPaul Verlaine in preda alla miseria e alla povert\u00e0. L'autore di \"F\u00eates galantes\" e di \"Romances sans paroles\" si trova con le spalle al muro. Malato e senza soldi, Paul Verlaine trova rifugio in prigione. Ha trent'anni. Alcolizzato, il suo temperamento impulsivo lo spinge agli eccessi e in un momento di collera e d'ebbrezza, spara due colpi di pistola sul suo giovane amico, Arthur Rimbaud. La prigione rappresenta un rifugio sicuro dove pu\u00f2 consacrarsi alla lettura e alla scrittura senza preoccuparsi di vitto e alloggio. \"Mes prisons\" ci aprono la porte sull'universo carcerario di quell'epoca. La prosa del poeta si fa sapiente e laboriosa in quest'opera di un centinaio di pagine. In prigione vi fece almeno tre soggiorni nell'arco di quindici anni. Se la poesia \u00e8 il cuore della sua vita, la fede e l'amore per la lingua latina traspaiono in pi\u00f9 pagine delle \"Mes prisons\". Per uno strano caso di circostanze, \u00e8 proprio nel carcere che Verlaine ritrova la sua lucidit\u00e0. Alle prigioni succederanno i soggiorni negli ospedali dove egli scriver\u00e0 un'altra opera in prosa dello stesso tono: \"Mes h\u00f4pitaux\".\n\"Mes h\u00f4pitaux\".\nUltimo rifugio del poeta alla fine del percorso, l'ospedale cura, ospita, ciba un uomo celebre ma malato. Differenti soggiorni in differenti istituti scaglionati in un periodo di dieci anni, i dieci ultimi anni della sua vita. Paul Verlaine soffre di diabete, d'alcolismo, d'ulcera e di sifilide. Il suo stato non cessa di deteriorarsi. Muoiono sua madre e parecchi suoi amici, compreso Arthur Rimbaud. Questi decessi lo lasceranno pi\u00f9 solo che mai. Si lega in amicizia con due prostitute che gli renderanno la vita dura e che ne approfitteranno rubandogli i frutti del suo lavoro di conferenziere. Lo squillo delle trombe della rinomanza suonano alle orecchie di Paul Verlaine verso la fine. Nel suo caso, questo riscatto della gloria si fa oneroso, ma il poeta non si lamenta. Intraprende la redazione di questa opera autobiografica \"Mes h\u00f4pitaux\" che appare nel novembre del 1891. Il poeta ha ancora cinque anni da vivere e questi saranno i pi\u00f9 difficili. \"Mes h\u00f4pitaux\" somiglia a una cronaca, quella di un uomo malato ma lucido. Numerosi nomi sorgeranno da queste pagine; nomi di poeti, scrittori, musicisti, medici, professori, donne e tant'altri. Sono preziose testimonianze, di cui Paul Verlaine perpetu\u00f2 il ricordo fino a noi.\nFilmografia.\nUn film che rappresenta la tempestosa relazione tra Verlaine e Arthur Rimbaud \u00e8 \"Una stagione all'inferno\" di Nelo Risi, con Pier Paolo Capponi, Florinda Bolkan, Jean-Claude Brialy, Terence Stamp, del 1971. Pi\u00f9 recentemente \u00e8 stato realizzato \"Poeti dall'inferno\" (\"Total Eclipse\") della regista Agnieszka Holland dove Verlaine era interpretato da David Thewlis e Rimbaud da Leonardo DiCaprio.\nVerlaine \u00e8 inserito come personaggio anche in \"Arthur Rimbaud - Une biographie\" (1991), un film documentario che rappresenta la biografia di Rimbaud, svolta in tre parti, del regista Richard Dindo in una co-produzione franco-svizzera. Verlaine \u00e8 interpretato dall'attore Jean Dautremay.\nInfluenza culturale.\nLa prima strofa del poema \"Canzone d'autunno\" (\"Chanson d'automne\") \u00e8 stata utilizzata da Radio Londres per comunicare alla resistenza francese l'imminente avvio dello sbarco in Normandia, durante la seconda guerra mondiale:"}
{"id": "82626", "revid": "125895048", "url": "https://it.wikipedia.org/wiki?curid=82626", "title": "Luke Cage", "text": "Luke Cage, nato col nome di Carl Lucas, \u00e8 un personaggio dei fumetti creato da Roy Thomas, George Tuska, Archie Goodwin e John Romita Sr., pubblicato da Marvel Comics. La sua prima apparizione avviene in \"Luke Cage, Hero for Hire\" (vol. 1) n. 1 (giugno 1972). Gli schizzi preparatori del personaggio ed il costume sono stati ideati da John Romita Sr..\nImprigionato per un crimine che non ha commesso, Carl Lucas si offre volontario per un esperimento che gli conferisce poteri sovrumani e, una volta evaso, cambia nome in Luke Cage decidendo di usare le sue capacit\u00e0 per profitto e diventando un \"supereroe mercenario\" noto prima come Eroe a pagamento (\"Hero for Hire\") ed in seguito come Power Man. Frequente collaboratore di Pugno d'acciaio, marito di Jessica Jones e membro di varie formazioni di Vendicatori, Luke Cage \u00e8 stato il primo personaggio afroamericano dei fumetti Marvel a ottenere una sua serie personale.\nNella classifica stilata nel 2011 da Wizard si \u00e8 posizionato al 34\u00ba posto come pi\u00f9 grande eroe della storia dei fumetti, mentre in quella di IGN ha conquistato la 72\u00aa posizione, dopo Wildcat e prima di Jonah Hex.\nL'attore Nicolas Cage, notoriamente appassionato di fumetti, ha scelto il suo nome d'arte proprio in onore del personaggio.\nStoria editoriale.\nContesto e ideazione.\nIl 1972 \u00e8 un anno fondamentale nella storia del fumetto americano in quanto vede lo storico sorpasso della Marvel Comics nei confronti della rivale DC. Quest'ultima ha dominato il mercato dalla fine della seconda guerra mondiale ma ora si ritrova ad essere superata sia nelle vendite che nell'interesse dei lettori. Altro dato importante \u00e8 la diffusione del movimento \"underground comix\" (precursore del fumetto indipendente) e che pubblica fumetti che includono tematiche pi\u00f9 esplicite nel descrivere scene di sesso e violenza. A questo si aggiunge una maggiore libert\u00e0 creativa ed una attenzione pi\u00f9 marcata e critica sui problemi della criminalit\u00e0 e sociopolitici in generale. Alla Marvel, Stan Lee, non pi\u00f9 impegnato nel ruolo di scrittore di serie regolari, ma con un ruolo di editore e direttore creativo, decide insieme al suo vice Roy Thomas di iniziare una diversificazione dell'offerta. L'obbiettivo \u00e8 di lanciare nuove serie e personaggi che riflettano lo spirito e le tendenze del nuovo decennio. Inizia quindi una nuova fase dell'era Marvel che vuole imporre nuovi eroi, differenti e pi\u00f9 attuali rispetto a quelli degli anni sessanta quali Fantastici Quattro, Uomo Ragno, Avengers, X-Men. Stan Lee \u00e8 diversi anni che vorrebbe lanciare una serie con protagonista un supereroe afroamericano. Inizialmente aveva pensato a Pantera Nera, creato insieme a Jack Kirby sulle pagine di \"Fantastic Four\", ma l'idea \u00e8 stata pi\u00f9 volte respinta dal management della casa editrice anche per l'assonanza del nome con il gruppo politico radicale \"Black Panther\", noto per le proteste e le rivendicazioni per i diritti delle persone di colore negli anni sessanta.\nNel 1971 il film a basso budget Shaft ha come protagonista un detective afroamericano alla prese con la criminalit\u00e0 urbana newyorkese. L'opera ottiene un clamoroso successo, incassando 13 milioni di dollari con un budget di appena mezzo milione e contribuisce a salvare la storica casa di produzione MGM dalla bancarotta. Il film origina due sequel e diversi lungometraggi che ne riprendono atmosfere e tematiche. Si partorisce un nuovo genere che il presidente della NAACP Junius Griffin definisce Blaxploitation, derivazione di un termine gi\u00e0 diffuso per i film di genere Sexploitation. Il blaxploitaion \u00e8 caratterizzato da tematiche quali personaggi maschili o femminili dalla forte personalit\u00e0 e di origine afroamericana, ambiente urbano in degrado, un bisogno di giustizia anche per i quartieri pi\u00f9 malfamati, attenzione ai problemi sociali delle classi meno abbienti. A questo si aggiunge la volont\u00e0 di rendere esplicite e realistiche le scene di violenza e di sesso. Stan Lee \u00e8 favorevolmente colpito dalla popolarit\u00e0 raggiunta da queste opere cinematografiche e interpella Roy Thomas per creare insieme un supereroe afroamericano che si ispiri alle tematiche del nuovo genere e possa imporsi nel panorama fumettistico. Roy Thomas e Stan Lee decidono di rivolgersi ad Archie Goodwin per coinvolgerlo nel progetto. Goodwin infatti aveva gi\u00e0 lavorato su diversi personaggi a fumetti afroamericani per i \"Warren Magazines\" della casa editrice Warren Publishing. Il design originale di Luke Cage \u00e8 stato concepito da John Romita Sr. (all'epoca direttore artistico della Marvel), la cintura di catena \u00e8 stata per\u00f2 voluta dallo stesso Stan Lee in quanto elemento che richiama le origini del personaggio. Il nome \"Cage\" viene proposto da Roy Thomas il quale decide di basare i superpoteri del personaggio sul romanzo \"Gladiator\" di Philip Wylie, il cui protagonista \u00e8 invulnerabile ai proiettili e ha una forza superiore alla norma. Rispetto a quest'ultimo non pu\u00f2 per\u00f2 compiere grandi balzi ed \u00e8 comunque vulnerabile alle armi di alto calibro e non convenzionali. Lee e Thomas infatti non vogliono un supereroe troppo forte o invincibile e quindi pi\u00f9 umano rispetto a personaggi come La Cosa, Thor o Hulk. La storia d'esordio del personaggio su \"Luke Cage, Hero for Hire\" (vol. 1) n. 1, del giugno 1972 \u00e8 stata scritta da Goodman con i disegni George Tuska. Come inchiostratore e rifinitore viene incaricato Billy Graham, di origini afroamericane. Thomas lo vuole sulla serie per assicurarsi che i tratti somatici dei personaggi di colore fossero realistici e credibili. Nei piani dell'editor della Marvel, lo stesso Graham deve in futuro sostituire George Tuska come disegnatore di Cage. Non \u00e8 quindi da sottovalutare il suo apporto alla fisionomia e caratterizzazione del personaggio. Le avventure raccontate nella testata del personaggio, il cui titolo \u00e8 stato cambiato in \"Luke Cage, Power Man\" dal numero 17 (febbraio 1974), attirano immediatamente l'attenzione per essere ambientate in una New York pi\u00f9 realistica e criminosa rispetto a quella normalmente descritta negli altri albi Marvel del periodo. La serie non rientra tra le hit della casa editrice ma desta comunque un interesse degli autori e degli stessi lettori verso la produzione di albi con protagonisti non necessariamente di origine ed etnia caucasica. La stessa Marvel grazie a Gary Friedrich lancia il titolo di genere western Gunhawks con data di copertina ottobre 1972. I protagonisti sono due pistoleri che combattono le ingiustizie in un periodo successivo alla guerra civile americana. Si tratta di Reno Jones e Kid Cassidy, quest' ultimo di origine afroamericana. Nel 1973 debutta sulla serie \"Tomb of Dracula\" uno dei pi\u00f9 popolari supereroi afroamericani ovvero \"Blade the Vampire Hunter\". Il personaggio viene creato da Marv Wolman (ai tesi) e Gene Colan (ai disegni). Si tratta di un cacciatore di vampiri che vuole uccidere Dracula e tutta la sua stirpe. Paradossalmente \u00e8 lui stesso in parte vampiro in quanto la madre \u00e8 stata morsa quando era incinta. Come per la creazione di Cage anche Wolfman \u00e8 influenzato dalla \"Blaxploitation\" e in particolare dal film Blacula (del 1972), lungometraggio che si inserisce in quel filone ma ripiega sul genere horror-vampiresco. Blade \u00e8 destinato a raggiungere una grande popolarit\u00e0 tra gli anni novanta e i duemila quando diventa il primo supereroe Marvel a dare il via ad una trilogia di film cinematografici, a partire dal lungometraggio del 1998 con il ruolo del protagonista affidato a Wesley Snipes. Quasi in contemporanea con Blade, debutta su \"Strange Tales\" n. 169 (del settembre 1973) un altro personaggio di colore dal nome \"Brother Voodoo\" su un'idea di Roy Thomas, anche se il nome definitivo \u00e8 voluto da Stan Lee che interviene anche sulla creazione di questo nuovo eroe Marvel. Si tratta dello psicologo Jericho Drumm che fa ritorno nella sua terra natia Haiti. Qui si ricongiunge con lo spirito del fratello defunto e, grazie alle arti mistiche del voodoo, si trasforma in \"Lord Loa\" e cerca vendetta contro \"Damballah, il Dio Serpente\", colpevole della morte del fratello e nemico dell'umanit\u00e0. Ormai il personaggio di Luke Cage ha dato l'impulso per la creazione di diversi personaggi afroamericani, dando la possibilit\u00e0 a Stan Lee e Roy Thomas di realizzare un progetto rimasto incompiuto da diversi anni, ovvero una serie dedicata a \"Pantera Nera\". La serie del suo debutto \u00e8 l'antologica \"Jungle Action\" che stava ristampando materiale degli anni quaranta e cinquanta come le storie di \"Lorna of the Jungle\". A partire dal n. 6 (marzo 1969), l'albo viene dedicato alla Pantera Nera e come scrittore viene scelto Don McGregor. Questi osa concepire una storia come \"Panther's Rage\", che risulter\u00e0 essere la saga pi\u00f9 lunga mai realizzata su un supereroe marvel. La storyline si dipana fino al n. 18 (del novembre 1975), coprendo una lunghezza totale di 209 pagine, un'epopea mai vista prima su un personaggio della casa editrice e destinata ad influenzare gli autori successivi. D'ora in poi molti scrittori si sentiranno pi\u00f9 liberi di creare storie di supereroi di ampio respiro e con diverse sottotrame da sviluppare in un arco di tempo di diversi anni.\nPubblicazioni principali.\nCol calo di popolarit\u00e0 del genere Blaxploitation nella seconda met\u00e0 degli anni settanta tuttavia, la serie \"Power Man\" subisce una notevole diminuzione delle vendite; stessa sorte tocca a Pugno d'acciaio, altro supereroe dalla popolarit\u00e0 derivante dai film di genere, in questo caso i film di arti marziali. Su un'idea del redattore Archie Goodwin e dello sceneggiatore Chris Claremont si decide di ribattezzare la serie \"Power Man and Iron Fist\" dal numero 50 (aprile 1978), sebbene il nuovo titolo venga ufficialmente modificato nei crediti solo a partire dal numero 67 (febbraio 1981), incentrandola sul team-up dei due personaggi. Tale manovra si rivela di discreto successo e la testata dedicata al duo si protrae per altri otto anni chiudendo col numero 125 (settembre 1986). All'ultimo sceneggiatore della serie, James Owsley, va inoltre attribuito l'aver allontanato Cage dalle sue radici Blaxploitation dandogli un vocabolario pi\u00f9 ampio e riducendo l'uso di frasi tormentone come: \u00abCristoforo Colombo!\u00bb (\"Sweet Christmas!\" in originale).\nNel 1992 il personaggio ritorna in una serie di venti numeri intitolata semplicemente \"Cage\" e interamente scritta da Marcus McLaurin, che ne rimuove completamente i tratti anni settanta con la simbolica distruzione del suo costume originale sulla copertina del primo numero. Gli anni successivi alla chiusura di tale testata, Cage compare come guest star in varie altre serie Marvel nonch\u00e9 nell'antologia \"Marvel Comics Presents\". Da luglio 1997 a gennaio 1999 il personaggio \u00e8 stato protagonista della serie \"Heroes for Hire\", durata 19 volumi e incentrata sulle vicende della prima formazione degli Eroi in vendita, dopodich\u00e9 l'autore Brian Michael Bendis, calcandone sempre di pi\u00f9 la sua caratterizzazione da \"eroe di strada\", lo ha usato regolarmente come comparsa nelle serie \"Alias\", \"Secret War\", \"The Pulse\", \"Daredevil\" e \"New Avengers\".\nNel 2010, a partire dal numero 144 di \"Thunderbolts\", Luke Cage diviene un personaggio regolare della serie in qualit\u00e0 di leader dell'omonimo gruppo rimanendovi fino al numero 183 (gennaio 2013) anche dopo che la serie viene ribattezzata \"Dark Avengers\". Cage appare inoltre come presenza regolare nel secondo volume di \"New Avengers\".\nBiografia del personaggio.\nOrigini.\nNato ad Harlem, New York, dal detective di polizia James Leonard Lucas Sr. e da sua moglie Esther, Carl, come il fratello maggiore James Jr., viene cresciuto dal padre sotto una ferrea e rigida disciplina ma, per via della sua natura testarda e ribelle, nel corso degli anni ha numerosi attriti col genitore. Desideroso di riscatto per la condizione di estrema povert\u00e0 in cui vive, da bambino Carl fa amicizia con Willis Stryker e si unisce a una gang: i Rivals, cosa che lo allontana sempre di pi\u00f9 dalla famiglia e quando, anni dopo, sua madre viene uccisa per errore da un membro della gang, il padre e il fratello, ritenendolo responsabile, rompono ogni contatto con lui. Segnato da tale esperienza, Carl decide di trovare un lavoro onesto e abbandona il crimine, pur rimanendo molto amico di Stryker, che invece continua a perseguire la carriera criminale inimicandosi il Maggia. Tempo dopo i due amici si innamorano della stessa donna, Reva Connors, che finisce per scegliere Carl in quanto spaventata dai legami malavitosi di Stryker, il quale, furioso, nasconde dell'eroina nell'appartamento dell'ex-amico e fa una soffiata alla polizia portando alla sua incarcerazione.\nPoco dopo, in prigione, Carl viene a sapere della morte di Reva a causa di un proiettile destinato a Stryker in un regolamento tra bande e, in preda alla rabbia, si fa coinvolgere in numerose risse e tenta pi\u00f9 volte l'evasione venendo infine trasferito per cattiva condotta al carcere di Seagate (\"Seagate Prison\") in Georgia, dove diviene la vittima prediletta dei secondini razzisti Albert \"Billy Bob\" Rackham e William Quirt. Tempo dopo, il giovane detenuto viene avvicinato dal dottor Noah Burstein, che gli propone di partecipare a un esperimento per stimolare la rigenerazione delle cellule umane e rallentare l'invecchiamento promettendo in cambio di rendergli la libert\u00e0. Carl accetta l'accordo ma, durante l'esperimento, \"Billy Bob\" aumenta la potenza delle macchine sperando di ucciderlo, cosa che gli fa invece ottenere una forza sovrumana e una pelle impenetrabile; poteri grazie a cui evade divenendo un fuggitivo.\nEroe a pagamento.\nFatto ritorno a New York, per nascondersi dalla polizia Carl Lucas cambia nome in \"Luke Cage\" e affronta Stryker, nel frattempo divenuto il supercriminale trafficante di droga Diamondback, in una battaglia che vede la morte di quest'ultimo a seguito di un'esplosione. Ottenuta l'agognata vendetta, per sbarcare il lunario, Cage decide di usare i suoi poteri facendo pagare le sue prestazioni e, sotto l'occhio vigile del dottor Burstein (custode del suo segreto) e della sua assistente Claire Temple (con cui ha una lunga e travagliata relazione), inizia la sua carriera di \"Eroe a pagamento\" affrontando sia criminali convenzionali che dotati di superpoteri e facendo amicizia con diversi supereroi, tra cui i Fantastici Quattro, l'Uomo Ragno e Iron Man e, dopo aver sconfitto il criminale Erik Josten si aggiudica ufficialmente il nome di battaglia \"Power Man\", di cui comunque si serve per poco.\nContemporaneamente inizia a collaborare coi Difensori sotto pagamento mensile da parte del ricco Nottolone, tuttavia, dopo aver aiutato il team ad affrontare la Squadra Distruttrice, i Figli del Serpente, l'Uomo Pianta, l'Anguilla, il Porcospino, Nebulon e gli Emissari del male, Cage, sentendosi fuori posto nelle spesso bizzarre avventure del gruppo, decide di ritirarsi.\nQualche tempo dopo un criminale prende in ostaggio il dottor Burstein e Claire Temple e, incentivando ulteriormente Cage con la promessa di fornire alle autorit\u00e0 le prove della sua innocenza oltre a liberare i due, lo costringe a rapire la detective Misty Knight, cosa che lo porta a scontrarsi con Pugno d'acciaio il quale, dopo le iniziali divergenze, decide di aiutarlo a liberare i suoi amici, sconfiggere il criminale e recuperare le prove cos\u00ec che finalmente riesca a ripulire la sua fedina penale. Dopo tale collaborazione, Luke Cage (che intanto cambia legalmente nome) e Pugno d'acciaio decidono di diventare soci. I due, nonostante le numerose divergenze, danno vita a uno dei sodalizi pi\u00f9 solidi tra gli eroi Marvel, tanto da considerarsi entrambi come fratelli.\nDurante questo periodo la relazione tra Cage e Claire finisce e l'eroe mercenario inizia a frequentare la modella Harmony Young, inoltre conosce l'ex-supereroina Jessica Jones da cui si sente subito attratto pur mantenendo per anni un semplice rapporto di profonda amicizia. Tempo dopo la Consolidated Conglomerates Inc., malvagia multinazionale avversa a Luke Cage e Pugno d'acciaio, orchestra l'apparente morte di quest'ultimo incriminando il suo socio e migliore amico che, furioso e disperato \u00e8 costretto a darsi nuovamente alla vita del fuggitivo rifugiandosi a Chicago finch\u00e9 non viene prosciolto dalle accuse d'omicidio grazie allo stesso Pugno d'acciaio, miracolosamente sopravvissuto e, dopo aver passato un breve periodo facendo il vigilante nei sobborghi di Chicago con l'aiuto di Dakota North affrontando tra l'altro il fratello James Jr., divenuto il supercriminale Coldfire, Cage fa ritorno a New York per investigare sull'omicidio di Harmony Young tornando poi a lavorare con Pugno d'acciaio fondando il gruppo degli Eroi in vendita.\nLuke Cage \u00e8 inoltre uno dei supereroi arruolati da Nick Fury per la sua guerra segreta contro Latveria.\nNuovi Vendicatori.\nQualche tempo dopo Luke, divenuto membro dei Nuovi Vendicatori, tenta di riappacificarsi col padre facendolo rintracciare dall'amica Jessica Jones, che nel frattempo ha aperto la Alias Investigations, scopre cos\u00ec che l'uomo si \u00e8 risposato e non vuole vederlo poich\u00e9, nonostante tutto, lo considera ancora un criminale. L'esperienza, pur amareggiandolo molto, porta Luke a stringere ulteriormente il suo rapporto con Jessica. I due, avvicinatisi sempre di pi\u00f9 passano perfino una notte insieme e l'ex-supereroina arriva addirittura a confidarsi con lui riguardo al trauma provocatole dall'Uomo Porpora.\nTempo dopo i due si confessano i reciproci sentimenti e, quando Jessica rivela di aspettare un bambino da Cage, decidono di andare a convivere ad Harlem; successivamente alla nascita della figlia, che decidono di chiamare Danielle in onore del loro amico fraterno Danny Rand (Pugno d'acciaio), Luke e Jessica si sposano.\nCivil War.\nDurante la guerra civile dei superumani, Luke e Jessica si confrontano con Iron Man e Ms. Marvel rendendo chiara la loro intenzione di non registrarsi, tanto che Cage paragona l'Atto di Registrazione allo schiavismo. Mentre sua moglie emigra in Canada assieme alla bambina per tenerla dunque al sicuro, Cage resta a New York per unirsi agli eroi non registrati. Dopo l'arresto di Capitan America, Jessica ritorna in patria con la bambina e si ricongiunge a Cage che, non volendo arrendersi alla registrazione, decide di rimanere in clandestinit\u00e0 mettendosi a capo dei Nuovi Vendicatori.\nDopo che i Nuovi Vendicatori scoprono l'invasione segreta degli Skrull e subiscono un attacco da parte della banda criminale di Hood, Jessica, preoccupata per l'incolumit\u00e0 della figlia, decide di registrarsi chiedendo asilo presso la Stark Tower. Luke, contrariato, cerca di convincerla a tornare ma non viene ascoltato e, dunque, nel momento in cui i due si uniscono agli altri eroi nello scontro finale contro le forze Skrull nel centro di New York, la piccola Danielle viene affidata alle cure di Jarvis, che si rivela essere un impostore Skrull e la rapisce, facendo precipitare la coppia nello sconforto e nella disperazione.\nDark Reign.\nQuando, terminata l'invasione, il governo statunitense nomina Norman Osborn capo della sicurezza mondiale, Cage \u00e8 costretto ad allearsi con lui per ritrovare sua figlia promettendo, in un secondo momento, di entrare negli Oscuri Vendicatori. Dopo il recupero della bambina per\u00f2, Luke elude la clausola del criminale e fugge ricongiungendosi alla moglie e riunendo la sua famiglia con cui poi si trasferisce in una delle case sicure di Capitan America tornando a guidare i Nuovi Vendicatori per fare da contraltare al regno oscuro di Osborn.\nSuccessivamente a un nuovo scontro con Hood, Cage ha un attacco cardiaco ed \u00e8 costretto a consegnarsi a Osborn in quanto unico in possesso della tecnologia necessaria a curarlo ma, una volta guarito, viene soccorso e portato al sicuro dalla moglie e dai suoi pi\u00f9 cari amici Pugno d'acciaio, Devil, Misty Knight e il Dottor Strange.\nEt\u00e0 degli eroi.\nDopo la caduta di Osborn, la nomina di Steve Rogers come suo sostituto e la cessazione delle ostilit\u00e0 tra le varie fazioni di eroi, Cage si mette per un po' alla guida dei nuovi Thunderbolts assieme a John Walker, dopodich\u00e9 Stark gli vende al prezzo simbolico di un dollaro la vecchia base dei Vendicatori, appena ristrutturata, affinch\u00e9 la usi come base per una nuova squadra in cui, dopo aver assunto Squirrel Girl come babysitter di Danielle, decide di prendere parte attivamente anche sua moglie Jessica, col nome di battaglia di \"Power Woman\". Assieme a tale formazione dei Nuovi Vendicatori Luke contribuisce a contenere la crisi di \"Spider-Island\" nonch\u00e9 a soccorrere Scarlet dal Dottor Destino a Latveria dopodich\u00e9, lui e la moglie decidono di ritirarsi anteponendo l'incolumit\u00e0 della figlia alla loro lotta al crimine.\nTempo dopo tuttavia, sia Luke che Jessica tornano attivi nella nuova formazione dei Potenti Vendicatori.\nNuovissimo Universo Marvel.\nIn seguito alla distruzione e rinascita del multiverso Luke Cage e Pugno d'acciaio tornano a lavorare insieme, ricostituendo il duo originario degli Eroi in vendita per affrontare Black Mariah e la loro ex-alleata White Jennie.\nPoteri e abilit\u00e0.\nLuke Cage \u00e8 dotato di una pelle virtualmente impenetrabile, in grado di resistere a proiettili, alte temperature, impatti o colpi di forza sovrumana, esplosioni e perfino ai raggi repulsori di Iron Man; tuttavia le radiazioni possono fonderla e l'adamantio \u00e8 in grado di lacerarla. Cage dispone inoltre di una forza sovrumana che, sebbene sia inferiore a quella della Cosa, di Thor o di Hulk, rimane tra le pi\u00f9 rilevanti dell'Universo Marvel: inizialmente in grado di sollevare senza il minimo sforzo fino a 25 t, grazie a un processo mistico del Dottor Strange la sua forza \u00e8 stata ulteriormente incrementata permettendogli di sollevare, sempre senza sforzo, anche pi\u00f9 di 75 t. Cage \u00e8 in grado di lanciare in aria automobili con una mano sola, far tremare il terreno colpendolo ripetutamente e abbattere pareti senza sforzo. Tali capacit\u00e0 sono state incrementate nuovamente tramite una seconda esposizione al processo potenziante di Burstein.\nOltre ad avere una forza e una resistenza sovrumana, Cage \u00e8 dotato di notevole agilit\u00e0, invecchiamento rallentato e guarigione accelerata, inoltre, grazie al periodo passato in una gang e in prigione, nonch\u00e9 agli intensi allenamenti con Pugno d'acciaio, \u00e8 diventato estremamente abile nel combattimento corpo a corpo.\nAltre versioni.\nExiles.\nSulla testata \"Exiles\" ha fatto la sua apparizione una versione alternativa di Luke Cage proveniente dalla Terra-8545 e chiamato Power Fist, tale versione oltre a essere un'unione tra Cage e Pugno d'acciaio \u00e8 il leader dei Vendicatori del suo mondo. Accompagna gli Exiles nella realt\u00e0 dei Vi-Locks e, in seguito, si trasferisce nella dimensione di Quentin Quire.\nHouse of M.\nNella realt\u00e0 di \"House of M\", Luke Cage \u00e8 a capo del movimento di resistenza umano e assieme alla sua compagna, Tigra, si batte per i diritti dei non mutanti. I membri del suddetto gruppo sono Felicia Hardy, Misty Knight, Marc Spector, Clint Barton, Danny Rand, Shang-Chi e Angela del Toro e, dato il loro impegno nel vendicare i torti subiti a opera dei mutanti, la comunit\u00e0 umana li definisce \"Vendicatori\". Luke e la sua gang sono i primi contattati da Wolverine quando, al suo risveglio, si ricorda tutto e, grazie all'aiuto di Layla Miller, sono i primi supereroi a venir risvegliati e a ricordare il mondo reale. Prendono successivamente parte alla battaglia contro la casata di Magneto a Genosha.\nMarvel Noir.\nNella serie \"Luke Cage Noir\", Luke Cage \u00e8 un ex-criminale che, dopo aver passato anni in prigione, si \u00e8 fatto la reputazione di essere diventato \"antiproiettile\" e se ne serve per ripulire il suo quartiere dal crimine.\nMarvel Zombi.\nNell'universo di \"Marvel Zombi\", Cage \u00e8 uno dei supereroi contagiati dal virus zombie, a causa del quale la sua invulnerabilit\u00e0 \u00e8 stata annullata, cosa che gli ha causato la perdita di un braccio; \u00e8 uno degli zombie che divorano Galactus.\nMAX.\nIl personaggio \u00e8 stato trasposto nella serie Marvel MAX \"Cage\" scritta da Brian Azzarello, ispirandosi agli spaghetti western di Sergio Leone, e disegnata da Richard Corben. Il supereroe mercenario si trova a fronteggiare da solo tre gang diverse in un degradato quartiere newyorkese poich\u00e9 ingaggiato da una donna povera, decisa a far punire gli assassini di sua figlia Hope, uccisa da una pallottola vagante durante un regolamento di conti.\nTerra X.\nNel futuro alternativo di \"Terra X\", Luke Cage \u00e8 un anziano poliziotto tra i cui sottoposti figura Peter Parker.\nUltimate.\nNell'universo Ultimate Power Man \u00e8 un membro dell'improbabile team dei \"Difensori\", aspiranti supereroi pi\u00f9 interessati alla fama che a combattere il crimine. Quando Loki dona a ciascun membro del gruppo dei superpoteri manipolandoli affinch\u00e9 combattano gli Ultimates, Power Man ottiene forza e resistenza sovrumane. Il personaggio non \u00e8 mai stato chiamato col suo vero nome e, per tanto, non \u00e8 chiaro se sia di fatto Luke Cage."}
{"id": "82627", "revid": "287204", "url": "https://it.wikipedia.org/wiki?curid=82627", "title": "Intragna (Centovalli)", "text": "Intragna \u00e8 una frazione di 897 abitanti del comune svizzero di Centovalli, nel Cantone Ticino (distretto di Locarno).\nStoria.\nGi\u00e0 comune autonomo che nel 1972 aveva inglobato il comune soppresso di Rasa e che si estendeva per 24,05\u00a0km\u00b2, nel 2009 \u00e8 stato accorpato agli altri comuni soppressi di Borgnone e Palagnedra per formare il comune di Centovalli, del quale Intragna \u00e8 il capoluogo. La fusione \u00e8 stata decisa dal Consiglio di Stato l'8 aprile 2009 .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "82628", "revid": "2206482", "url": "https://it.wikipedia.org/wiki?curid=82628", "title": "Exploit", "text": "Un exploit (\"/\u026ak\u02c8spl\u0254\u026at/\", tradotto dall'inglese \"sfruttare\") \u00e8 un termine usato in informatica per identificare una tipologia di script, virus, worm, porzione di dati o binario che sfrutta un bug o una vulnerabilit\u00e0 per creare comportamenti non previsti in software, hardware, o in sistemi elettronici (solitamente computerizzati), ad es. ottenere l'accesso a sistemi informatici, permettere l'acquisizione dei privilegi amministrativi, o attacchi denial of service (DoS o il correlato DDoS).\nIl termine non si riferisce tuttavia solamente al software; infatti, nella dinamica di un classico attacco di ingegneria sociale, anche l'inganno o il discorso stesso utilizzato per raggirare la vittima \u00e8 considerato un \"exploit\" data la potenza che questo ha nel catturare informazioni relative al sistema target.\nDescrizione.\nVulnerabilit\u00e0 software.\nIl sistema operativo stesso, cos\u00ec come i software applicativi quali il browser Web, lettore di PDF, lettore multimediale, plug-in, prevedono architetture complesse implementate in milioni di righe di codice.\n\u00c8 dunque inevitabile che tale codice contenga errori che possono originare vulnerabilit\u00e0 che se scoperte e usate da utenti malintenzionati possono essere sfruttate mediante exploit o altro malware.\nUn altro aspetto importante degli exploit sta nel fatto che in fase di sviluppo si sfrutta spesso la capacit\u00e0 del software di interagire con gli altri programmi sia locali che remoti cos\u00ec da poter ambire ad attaccare anche i sistemi informatici che cooperano con la macchina target infettata.\nParticolarmente pericolosi e potenzialmente molto dannosi sono gli exploit progettati per attaccare l'ambiente firmware di una macchina (Uefi), ovvero tutto ci\u00f2 che c'\u00e8 dall'istante di accensione del dispositivo a quello di avvio del caricamento del sistema operativo (o, meglio, del boot manager).\nGli exploit pi\u00f9 sfruttati sono generalmente scritti in Perl, C e PHP.\nDiffusione del virus.\nGli exploit vengono spesso distribuiti attraverso una rete di computer connessi ad Internet, in particolare, il diffusore dell'exploit inserisce il codice in un server con l'unico scopo di distribuire l'exploit nel modo pi\u00f9 rapido possibile.\nPer facilitare questa operazione, viene creata una rete di distributori dell'exploit i quali, a loro volta, consentono i download drive-by camuffando l'azione con una pagina Web dall'aspetto innocente.\nSpesso questi malware vengono quindi iniettati inconsapevolmente nei pc domestici, cos\u00ec infettati, mediante download drive-by da parte degli utenti stessi.\nExploitation.\nNella fase iniziale, quando un utente scopre un rischio di sicurezza in un programma, pu\u00f2 segnalarlo all'azienda produttrice del software, che rilascia una patch per correggere tale difetto.\nTuttavia, talvolta, gli hacker vengono a conoscenza del difetto prima che tali correzioni diventino disponibili creando un exploit che sfrutta la specifica vulnerabilit\u00e0; se la notizia relativa l'esistenza di tale bug nel software venisse diffusa, il fornitore provvederebbe ad eliminarla rilasciando una patch o una nuova versione del software stesso, l'exploit sviluppato diventerebbe dunque inutilizzabile rendendo cio\u00e8 vano il tentativo di accesso remoto non autorizzato ai dispositivi aggiornati.\nProprio per questo motivo spesso i blackhat hacker non divulgano le vulnerabilit\u00e0 trovate ma le tengono segrete per creare gli \"zero day\" \"exploit, cos\u00ec chiamati in quanto\" sfruttando una vulnerabilit\u00e0 nel giorno dell'annuncio della stessa, lo sviluppatore del software ha zero giorni per riparare la falla nel programma e il risultato del malware \u00e8 garantito.\nGli 0-day sono tra le minacce pi\u00f9 temute nel web in quanto, essendo noti solo a una ristretta cerchia di persone, possono causare numerosi danni prima di essere scoperti.\nIl business degli exploit.\nGli exploit spesso sono rappresentati da crime-ware, un tipo di malware relativamente nuovo il cui scopo primario \u00e8 quello di estorcere denaro o dati sensibili dai computer degli utenti a beneficio di una terza parte.\nNel Dark web, il valore di questi \u00e8 alto nel periodo di rischio, ovvero quello che va dall'annuncio di una vulnerabilit\u00e0 alla fornitura di una correzione da parte del produttore.\nLa distribuzione continua tuttavia anche in seguito alla data di rilascio della patch in quanto non sempre vengono installate in tutti i computer in tempo rapido.\nEssendo il tempo medio di rischio pari a 56 giorni, \u00e8 facile prevedere che alcuni computer rimangano vulnerabili per mesi, se non anni.\nNegli ultimi due anni si \u00e8 notato un aumento significativo del numero di exploit zero-day utilizzato per effettuare attacchi Internet. Si ipotizza che questo incremento possa essere dovuto al crescente livello di cooperazione tra attaccanti e professionisti del settore IT, entrambi desiderosi di sfruttare queste vulnerabilit\u00e0 per profitto.\nClassificazione.\nGli exploit possono essere classificati con un punteggio assegnato in base al CVSS, tale sistema consente di classificare la gravit\u00e0 di una vulnerabilit\u00e0 in base a una selezione dettagliata di indicatori.\nll pi\u00f9 comune metodo di classificazione degli exploit si basa sul metodo che questi utilizzano per interfacciarsi al software applicativo target affetto da vulnerabilit\u00e0:\nExploit remoto.\nUtilizza una rete di comunicazione per contattare il sistema vittima.\nL'attacco viene sferrato utilizzando un altro computer appartenente alla stessa rete locale (LAN ) del computer vittima, oppure mediante accesso Internet (GAN ).\nExploit locale.\nPer eseguire l'exploit \u00e8 necessario avere prima l'accesso al sistema vulnerabile.\nPossono essere utilizzati anche in remoto se l'hacker ha gi\u00e0 ottenuto l'accesso alla macchina locale utilizzando appunto un exploit remoto.\nExploit lato client.\nQuesti permettono di sfruttare le vulnerabilit\u00e0 nelle applicazioni che vengono tipicamente installate nelle workstation. Esempi tipici di tali software sono applicazioni da ufficio (ad es. Microsoft Office, OpenOffice), lettori PDF (ad es. Adobe Acrobat Reader ), i browser (ad es. Internet Explorer, Firefox, Chrome, Safari ), lettori multimediali (es. Windows media Player, Winamp, iTunes ).\nL'exploit viene inserito all'interno di un file con un'estensione intellegibile dall'applicazione vulnerabile, raggiungendo il computer della vittima in diversi modi come ad esempio e-mail o pendrive.\nIl file viene aperto dal programma e se non identificato come malevolo dunque fermato da un Firewall o da un antivirus, viene avviato sfruttando la vulnerabilit\u00e0 di sicurezza.\nLe peculiarit\u00e0 di questo tipo di attacco sono:\nGli exploit possono anche essere classificati a seconda del tipo di vulnerabilit\u00e0 che sfruttano:\nbuffer overflow, Heap Overflow, format string attacks, race condition, double free(), Integer overflow, SQL injection, cross-site scripting, cross-site request forgery, Remote File Inclusion e Local File Inclusion.\nExploit Kit.\nUn exploit kit \u00e8 una suite di software progettata per girare su server web con lo scopo di identificare le vulnerabilit\u00e0 dei programmi installati nei client che comunicano con esso, cos\u00ec da poter caricare ed eseguire codice malevolo ad hoc sul pc della vittima. I kit pi\u00f9 famosi sono:\nAngler.\nQuesto riesce a individuare la presenza di antivirus e macchine virtuali, utilizza inoltre file dropper criptati. \u00c8 un kit che permette di generare velocemente nuove vulnerabilit\u00e0 zero-day con malware che si avviano direttamente dalla Ram, senza dover essere salvati sull'hard disk delle vittime\nNeutrino.\nKit proveniente dalla Russia che prevede exploit scritti in linguaggio Java\nBlackhole Kit.\nUna delle minacce pi\u00f9 temute nel 2012, sfrutta le vulnerabilit\u00e0 delle vecchie versioni di browser come Firefox, Chrome, Internet Explorer e Safari e dei popolari plugin tipo Adobe Flash, Adobe Acrobat e Java.\nL'utente dopo esser stato ingannato viene reindirizzato in una nuova pagina permettendo al kit di caricare sul client tutti gli exploit per il quale \u00e8 vulnerabile.\nNuclear Pack.\nQuesto permette di colpire i client con una serie di exploit Java e Adobe PDF\nMisure di sicurezza.\nGli utenti e le organizzazioni a rischio di attacco possono utilizzare mezzi di rilevamento malware, reti locali provviste di firewall e VPN che consentono di proteggere i dati trasmessi, access point Wi-Fi sicuri per proteggersi dagli attacchi wireless. Si possono inoltre ridurre i rischi mantenendo aggiornato il software utilizzato e navigando solamente in siti Web con certificato SSL (Security Socket Layer), che consente lo scambio sicuro di informazioni tra l'utente e il sito visitato.\nI malware sono tanti e diversi, ma la maggior parte ha delle matrici comportamentali simili permettendo agli antivirus, che devono effettuare analisi del comportamento del codice, di poterli identificare e bloccare."}
{"id": "82637", "revid": "1892390", "url": "https://it.wikipedia.org/wiki?curid=82637", "title": "Halifax", "text": ""}
{"id": "82643", "revid": "767487", "url": "https://it.wikipedia.org/wiki?curid=82643", "title": "Verlaine (Belgio)", "text": "Verlaine (in vallone \"Verlinne\") \u00e8 un comune francofono del Belgio di 3.610 abitanti, situato nella Region Vallone nella Provincia di Liegi."}
{"id": "82645", "revid": "767487", "url": "https://it.wikipedia.org/wiki?curid=82645", "title": "Eritrosio", "text": "L'eritrosio \u00e8 uno zucchero a quattro atomi di carbonio.\nL'eritrosio \u00e8 il tetroso degli aldosi. Il suo diastereomero \u00e8 il treosio."}
{"id": "82647", "revid": "125846583", "url": "https://it.wikipedia.org/wiki?curid=82647", "title": "Quark", "text": ""}
{"id": "82648", "revid": "123575103", "url": "https://it.wikipedia.org/wiki?curid=82648", "title": "Quark (programma televisivo)", "text": "Quark - Viaggi nel mondo della scienza \u00e8 stato un programma televisivo di divulgazione scientifica ideato e condotto da Piero Angela, trasmesso settimanalmente in sette edizioni dal 1981 al 1989 da Rai 1.\nStoria del programma.\n\"Quark\", come indica il sottotitolo, fu concepito come una serie di \"viaggi nel mondo della scienza\" in cui ogni puntata avrebbe dovuto trattare un tema con l'ausilio di tre diversi servizi. Lo scopo, nelle parole di Angela, era di \"riuscire a spiegare le cose pi\u00f9 complesse nel modo pi\u00f9 semplice\", servendosi anche della collaborazione degli animatori Eligio Brandolini e Italo Burrascano (che avevano gi\u00e0 lavorato nei precedenti programmi di Angela) e di servizi realizzati interamente in animazione da Bruno Bozzetto. Angela spieg\u00f2 che il titolo deriva dall'omonima particella costituente fondamentale della materia, affermando che \"\u00e8 un po' un andare dentro le cose\".\nIl programma, che inizi\u00f2 il 18 marzo 1981, and\u00f2 in onda per 18 puntate trasmesse nella seconda serata del mercoled\u00ec su Rete 1 fino al 5 agosto ottenendo uno straordinario e inaspettato successo di pubblico: la prima puntata fu vista da oltre 9 milioni di spettatori, mentre l'intera edizione fu seguita da una media di 7,5 milioni di spettatori con punte di quasi 10 milioni. Dal 12 agosto al 2 settembre \"Quark\" fu sostituito da \"Quark speciale\", il primo dei numerosi programmi derivati da esso e dedicato prevalentemente alla trasmissione di documentari naturalistici di produzione estera.\nDopo altre tre edizioni trasmesse in modalit\u00e0 analoghe alla prima, nel 1985 \"Quark\" sub\u00ec un rinnovamento: pur restando sostanzialmente invariato nella formula (salvo per l'aggiunta di un servizio di \"candid camera\" che testava degli esperimenti su persone comuni), il programma vide il cambiamento dei membri principali del cast tecnico e pot\u00e9 contare su un nuovo impianto scenico ideato da Renzo Piano. Inoltre fu spostato in prima serata, andando in onda dal 21 maggio al 5 novembre in due tranche intervallate, nei mesi estivi, da \"Quark speciale\". La stessa cosa accadde con la sesta edizione trasmessa nel 1987 (nel 1986 il programma non and\u00f2 in onda), mentre per la settima e ultima edizione, trasmessa dal 24 novembre 1988 al 26 gennaio 1989, \"Quark\" su spostato nuovamente in seconda serata. In seguito \"Quark\" fu definitivamente sostituito da programmi derivati come \"Quark speciale\", \"Serata Quark\" e, dal 1995, \"Superquark\".\nSigla.\nLa sigla di \"Quark\" \u00e8 l'aria dalla suite n\u00b0 3 in re maggiore di Johann Sebastian Bach nella versione eseguita dal gruppo The Swingle Singers e pubblicata nel loro album d'esordio del 1963 \"Jazz S\u00e9bastien Bach\"; successivamente il brano divenne la sigla pressoch\u00e9 di ogni programma presentato da Angela.\nTrasmissioni originate da \"Quark\".\n\"Quark\" \u00e8 stato il capostipite di un'intera famiglia di trasmissioni nate nel corso degli anni, da \"Il mondo di Quark\" (in onda quotidianamente nel primo pomeriggio di Rai 1 negli anni '80 e '90) fino ad arrivare a \"Superquark\", programma di maggiore durata e presentato ancora oggi in prima serata.\nLa rivista.\nIl programma ha ispirato una omonima rivista pubblicata dal 2001 al 2006 per 71 numeri e aveva come supervisore Piero Angela. La rivista analizzava vari aspetti scientifici (antropologia, biologia, nuove tecnologie, genetica, astronomia ecc.) e aveva pi\u00f9 di 200 pagine a numero."}
{"id": "82652", "revid": "1305772", "url": "https://it.wikipedia.org/wiki?curid=82652", "title": "Acanthus", "text": "Acanthus \u00e8 un genere di piante della famiglia delle Acanthaceae, originario delle regioni mediterranee.\nEtimologia.\nIl nome deriva dal greco \u1f04\u03ba\u03b1\u03bd\u03b8\u03bf\u03c2 (\u00e0canthos) che significa spina (ack\u00e8), per via delle estremit\u00e0 appuntite delle foglie e delle capsule che racchiudono i semi, in particolare nell\"Acanthus spinosus\". Acanto fu una Ninfa che accolse Apollo e fu da questo mutata nel fiore omonimo.\nDescrizione.\nL'Acanto \u00e8 una pianta erbacea perenne cespugliosa con grandi foglie lucide e oblunghe frastagliate di fiori bianchi e azzurri in un'alta spiga elegante e slanciata che appare in estate.\nCresce spontaneamente sulle colline dell'Italia centrale ed insulare; viene inoltre coltivato in giardino per la notevole bellezza del fogliame e la grazia della fioritura.\nTassonomia.\nComprende le seguenti specie:\nTra le specie coltivate come piante ornamentali citiamo l\"Acanthus mollis\" con grandi foglie lobate pennato-partite, dal margine dentato, molto eleganti, lunghe fino a 80\u00a0cm, di colore verde-scuro, lucide sulla pagina superiore, con fiori dalla corolla bianco-rosea, riuniti in lunghe infiorescenze a spiga alte oltre 1\u00a0m, che da maggio a luglio si ergono sopra il fogliame.\nUso.\nCome pianta ornamentale per decorare gli angoli ombrosi e freschi dei giardini.\nPer le sostanze mucillaginose in esso contenute un tempo era prescritto contro le infiammazioni intestinali, gli eritemi, le punture dei ragni e la tubercolosi. Dioscoride consigliava impacchi di radice per trattare le scottature e avvolgere le articolazioni lussate.\nLe foglie fresche e triturate si utilizzano sotto forma di cataplasma per curare le infiammazioni della pelle; invece sotto forma di infuso si utilizza come emolliente.\nColtivazione.\nDesidera esposizioni ombreggiate e fresche, terreno umido ma ben drenato, teme il gelo intenso.\nSi moltiplica per divisione dei cespi in primavera, o con la semina.\nArchitettura.\nLinee ispirate alle foglie di \"Acanthus spinosus\" e di \"Acanthus mollis\" furono molto utilizzate come ornamento (analogo alle palmette) dei capitelli nell'antica architettura greca (ordine corinzio) e romana (ordine composito).\nLa relazione tra l'ornamento e la pianta di acanto \u00e8 stata messa in discussione dallo storico Alois Riegl nel suo libro \"Stilfragen\", dove si sostiene che l'ornamento architettonico fosse in origine quello delle palmette e che solo in seguito assunse le forme dell\"Acanthus spinosus\".\nSimbolismo.\nEra considerato simbolo di verginit\u00e0 in quanto pianta spontanea che cresce in terra non coltivata.\nRaffigurazioni delle sue foglie adornavano le vesti delle personalit\u00e0 pi\u00f9 importanti.\nNel cristianesimo primitivo e poi in quello medievale l'acanto era simbolo della Resurrezione.\nLetteratura.\nAl fiore di acanto Giovanni Pascoli ha dedicato una poesia dal titolo omonimo, nella collezione \"Myricae\":\n&lt;poem&gt;\n\"Fiore di carta rigido, dentato\"\n\"i petali di fini aghi, che snello\"\n\"sorgi dal cespo, come un serpe alato\"\n\"da un capitello\"\n\"fiore che ringhi, dai diritti scapi\"\n&lt;/poem&gt;"}
{"id": "82661", "revid": "13825", "url": "https://it.wikipedia.org/wiki?curid=82661", "title": "Acanto", "text": ""}
{"id": "82663", "revid": "2194347", "url": "https://it.wikipedia.org/wiki?curid=82663", "title": "Grenada", "text": "Grenada (in creolo francese grenadino: \"Gwenad\") \u00e8 uno Stato insulare nel mar dei Caraibi sud-orientale, che comprende anche le Grenadine meridionali. Grenada \u00e8 il secondo pi\u00f9 piccolo Stato indipendente del continente americano (dopo Saint Kitts e Nevis). Si estende per circa e si trova a nord di Trinidad e Tobago e a sud di Saint Vincent e Grenadine.\nStoria.\nColonizzazione.\nPrima della colonizzazione europea Grenada era abitata dagli indigeni Kalinago, che la chiamavano Camahogne. Nel 1498 Cristoforo Colombo arriv\u00f2 sull'isola e, durante il suo terzo viaggio, la battezz\u00f2 Concepci\u00f3n. Gli spagnoli si stabilirono solo temporaneamente a Camahogne, chiamandola definitivamente col nome di Grenada, comparando il verde ed i rilievi dell'isola con le montagne sovrastanti la citt\u00e0 andalusa di Granada.\nNel 1609 gli Inglesi fallirono il primo tentativo di colonizzazione. Sconfitti dai Caribe, \nIn seguito, nel 1650, i francesi giunti dalla Martinica combatterono i Caribe, fino al 1651 quando nello scontro, i guerrieri indigeni, furono sospinti nella costa nord dell'isola nei pressi di una grande scogliera nelle vicinanze dell'attuale cittadina di Sauteurs. Questa localit\u00e0, ribattezzata successivamente in Caribs Leap (in francese Morne des Sauteurs) fu teatro di un suicidio di massa da parte dei Caribe, che preferendo la morte alla resa e alla schiavit\u00f9, si gettarono dalle scogliere.\nSconfitti i Caribe, i francesi chiamarono la nuova colonia \"La Grenade\". La Grenade prosper\u00f2 come colonia francese soprattutto grazie all'esportazione dello zucchero. Fu stabilita una capitale chiamata Fort Royal nel 1650, come ordinato dal Cardinale Richelieu. Le navi della marina francese trovavano riparo nel porto naturale della capitale durante gli uragani.\nNessun'altra colonia francese aveva un porto naturale come quello di Fort Royal (chiamata in seguito St.George's). ma le dispute con gli inglesi per il controllo di Grenada proseguirono per oltre un secolo e mezzo. Dopo la firma di due trattati, (il Trattato di Parigi del 1763 e il Trattato di Versailles del 1783) i francesi cedettero l'isola agli inglesi nel 1783. Un secolo dopo, nel 1877, Grenada divent\u00f2 una \"Crown Colony\".\n1958-1983: Indipendenza, regime di Eric Gairy e rivoluzione.\nL'isola fu una provincia della Federazione delle Indie Occidentali dal 1958 al 1962. Nel 1967, Grenada ottenne lo \"status\" di \"Stato associato al Regno Unito\", questo significava che da quel momento Grenada era responsabile degli affari nazionali e il Regno Unito era responsabile della sua difesa e degli affari internazionali. L'indipendenza fu garantita nel 1974 e sir Eric Gairy divent\u00f2 il primo a ricoprire la carica di primo ministro di Grenada.\nEric Gairy inizi\u00f2 per\u00f2 a creare un regime autoritario personale nel Paese mettendo a tacere critiche e opposizione ed arrivando a uccidere manifestanti ed oppositori, attraverso l'utilizzo della polizia di Grenada e della sua milizia personale, la \"Mongoose Gang\". Il Grenada United Labour Party di Gairy vinse le elezioni nel 1976, ma queste furono caratterizzate da brogli e violenze e tutta l'opposizione, riunita nella coalizione People's Alliance, non accett\u00f2 il risultato.\nNel 1979, mentre Eric Gairy si trovava a New York presso l'ONU per parlare di UFO, il New Jewel Movement, partito di ispirazione marxista guidato da Maurice Bishop, attu\u00f2 una rivoluzione incruenta e depose Eric Gairy.\nBishop venne dichiarato primo ministro di Grenada, fond\u00f2 il People's Revolutionary Government, sospese la Costituzione e govern\u00f2 per decreto. Durante il governo di Bishop il tasso di analfabetismo si abbass\u00f2 dal 35% al 5% e il tasso di disoccupazione pass\u00f2 dal 50% al 14%, iniziando inoltre la costruzione di un aeroporto internazionale per espandere il turismo, oggi denominato Maurice Bishop International Airport.\nInvasione statunitense.\nNel 1983 un colpo di Stato port\u00f2 al potere Bernard Coard e alla fucilazione di Maurice Bishop. A sua volta, Coard venne deposto da Hudson Austin, militare membro del People's Revolutionary Army e \"leader\" del M.R.C. (Military Revolution Council).\nHudson Austin instaur\u00f2 un regime militare e tent\u00f2 un'applicazione pi\u00f9 rigida del marxismo-leninismo. Questi stravolgimenti politici fecero entrare il Paese in una grave crisi con gli Stati Uniti, che non tolleravano la presenza di un altro paese marxista nei Caraibi, oltre a Cuba.\nNel 1983 il presidente Reagan, prendendo come pretesto la presenza di circa 600 studenti americani all'Universit\u00e0 di St. George's e sostenendo che correvano il rischio di essere presi in ostaggio dal governo locale, decise di fare intervenire i \"marine\" che occuparono l'isola in breve tempo con l'Operazione Urgent Fury.\nL'intervento statunitense venne condannato dal Consiglio di sicurezza delle Nazioni Unite, con il solo voto contrario degli USA.\nFinita la crisi i soldati statunitensi si ritirarono e nel 1984 gli Stati Uniti diedero 48,4 milioni di dollari di aiuti economici.\nNello stesso anno si tennero di nuovo libere elezioni. Da allora al governo si sono alternati due partiti: il Nuovo Partito Nazionale (dal 1984 al 1990, dal 1995 al 2008 e poi dal 2013) e il Congresso Democratico Nazionale (dal 1990 al 1995 e dal 2008 al 2013).\nGeografia.\nLo Stato di Grenada prende il nome dall'isola omonima, sulla quale svetta il mount Saint Catherine (), da cui scendono numerosi torrenti che creano alcune piccole cascate.\nA questa si aggiungono altre piccole isole, facenti parte della porzione meridionale del gruppo delle Grenadine: \nCarriacou, Petite Martinique, Ronde Island, Caille Island, Diamond Island, Large Island, Saline Island e Frigate Island.\nDi origine vulcanica, queste isole vantano un suolo estremamente ricco.\nClima.\nIl clima \u00e8 di tipo tropicale. Grenada, trovandosi lungo il bordo meridionale della cosiddetta \"hurricane belt\" (la \"cintura degli uragani\"), ha visto abbattersi solo tre uragani negli ultimi 50 anni: Janet (23 settembre 1955), che caus\u00f2 seri danni; Ivan (7 settembre 2004, 39 morti) ed Emily (14 luglio 2005), che si abbatt\u00e9 in particolare su Carriacou e nel nord dell'isola di Grenada.\nPopolazione.\nDemografia.\nGrenada, come altre isole dei Caraibi, sperimenta una forte emigrazione, soprattutto giovanile. .\nEtnie.\nCirca l'89% della popolazione \u00e8 composto da neri, discendenti degli schiavi africani deportati sull'isola dagli europei. La distribuzione \u00e8 la seguente:\nNon resta alcuna traccia degli antichi abitanti amerindi (caribi e aruachi), dopo il suicidio di massa a Sauteurs (citt\u00e0 nel nord dell'isola) del 1651, per sfuggire ai francesi.\nReligione.\nReligione predominante \u00e8 il cristianesimo: prevale il cattolicesimo (circa il 50% del totale) e, nell'ordine, seguono anglicanesimo, presbiterianesimo e avventismo, oltre ad alcuni seguaci del rastafarianesimo (dati al 2015 da \"CIA World Factbook\"):\n\u00c8 presente una piccola comunit\u00e0 di Musulmani, costituita da individui originari del Gujarat indiano, prevalentemente dediti al commercio su piccola scala.\nLingue.\nLingua ufficiale \u00e8 l'inglese, sebbene correntemente sia parlata una forma di creolo-inglese. Circa il 10-20% della popolazione usa ancora un creolo francese, residuo dalla prima colonizzazione francese.\nOrdinamento dello stato.\nSuddivisione amministrativa.\nDal punto di vista amministrativo, Grenada \u00e8 divisa in 6 parrocchie (\"parishes\"):\nCarriacou e Petite Martinique, facenti parte del gruppo delle Grenadine, hanno invece lo \"status\" di dipendenza.\nIstituzioni.\nGrenada \u00e8 uno stato membro del Commonwealth.\nIl Capo dello Stato \u00e8 il sovrano del Regno Unito di Gran Bretagna e Irlanda del Nord. Ad oggi la Regina di Grenada \u00e8 Elisabetta II e in sua assenza \u00e8 rappresentata da un governatore generale (attualmente, dama C\u00e9cile La Grenade).\nCapo dell'esecutivo \u00e8 il primo ministro, il quale viene nominato dal governatore generale ed \u00e8 solitamente il \"leader\" della forza politica maggioritaria in Parlamento.\nIl Parlamento si compone di due camere: il Senato (con 13 membri) e la Camera dei rappresentanti (con 15 membri). I senatori sono scelti dalle forze del governo e da quelle dell'opposizione, mentre i deputati sono direttamente eletti ogni 5 anni, con un sistema uninominale.\nDalle elezioni dell'8 luglio 2008 \u00e8 uscito vincitore il Congresso Democratico Nazionale (National Democratic Congress), che ha eletto 11 dei 15 deputati. I 4 restanti sono andati al partito fino allora al governo, il Nuovo Partito Nazionale (New National Party). Non sono riusciti ad ottenere alcun seggio i candidati della Piattaforma Unita Laburista (United Labour Platform), cartello elettorale tra il Partito Laburista Unito di Grenada (Grenada United Labour Party) dell'ex premier Eric Gairy e il Movimento Laburista del Popolo (People's Labour Movement), presenti in 11 collegi su 15.\nPrimo ministro \u00e8, dal 20 febbraio 2013, Keith Mitchell, incarico che aveva gi\u00e0 ricoperto ininterrottamente dal 22 giugno 1995 al 9 luglio 2008. In passato \u00e8 stato un crickettista di alto livello.\nForze armate.\nGrenada non ha nessuna forza armata a partire dal 1983, dopo l'invasione da parte degli Stati Uniti d'America. La difesa \u00e8 delegata al Sistema di Sicurezza Regionale.\nPolitica.\nGrenada \u00e8 membro sia della Comunit\u00e0 Caraibica (CARICOM) sia dell'Organizzazione degli Stati dei Caraibi Orientali (OECS).\nEconomia.\nUna serie di riforme fiscali e una politica economica ispirata alla prudenza portarono, nel periodo 1998-1999, ad una crescita annua del 5-6%. \nAttualmente a preoccupare le autorit\u00e0 sono il pesante deficit pubblico, nonch\u00e9 un certo peggioramento del saldo della bilancia commerciale.\nValuta ufficiale \u00e8 il dollaro dei Caraibi Orientali, moneta utilizzata anche da altri sette membri della OECS.\nAttivit\u00e0 ancora molto importante \u00e8 l'agricoltura. Grenada \u00e8 nota come The Spice Isle, in quanto produttrice di una grande variet\u00e0 di spezie (tra cui cannella, chiodi di garofano e zenzero). Un posto di primo piano occupa la noce moscata, tanto importante da venire rappresentata sulla bandiera nazionale: Grenada, infatti, \u00e8 il secondo produttore al mondo di noce moscata (dopo l'Indonesia) e contribuisce al 20% della produzione mondiale.\nGrenada \u00e8 considerato un paradiso fiscale. Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane ed i soggetti ubicati in tale territorio.\nTurismo.\nSebbene l'agricoltura continui a rivestire una notevole importanza, il turismo \u00e8 oggi l'attivit\u00e0 economica principale. Le spiagge pi\u00f9 frequentate sono situate nel sud-ovest dell'isola, dove si trova anche l'aeroporto. Proprio in questa zona si trova Grand Anse Beach, una spiaggia lunga considerata una delle 10 pi\u00f9 belle al mondo. \nUn certo sviluppo sta conoscendo anche il turismo ecologico, rivolto ad altri centri sull'isola (quali Saint David e Saint John).\nAmbiente.\nIl 100,0% del territorio \u00e8 totalmente/parzialmente protetto.\nTrasporti.\nGranada \u00e8 collegata al resto del mondo tramite il Maurice Bishop International Airport e il porto di Saint George's. Esiste anche un servizio di traghetti che collega Saint George's e Hillsborough.\nFlora e fauna.\nFlora.\nSull'isola \u00e8 diffusa la Myristica fragrans, un albero sempreverde da cui si ricava la noce moscata che \u00e8 uno dei simboli di Grenada.\nFauna.\nSull'isola vive la \"Leptotila wellsi\": una specie di colomba originaria di Grenada che \u00e8 uno dei simboli del paese.\nArte.\nLetteratura.\nDi Grenada erano originari i genitori di Audre Lorde: \"When I visited Grenada I saw the root of my mothers powers walking through the streets. I thought, this is the country of my foremothers, my forebearing mothers, those Black island women who defined themselves by what they did. 'Island women make good wives; whatever happens, they've seen worse.' There is a softer edge of African sharpness upon these women, and they swing through the rain-warm streets with an arrogant gentleness that I remember in strength and vulnerability.\"\nAudre Lorde, Zami: a new spelling of my name. A Biomythography.\nMusica.\nLa musica riveste un ruolo molto importante nella cultura di Grenada, specie durante il Carnevale (i generi pi\u00f9 diffusi sono soca, calypso e reggae).\nSport.\nCome in altre isole caraibiche, anche a Grenada lo sport nazionale \u00e8 il cricket.\nNell'atletica leggera, il quattrocentista Kirani James pu\u00f2 vantare un titolo di campione mondiale, conquistato a , e un titolo di campione olimpico, vinto ai Giochi di con il tempo di 43\"94, che rappresenta la prima medaglia olimpica nella storia dello stato caraibico. Anderson Peters si \u00e8 invece laureato campione del mondo nel lancio del giavellotto a .\nIl pilota inglese di Formula 1 Lewis Hamilton ha origini paterne grenadine.\nTradizioni.\nSebbene l'influenza francese sia meno visibile a Grenada rispetto ad altre isole caraibiche (come, ad esempio, la Dominica), permangono diverse tracce del periodo coloniale francese. In primo luogo, i cognomi e la toponomastica sono prevalentemente in francese, cos\u00ec come fortemente influenzata dal francese \u00e8 la lingua creola ancora utilizzata dagli isolani. Restano inoltre alcuni edifici coloniali del Settecento.\nGastronomia.\nLa cucina locale stessa, molto simile a quella di New Orleans, riflette l'influenza francese. Va per\u00f2 aggiunto che, in ambito culinario, sono molto forti anche gli influssi africani oltre che indiani (basti pensare all'uso del dal e del curry).\nIl piatto nazionale \u00e8 l\"oildown\", il cui nome deriva dal fatto di essere cotto nel latte di cocco.\nFolklore.\nUn aspetto particolare della cultura grenadina \u00e8 la tradizione narrativa orale, con favole che riflettono influenze africane e francesi. L'influsso africano si riflette nella presenza di un personaggio, Anancy, dio-ragno ingannatore che ha le sue origini nell'Africa occidentale ed \u00e8 presente nei racconti orali di altre isole caraibiche. Di chiara origine francese sono invece \"La Diablesse\" (\"la diavolessa\") e il \"Ligaroo\" (un licantropo il cui nome deriva da \"Loup Garoux\")."}
{"id": "82665", "revid": "327773", "url": "https://it.wikipedia.org/wiki?curid=82665", "title": "Aquilegia", "text": "Aquilegia \u00e8 un genere di piante appartenente alla famiglia delle Ranunculaceae, diffuso in buona parte dell'emisfero boreale.\nIl nome deriva dal latino \"aquilegus\" che significa \"che tira acqua\" o \"che trattiene acqua. Nell'antichit\u00e0 la pianta era anche conosciuta come \"erba del leone\" e il suo nome comune, \"colombina\", allude alla somiglianza del fiore a un gruppo di colombe.\nDescrizione.\nPiante erbacee perenni, hanno fogliame leggero e finemente diviso, fiori leggeri con lunghi speroni colorati di bianco, azzurro, giallo, rosso, rosa, lilla, viola e avorio.\nDistribuzione e habitat.\nOriginarie dell'America, Asia e zone alpine dell'Europa, solo alcune sono africane; con alcune specie spontanee in Italia sulle Alpi e gli Appennini.\nNon \u00e8 presente in Sardegna, tranne tre specie:\nTassonomia.\nComprende circa 130 specie, con numerosi ibridi e variet\u00e0 orticole.\nIn Italia sono presenti, allo stato spontaneo, una decina di specie riunite in tre gruppi (Pignatti, 1982): gruppo di \"Aquilegia vulgaris\" (comprendente 4 specie), gruppo di \"A. alpina\" (comprendente 2 spp.) e gruppo di \"A. einseleana\" (comprendente 5 spp.).\nTra le specie pi\u00f9 utilizzate come piante ornamentali nei giardini per bordure miste o gruppi isolati, industrialmente per la produzione del fiore reciso o per la coltivazione in vaso sui terrazzi, ricordiamo l\"A. coerulea\" nordamericana con fiori bianchi e azzurri; l\"A. flabellata\" \noriginaria del Giappone a fiori bianchi; l\"A. formosa\" della California con fiori gialli e rosa; l\"A. vulgaris\" spontanea dei nostri boschi, con fiori azzurro-violacei, petali con sperone uncinato alta fino a 1 m; altre specie spontanee sono l\"A. atrata\" con fiori piccoli di colore viola cupo; l\"A. chrysantha\" alta 60\u00a0cm con foglioline pubescenti, viscide profondamente divise in tre lobi e piccoli fiori azzurro-violacei; l\"A. alpina\" alta 80\u00a0cm con grandi fiori azzurri con speroni non uncinati.\nColtivazione.\nPreferisce posizioni a mezzo sole, pur sopportando esposizione in pieno sole in clima fresco, con terreno acido o neutro, soffice e ricco di sostanze organiche, privo di calcio e fresco anche d'estate, ben drenato, in zone con buona umidit\u00e0 ambientale e con estate mitigata da pioggia. Da prevedere la potatura tempestiva delle corolle sfiorite, per stimolare nuove e copiose fioriture.\nSi semina facilmente in periodo primaverile con fioritura dal secondo anno di vita, o si moltiplica per via agamica con la divisione dei cespi o per talea. Una volta collocate a dimora, le piante non devono essere trapiantate per alcuni anni se si desiderano cespi vigorosi e molto fioriferi."}
{"id": "82666", "revid": "1543377", "url": "https://it.wikipedia.org/wiki?curid=82666", "title": "Via Egnatia", "text": "La Via Egnatia o Via Ignazia (greco: \"Egnat\u00eda Hod\u00f3s\") \u00e8 un'antica via di comunicazione la cui costruzione (nel 146 a.C.) \u00e8 da collegare ad un certo \"Egnatius\"\",\" presumibilmente Gneo Egnazio, proconsole di Macedonia, da cui prese il nome. Con tale opera gli antichi romani realizzarono, a partire dalla seconda met\u00e0 del II secolo a.C., una millenaria direttrice di comunicazione est-ovest tra il basso Adriatico e l'Egeo settentrionale, che attraversava i territori anticamente noti come Illiria (Illyricum), Macedonia e Tracia, attualmente parte di Albania, Macedonia del Nord, Grecia e Turchia europea, a continuazione della Via Appia.\nIn totale, la strada copriva una distanza di circa km (696 miglia/746 miglia romane). Come altre strade romane principali, misurava circa 6 metri (19,6 piedi) di larghezza ed era lastricata con grossi basoli lapidei poligonali o coperta da uno strato di sabbia compatta.\nStoria.\nLe principali fonti testuali sulla costruzione della Via Egnatia sono la \"Geografia\" di Strabone e una serie di pietre miliari trovate lungo il percorso che lo segnano per una lunghezza di 860 chilometri fino al confine tra la Macedonia e la Tracia.\nPotrebbe inoltre aver sostituito una strada militare di epoca precedente che collegava l\u2019Illiria a Bisanzio e che i romani apparentemente ricostruirono e/o migliorarono, come riportato da Polibio e Cicerone.\nLa Via Egnatia fu costruita per collegare una serie di colonie romane che si estendevano dal Mar Adriatico al Bosforo. Gli estremi della Via Egnatia e della Via Appia, che aveva origine a Roma, si trovavano quasi direttamente uno di fronte all'altro sulle due sponde del Mar Adriatico. In questo modo, la strada era un collegamento diretto da Roma alle colonie dei Balcani meridionali. Era anche un legame essenziale per i territori romani pi\u00f9 a est; finch\u00e9 non fu aperta un\u2019altra strada pi\u00f9 a nord attraverso l\u2019Illiria durante il regno di Augusto, la Via Egnatia rimase il legame principale di Roma con il resto del suo impero nel Mediterraneo orientale. Fu riparata ed espansa molte volte, ma fu spesso anche trascurata per lunghi periodi a causa delle varie guerre civili che interessavano l\u2019impero.\nLa strada, come testimonia Strabone, aveva come punto di diramazione alla sua estremit\u00e0 occidentale, sulla costa adriatica, la citt\u00e0 di Apollonia (nei pressi dell'odierna Fier in Albania). Sulla via Egnazia si innestava una strada proveniente da Epidamnos (o Dyrrachium, odierna Durazzo in Albania), denominata convenzionalmente negli studi \"ramo settentrionale della via Egnazia\" o pi\u00f9 comunemente e semplicemente \"via Egnazia\", in un punto, valutato da Strabone equidistante tra le due citt\u00e0 che, perlomeno nel periodo in cui furono scritti due itinerari contenuti nel complessivo \"Itinerarium Provinciarum\", coincideva o comunque aveva come \"statio\" immediatamente successiva la localit\u00e0 di Clodiana.\nRiunitesi le due vie in un unico percorso questo imboccava la media valle dello Shkumbin risalendola sin nei pressi dell'altura di Sopi Polis, nella zona di Haxhi Beqarit, dove la strada antica era costretta dalla morfologia della valle a passare dalla riva destra a quella sinistra dello Shkumbin. Sicuramente da questa zona, ma forse anche da pi\u00f9 a valle, la via era detta, scrive Strabone, la \"strada della Candavia\", dal nome di una montagna illirica. Questa parte della strada attraversava per l'appunto una regione montuosa che dobbiamo ritenere per gli antichi si estendesse almeno sino alla regione dei laghi di Lychnid\u00f2s (lago di Ocrida, lago di Prespa).\nDa Lychnid\u00f2s la via proseguiva verso i passi montani lungo i quali correva il confine tra Illyricum e Macedonia. Attraverso di essi il percorso consentiva l'accesso ad un distretto della Macedonia settentrionale, la Lincestide, e al suo centro principale, Eraclea Lincestide (nei pressi dell'odierna Bitola), dove approdava anche un percorso dall'importante nodo viario di Stobi. La via Egnazia toccava poi Edessa, e quindi, attraverso la pianura macedone, per Pella giungeva a Thessalonica (odierna Salonicco). La citt\u00e0 del golfo termaico era situata per\u00f2 solamente a met\u00e0 del percorso che terminava a Cipsela sul fiume Evros (l'odierna Marica) e che in et\u00e0 imperiale venne proseguito sino a Bisanzio - Costantinopoli. Due miliari ritrovati rispettivamente presso Thessalonica e presso Filippi e recanti il nome del proconsole Cneo Egnazio, figlio di Caio, dimostrano che la via Egnatia rientra tra quelle vie romane che prendono nome, invece che dalla funzione o dalla localit\u00e0 di destinazione, dal loro costruttore o meglio da colui che le ha lastricate.\nPer quanto riguarda gli interventi successivi di manutenzione e restauro l'esame dei milliari e dei manufatti stradali mette in evidenza le attivit\u00e0 di Augusto alla cui epoca possono essere riferiti la costruzione di almeno due ponti, quello sullo Strymon e quello di Top\u00e7ias. Sempre dai milliari emerge un indubbio interesse per il percorso da parte di Caracalla e di Settimio Severo. Infine indiziano di ultime manutenzione della via Egnazia la riutilizzazione dei milliari pi\u00f9 antichi con iscrizioni di et\u00e0 costantiniana.\nLa strada fu percorsa dall\u2019apostolo Paolo durante il suo secondo viaggio missionario, svoltosi tra Filippi e Salonicco (Atti 16-17). Gioc\u00f2 anche un ruolo fondamentale durante diversi momenti cruciali della storia romana: gli eserciti di Giulio Cesare e Pompeo marciarono lungo la Via Egnatia durante la guerra civile (49-45 a.C.) e in seguito Marco Antonio e Ottaviano inseguirono Cassio e Bruto lungo la stessa via fino all'incontro fatale della battaglia di Filippi. Le pietre miliari conservatesi testimoniano come l\u2019imperatore Traiano intraprese ampie riparazioni della Via prima della sua campagna del 113 contro i Parti. Tuttavia, gi\u00e0 nel V secolo d.C. la strada era largamente caduta in disuso come risultato delle violente instabilit\u00e0 della regione. Uno storico del periodo not\u00f2 che i tratti occidentali della Via Egnatia erano in condizioni tali da ostacolare il passaggio dei viaggiatori.\nNegli anni successivi, la Via Egnatia fu ripristinata come una delle vie principali dell\u2019Impero romano d\u2019Oriente; Procopio ne documenta le riparazioni fatte dall\u2019imperatore bizantino Giustiniano I durante il VI secolo, anche se persino allora la strada, ormai spogliata della lastricatura, era descritta come pressoch\u00e9 impraticabile quando pioveva.\nRilevante il ruolo giocato dalla via Egnatia come medium della diffusione del Cristianesimo ed in et\u00e0 medievale ed ottomana, oltre all'importanza strategica ed economica che ebbe per secoli: quasi tutti gli scambi dell'Impero bizantino con l'Occidente passavano per questa strada, usata inoltre pi\u00f9 volte dai Crociati, i cui eserciti che viaggiavano verso est via terra la seguivano fino a Costantinopoli prima di giungere in Asia Minore. A seguito della quarta crociata, il controllo della strada divenne vitale per la sopravvivenza dell\u2019Impero latino d\u2019Oriente, come anche degli stati che succedettero ai bizantini, l'Impero di Nicea e il Despotato d\u2019Epiro.\nUtilizzo in epoca post-romana.\nDurante le prime conquiste europee dei turchi ottomani, il \"sol kol\" (lett. \"braccio sinistro\") seguiva la Via Egnatia.\nLa funzione e il percorso di quella che una volta si chiamava via Egnatia \u00e8 oggi ricalcata, anche se leggermente pi\u00f9 a sud nella parte iniziale rispetto alla strada storica, dall'autostrada Egnatia Odos, un progetto iniziato nel 1990 e completato nel 2009. L'autostrada in questione collega il porto di Igoumenitsa alla frontiera tra Grecia e Turchia passando per le regioni greche dell'Epiro, della Macedonia e della Tracia, per una lunghezza complessiva di 670 km.\nCitt\u00e0 principali lungo la Via Egnatia.\nElencate da ovest a est:"}
{"id": "82668", "revid": "110157", "url": "https://it.wikipedia.org/wiki?curid=82668", "title": "Norton AntiVirus", "text": "Norton Antivirus \u00e8 un programma antivirus prodotto dalla Nortonlifelock e progettato per individuare ed eliminare virus, trojan, worm e recentemente anche spyware e adware. Norton Antivirus \u00e8 uno dei pi\u00f9 diffusi programmi antivirus ed \u00e8 disponibile per sistemi operativi Windows, macOS e Linux. \nNorton Antivirus \u00e8 stato prodotto per molti anni dalla Symantec, che inizialmente lanci\u00f2 Symantec Antivirus for Macintosh (SAM) nel 1989. In seguito Symantec acquis\u00ec la Peter Norton Computing e nel 1991 lanci\u00f2 il primo Norton Antivirus per PC. Nel 1998 anche la versione Macintosh assunse il nome Norton Antivirus.\nFunzionalit\u00e0.\nIl programma \u00e8 in grado di rilevare virus presenti nella posta elettronica e in file scaricati dal web o comunque presenti nelle unit\u00e0 del sistema.\nIl programma include una funzione di aggiornamento automatico che ogni 5/15 minuti provvede a recuperare le ultime versioni del database dei virus ed aggiornamenti del programma."}
{"id": "82669", "revid": "1318658", "url": "https://it.wikipedia.org/wiki?curid=82669", "title": "Armeria (botanica)", "text": "Armeria (Willd. 1809) \u00e8 un genere comprendente specie erbacee perenni appartenenti alla famiglia delle Plumbaginaceae. L'altezza varia da 10 centimetri fino a 1 metro nelle variet\u00e0 giganti. Il nome del genere deriverebbe dalla parola celtica \"armer\" (\"ar\" = presso e \"mer\" = mare).\nDescrizione.\nRadici.\nLa radice di Armeria \u00e8 costituita da un grosso fittone legnoso di 1-(2) cm di diametro che si ramifica sottoterra.\nIl fittone (a quanto osservato in \"Armeria arenaria\" (Pers.) Schult.) ha colore scuro e il suo legno \u00e8 tendente al rosa nel secco.\nFusto.\nIl fusto, quando presente, \u00e8 molto corto e racchiuso da una guaina tubolare, glabro oppure densamente ricoperto da una sottile peluria (pubescente). A volte assume un aspetto rugoso e le foglie si sviluppano al suo apice.\nFoglie.\nLe foglie sono sessili e si presentano in rosette basali. La lamina \u00e8 molto lunga e stretta (lanceolata) ed il margine \u00e8 liscio, dentato (in Armeria denticulata (Bertol.) DC.), e con un margine ialino liscio o finemente denticulato (osservabile al microscopio).\nInfiorescenza.\nL'inflorescenza \u00e8 costituita da una spighetta, portante generalmente 3 fiori, che risulta avvolta da due brattee interfiorali ed, esternamente a queste, tre serie di squame (o brattee involucrali). Strutturalmente si ha un capolino che nella fase giovanile risulta avvolto da una guaina che si ripiega verso il basso a maturit\u00e0.\nFiore.\nI fiori sono raggruppati in spighette costitute da due o tre fiori separati da bratteole papiraceae, e protetti da una brattea della spighetta. Le spighette sono a loro volta riunite in capolini.\nIl calice \u00e8 imbutiforme e costituito da 10 piccole costole, 5 primarie e 5 secondarie ricoperte da una fine peluria solamente sulle nervature primarie oppure sia sulle primarie che secondarie o ancora su tutta la sua superficie, raramente glabro. Alla base l\u2019attaccatura del peduncolo sul calice asimmetrica forma uno \u201csperone\u201d .\nI sepali sono membranacei. I petali assumono, a seconda della specie, una colorazione variabile dal bianco al viola scuro. I filamenti portanti le antere sono saldati alla base della corolla. Il fiore presenta 5 stili fusi alla base che si presenta ricoperta da una leggera peluria alla base dell'apice. Gli stimmi sono lineari, papillosi oppure lisci, il morfo di tipo papilloso so pu\u00f2 accettare solo il polline di tipo A, mentre il polline clavato accetta solo polline di tipo B..\nUn individuo possiede o polline di tipo B e stili papille si oppure polline di tipo A e stili lisci clavati cosicch\u00e9 si riduca l\u2019autoimpollinazione.\nIvresen (1940) ha dimostrato come il dimorfismo pollinico sia presente solo nelle popolazioni a basse latitudini mentre quasi assente nelle popolazioni di Armeria artiche. Le stagioni corte e il rischio di non riuscire a portare a termine l\u2019impollinazione hanno sfavorito il dimorfismo pollinico.\nFrutti.\nIl calice \u00e8 l\u2019unit\u00e0 primaria di dispersione, in quando il seme non viene liberato all\u2019esterno ma \u00e8 il calice che viene disperso. Questo contiene un singolo seme coperto da parte spugnosa.\nLa dispersione \u00e8 favorita dal vento e dagli animali (passiva).\nDistribuzione e habitat.\nArmeria vive in tutta l\u2019Europa, dal clima artico fino a quello mediterraneo. Nel mediterraneo la Spagna rappresenta l\u2019hotspot di diversit\u00e0 nel genere. Si ritrovano alcune specie (\"Armeria maritima subsp. californiana\") in America settentrionale e sulle Ande in Sud America (Armeria maritima subsp. andina).\nTassonomia.\nIl genere \"Armeria\" comprende le seguenti specie e sottospecie:\nSpecie spontanee in Italia.\nTra le specie spontanee in Italia vi sono:\nTra le specie e relative \"cultivar\" coltivate come piante ornamentali vi sono:\nUsi.\nCome pianta ornamentale \u00e8 utilizzata nei giardini per la formazione di bordure, macchie isolate, giardini rocciosi e per la coltivazione in vaso sui terrazzi. Predilige esposizioni in pieno sole, terreno soffice e sabbioso, annaffiature moderate. La moltiplicazione avviene con la semina estiva, o con la divisione dei cespi in autunno e primavera.\nConservazione.\nNell'Unione europea, ai sensi della Direttiva 92/43/CEE del Consiglio del 21 maggio 1992, relativa alla conservazione degli habitat naturali e seminaturali e della flora e della fauna selvatiche, alcune specie appartenenti al genere \"Armeria\" sono state inserite negli Allegati II e V alla direttiva, che includono le \"specie animali e vegetali di interesse comunitario la cui conservazione richiede la designazione di zone speciali di conservazione\" e le \"specie il cui prelievo nella natura ed il cui sfruttamento potrebbero formare oggetto di misure di gestione\"."}
{"id": "82671", "revid": "287204", "url": "https://it.wikipedia.org/wiki?curid=82671", "title": "Spillone", "text": "Lo spillone \u00e8 uno strumento appuntito. Assomiglia ad un grosso spillo e viene usato per unire, appuntare o trattenere provvisoriamente parti del vestiario. \nLungo fino ad una dozzina di centimetri, con una grossa capocchia, \u00e8 fatto in metallo, un tondino sottile con un'estremit\u00e0 appuntita, per infilarlo, e l'altra estremit\u00e0 terminante nella capocchia, un rigonfiamento, per impedirgli di sfilarsi. Anticamente veniva realizzato in avorio, osso, legno, bronzo, argento oggi anche in acciaio inossidabile. La capocchia pu\u00f2 essere in materiale diverso dal gambo: vetro, avorio, perla, smalto, madreperla, pietre dure, possono renderlo un oggetto prezioso. \nVeniva usato per chiudere e fermare capi di abbigliamento, come i mantelli; come fermaglio per raccogliere lunghe capigliature, diventa parte inscindibile di alcune acconciature tradizionali come le guazze o gli kanzashi giapponesi; mantenere al loro posto i cappellini da signora, la veletta o altre parti mobili del vestiario. \nOggetto andato in disuso con il modificarsi delle mode, sostituito da pi\u00f9 comodi metodi di chiusura come la spilla di sicurezza, il velcro o la cerniera lampo"}
{"id": "82675", "revid": "6923", "url": "https://it.wikipedia.org/wiki?curid=82675", "title": "Calendula", "text": "Calendula \u00e8 un genere di piante della famiglia delle Asteraceae, originario di Europa, Nord Africa e Medio oriente. Comprende una ventina di specie, la pi\u00f9 conosciuta delle quali \u00e8 la \"Calendula officinalis\".\nIl nome deriva dal latino \"Calendae\", parola con la quale i Romani indicavano il primo giorno del mese, dato che fiorisce una volta al mese durante tutta l'estate.\nDescrizione.\nIl genere Calendula comprende una ventina di specie. Si tratta di erbacee della famiglia delle Composite, annuali, biennali o perenni. Fusto eretto, foglie tenere ed alterne, fiori ligulati di colore che varia dal giallo vivo al rosso-arancio (da cui il nome popolare fiorrancio). Un elemento determinante per l'esatta identificazione delle varie specie \u00e8 dato dalla forma del frutto (achenio) \"rostrato\" se ricurvo e prolungato in una specie di becco privo di spine; \"cimbiforme\" se ricurvo, alato, ma privo di becco; \"anulare\" se molto ricurvo, spesso tanto da chiudersi ad anello, privo di ali e di spine.\nDistribuzione e habitat.\nQuasi tutte le specie sono di area mediterranea. In Italia si trovano allo stato selvatico le specie \"C. arvensis\" e \"C. suffruticosa\"; la specie \"C. officinalis\", coltivata ovunque per ornamento, pu\u00f2 trovarsi spontaneizzata e inselvatichita da 0 a 600 m sul livello del mare.\nTassonomia.\nIl genere \"Calendula\" comprende le seguenti specie e sottospecie:\nSpecie presenti in Italia.\nIn Italia sono presenti le seguenti specie:\nUsi.\nDiverse specie di \"Calendula\" sono utilizzate come pianta ornamentale per decorare i giardini o in vaso sui terrazzi; alcune specie sono coltivate industrialmente per la produzione di fiori recisi.\nUtilizzate spesso anche in ambito gastronomico, per colorare piatti e insalate, nonch\u00e9 come succedaneo dello zafferano.\nMedicina alternativa e complementare.\nI fiori di \"Calendula officinalis\" sono utilizzati come rimedio fitoterapico per le loro propriet\u00e0 antispasmodiche e cicatrizzanti; in omeopatia viene consigliata anche in caso di ustioni, di cure dentarie e dopo il parto."}
{"id": "82676", "revid": "1297", "url": "https://it.wikipedia.org/wiki?curid=82676", "title": "Fiorrancio", "text": ""}
{"id": "82678", "revid": "1456895", "url": "https://it.wikipedia.org/wiki?curid=82678", "title": "Grande maestro internazionale", "text": "Il titolo di grande maestro internazionale, o pi\u00f9 semplicemente grande maestro, \u00e8 il riconoscimento pi\u00f9 alto che possa essere attribuito ad un giocatore di scacchi dalla Federazione Internazionale degli Scacchi (FIDE).\nIl titolo, spesso abbreviato GM, \u00e8 a vita, ma pu\u00f2 essere revocato dalla FIDE in determinati casi, quali il comportamento irregolare.\nTitoli inferiori attribuiti dalla FIDE sono quelli di maestro internazionale (MI) e maestro FIDE (MF). Il titolo di maestro \u00e8 attribuito solo dalle federazioni nazionali.\nI titoli di GM, MI e MF sono aperti ad entrambi i sessi. Esistono poi titoli riservati alle donne: grande maestro femminile (WGM), paragonabile per livello di gioco a quello di un maestro FIDE o di un maestro internazionale, e maestro internazionale femminile (WIM), paragonabile a quello di un maestro nazionale.\nStoria.\nBench\u00e9 sia stato e venga ancora spesso riferito che il titolo di \"grande maestro\" sia stato conferito formalmente la prima volta dallo zar Nicola II di Russia nel 1914 a Lasker, Capablanca, Alechin, Tarrasch e Marshall, finalisti dell'importante torneo di San Pietroburgo 1914 (Lasker, Capablanca e Alechin il podio) da lui in gran parte finanziato, tale fatto viene considerato apocrifo dalla storiografia contemporanea. In particolare, lo storico Edward Winter ha dimostrato come il termine fosse in uso almeno dal 1838, che lo Zar non era presente nella capitale durante l'evento e che la prima occorrenza di questa storia risale unicamente agli anni '40.\nLa FIDE assegn\u00f2 per la prima volta il titolo di grande maestro internazionale nel 1950 a 27 giocatori. I primi quindici erano i qualificati al primo torneo dei candidati del 1950, che si aggiungevano al campione del mondo Michail Botvinnik, ovvero: David Bron\u0161tejn, L\u00e1szl\u00f3 Szab\u00f3, Isaak Boleslavs'kyj, Aleksandr Kotov, Andor Lilienthal, Igor' Bondarevskij, Miguel Najdorf, Gideon St\u00e5hlberg, Salo Flohr, Vasilij Smyslov, Max Euwe, Samuel Reshevsky, Paul Keres, Reuben Fine. Altri dodici giocatori ebbero assegnato il titolo per meriti acquisiti prima del 1950 e ancora in vita: Ossip Bernstein, Oldrich Duras, Ernst Gr\u00fcnfeld, Boris Kosti\u0107, Grigorij Levenfi\u0161, G\u00e9za Mar\u00f3czy, Jacques Mieses, Vja\u010deslav Ragozin, Akiba Rubinstein, Friedrich S\u00e4misch, Savelij Tartakover, Milan Vidmar.\nVenne seguito il criterio di assegnare il titolo ai giocatori che avevano ottenuto alti risultati nel periodo 1900\u20131950. Altri forti giocatori di tale periodo non pi\u00f9 in vita nel 1950, come per es. Richard R\u00e9ti o Aaron Nimzowitsch, avrebbero ovviamente meritato il titolo, ma si decise di non attribuire titoli \"post mortem\".\nLe nomine erano soggette anche a considerazioni di carattere politico: Efim Bogoljubov per esempio non venne incluso nella lista dei primi 27 GM perch\u00e9 non gradito dai rappresentanti dei paesi socialisti, in quanto emigrato in Germania senza il consenso delle autorit\u00e0 (venne nominato nel 1951 con 13 voti favorevoli, 8 contrari e 5 astenuti). \nDal 1950 fino al 1970, quando fu introdotto il sistema Elo, la FIDE assegnava il titolo soltanto a coloro che si qualificavano al Torneo dei candidati e al Campione del mondo. Nel 1970 con l'introduzione del punteggio ideato da Arpad Elo il regolamento internazionale cominci\u00f2 ad assegnare il titolo a coloro che avevano raggiunto i 2450 punti Elo e tre norme con una performance di 2551 punti Elo, da ottenere nell'arco di tre anni.\nStatistiche.\nLa prima lista FIDE, nel luglio 1972, riportava 82 grandi maestri. Nel corso degli anni si \u00e8 assistito ad un crescendo dei titolati: nel 1974, a titolo di esempio, ne fu ratificato un unico nuovo, a fronte degli 85 del 2007. Il numero complessivo dei giocatori che hanno ricevuto il titolo era di 1722 a ottobre 2020 rispetto ai 699 dell'agosto 2001.\nQuesto notevole incremento viene considerato dovuto a vari fattori: il grande aumento dei partecipanti ai tornei, la maggiore facilit\u00e0 di viaggiare, che ha semplificato notevolmente l'allestimento dei tornei internazionali aumentandone di molto il numero, il fenomeno dell'inflazione dell'Elo (sono necessari almeno 2500 punti Elo per conseguire il titolo, nella prima lista FIDE vi era unicamente un giocatore, Robert James Fischer, che superava i 2700, in quella di ottobre 2020 ve ne erano 37) e il generale aumento di qualit\u00e0 dei giocatori (\u00e8 stato infatti notato che la differenza relativa tra il 10\u00b0 e il 100\u00b0 in classifica \u00e8 rimasta stabile per circa 40 anni). \nIn uno studio di Bart\u0142omiej Macieja effettuato per la \"ACP\" (Association of Chess Professionals) in seguito alla discussione nel corso del congresso internazionale della FIDE del 2008, si analizz\u00f2 la progressiva diminuzione del valore percepito del titolo di Grande Maestro con l'allargamento della platea dei giocatori professionisti. Fu sottolineato il fatto che il numero di GM fosse aumentato notevolmente tra il 1972 ed il 2008, e che oltre ad esso fosse aumentato in maniera ancora pi\u00f9 elevata anche il numero di giocatori registrati che avessero un punteggio Elo sopra 2200. In seguito fu al contempo analizzato come l'abilit\u00e0 di gioco necessaria per raggiungere tale titolo fosse aumentata anch'essa nonostante l'elevato aumento del numero di giocatori.\nIl titolo di grande maestro conserva ad ogni modo un alto prestigio, perch\u00e9 corrisponde ad altissime performance contro gli altri giocatori titolati. Una statistica redatta negli Stati Uniti indica che il titolo di maestro viene raggiunto tipicamente da circa il 2% dei giocatori di torneo, mentre i grandi maestri costituiscono appena lo 0,02% (due per diecimila) dei giocatori di torneo.\nA novembre 2021 il titolo risulta assegnato a 1741 giocatori e giocatrici, dei quali 1315 attivi.\nRequisiti.\nIl manuale della FIDE elenca i requisiti necessari per poter ottenere il titolo di grande maestro. I principali sono i seguenti:\nI vincitori del campionato del mondo femminile, del campionato del mondo juniores e del campionato del mondo seniores ottengono automaticamente il titolo di grande maestro.\nNorme di grande maestro.\nLe norme di grande maestro sono dei passi successivi per ottenere il titolo definitivo di grande maestro. Vengono attribuite dalla FIDE secondo i seguenti requisiti:\nGrande maestro \"ad honorem\".\nLa FIDE pu\u00f2 concedere il titolo di grande maestro per motivi non strettamente agonistici, ad esempio per premiare una carriera particolarmente lunga o per meriti organizzativi. \u00c8 necessario comunque avere gi\u00e0 il titolo di maestro internazionale. Il titolo \u00e8 detto \"ad honorem\" oppure \"honoris causa\" ed \u00e8 indicato con la sigla HGM (\"Honorary Grand Master\").\nGrandi maestri che hanno ottenuto il titolo \"ad honorem\":\nGrandi maestri donne.\nAl dicembre 2021, le seguenti 39 giocatrici hanno ottenuto il titolo di GM assoluto:\nGrandi maestri pi\u00f9 giovani.\nIn ambito scacchistico i bambini prodigio sono un fenomeno molto conosciuto da tempo: Paul Morphy batt\u00e9 Johann L\u00f6wenthal all'et\u00e0 di 12 anni, Jos\u00e9 Ra\u00fal Capablanca divenne Campione cubano a 13, mentre Samuel Reshevsky teneva simultanee a 6.\nCon la creazione del Titolo di grande maestro, il primo sotto l'et\u00e0 di 18 anni ad ottenerlo fu nel 1958 Bobby Fischer, record che resistette sino al 1991 quando fu infranto da Judit Polg\u00e1r. Sergej Karjakin ha mantenuto il record per 19 anni, poi superato nel 2021 da Abhimanyu Mishra.\n\u00c8 stato dichiarato nel 2021, quando la Top 10 presenta unicamente record ottenuti a partire dal 2003 che \u00abgli scacchi continuano a diventare pi\u00f9 giovani\u00bb, in riferimento all'aumento dei titolati in et\u00e0 appena adolescenziale. Ci\u00f2 \u00e8 stato attribuito all'aumentare della disponibilit\u00e0 del materiale di studio, alla diffusione di supporti governativi per i giocatori e alla maggior presenza, rispetto al passato, di tornei dedicati specificatamente alla realizzazione di norme. Quest'ultimo aspetto ha generato controversie: lo sfidante del Mondiale 2021 Jan Nepomnja\u0161\u010dij ha dichiarato che, ad esempio, almeno una norma ottenuta in un Torneo Open dovrebbe essere obbligatoria, come anche una media Elo pi\u00f9 alta tra i GM partecipanti. Il gi\u00e0 Campione Viswanathan Anand ha definito le proposte fatte alla FIDE \u00absufficientemente ragionevoli\u00bb e ha aggiunto che \u00abdovrebbero migliorare le cose\u00bb.\nDi seguito i giocatori ad aver ottenuto il titolo di grande maestro internazionale prima del compimento del quattordicesimo anno d'et\u00e0:\nSuper-GM.\nUn giocatore il cui Elo raggiunge o supera i 2700 punti viene chiamato informalmente Super-grandmaster o in breve \"Super-GM\". Come nel caso dei GM, anche il numero di Super-GM \u00e8 aumentato nel corso degli anni: se nel 1979 unicamente il Campione del Mondo Anatolij Karpov era inscrivibile nella categoria, nel 1994 ve ne erano 6, 33 nel 2009, per essere quindi 39 nella classifica mondiale FIDE del dicembre 2021. Ci\u00f2 \u00e8 stato attribuito a diversi fattori, quali l'inflazione che il punteggio Elo subirebbe nel corso del tempo o, al contrario, al miglioramento dei giocatori grazie alla diffusione dei motori scacchistici.\nDi seguito \u00e8 riportata la lista dei 124 giocatori che almeno una volta nella loro carriera hanno raggiunto o superato quota 2700. La lista \u00e8 aggiornata fino a ottobre 2021. \nGenere.\nA dicembre 2021 una sola donna, Judit Polg\u00e1r, ha raggiunto i requisiti per essere definita \"super-GM\"."}
{"id": "82679", "revid": "125066625", "url": "https://it.wikipedia.org/wiki?curid=82679", "title": "Xerox Star", "text": "Lo Xerox 8010 Information System, comunemente conosciuto come Xerox Star, \u00e8 un sistema informatico della Xerox Corporation commercializzato a partire dal 27 aprile 1981 e costituito da una serie di workstation collegate fra loro tramite LAN.\nPer la prima volta proponeva, in alternativa alla multiutenza del minicomputer, quella che oggi \u00e8 diventata la norma nel settore della piccola-media impresa: una serie di computer monoutenti collegati tramite rete locale (LAN). Le workstation che componevano lo Xerox Star sono stati i primi computer commercializzati della storia ad essere dotati di interfaccia grafica con finestre, icone, mouse e sistema di puntamento (W.I.M.P. nell'acronimo inglese).\nLo Xerox Star detiene un primato: \u00e8 stato il primo computer con desktop a interfaccia grafica e mouse ad essere messo in vendita sul mercato. Accadde nel lontano 1981, due anni prima dell'Apple Lisa e tre prima del Macintosh.\nStoria.\nNel 1981, dopo aver costruito lo Xerox Alto, il primo computer in assoluto ad avere un'interfaccia grafica a finestre (un elaboratore destinato comunque alla sperimentazione e non al mercato), la Xerox cre\u00f2 e commercializz\u00f2 questo computer che, nonostante fosse stato costruito per l'utente comune dell'epoca, aveva numerose capacit\u00e0 mai viste prima, che oggi sono considerate degli standard.\nEra pensato come una workstation e aveva la possibilit\u00e0 di essere connesso via Ethernet, di condividere stampanti, server, ed altro. Lo Star usava uno schermo bitmap a finestre con un mouse a due bottoni, che all'epoca non aveva nessun altro computer. In pratica anticipava di molto gli altri computer come sarebbero stati concepiti in futuro ed in particolare l'Apple Lisa, l'Apple Macintosh, il Commodore Amiga, l'Atari 520ST e i PC con Microsoft Windows usati tutt'oggi.\nDescrizione.\nIn questo computer all'avanguardia per l'epoca, erano presenti la metafora della scrivania virtuale con il paradigma di una interfaccia grafica WIMP.\nLe applicazioni erano associate ai corrispondenti file dati, quindi i documenti potevano essere posizionati sul desktop, archiviati o trascinati sul cestello input-output della posta elettronica: l'utente interagiva soprattutto con file di dati, esattamente quello che succede al giorno d'oggi.\nIl computer era dotato di modem: la posta elettronica aveva un'icona che ricordava il doppio cassetto sovrapposto: la stessa che si usava nella realt\u00e0 negli uffici americani di allora, con le grandi scritte sul fronte \"MAIL\" e le specifiche \"IN\" e \"OUT\". Si potevano addirittura organizzare le icone nel modo che si preferiva, ed era disponibile un set di comandi ridotto Star che poteva essere applicato a qualsiasi file di dati: \"Move, Copy, Open, Delete, Show, Properties and Same\". \nPer controllare il sistema, l'utente manipolava elementi grafici sullo schermo invece di scrivere comandi, come nei sistemi tradizionali dell'epoca. Le icone rendevano facile trovare il file desiderato. Lo Star non solo usava principalmente le opzioni di default, ma relegava in secondo piano le informazioni e i comandi che non erano necessari all'utente, che cos\u00ec poteva concentrarsi sul suo lavoro e sulle operazioni basilari. Il sistema si caratterizzava anche per la coerenza grafica degli elementi sullo schermo. I progettisti dello Star infatti enfatizzarono l'aspetto grafico del desktop, delle icone e delle finestre.\nLo sviluppo dello Star.\nGli sviluppatori.\nIl computer nasce dall'idea di numerosi sviluppatori della Xerox, dalle ampie vedute e assai lungimiranti riuniti nel laboratorio SDD (System Development Department) del PARC della Xerox. Fra questi ricordiamo David Liddle, Ralph Kimball, David C. Smith, il primo uomo a scrivere un programma di grandi dimensioni in linguaggio Smalltalk (linguaggio che pur essendo usato fra i concetti di base per la nuova macchina, non venne usato come software di sviluppo), scienziato che introdusse il concetto di usare immagini manipolabili dall'utente che servono ad agire sui dati rappresentati. Immagini conosciute al giorno d'oggi come icone. Altri due sviluppatori erano invece Charles Simonyi e Butler Lampson, i creatori di \"Bravo\" il primo editor di testi che implementasse il concetto WYSIWYG nel concetto pi\u00f9 ampio possibile all'epoca. Il testo poteva essere editato a schermo con caratteristiche come il grassetto, il \"corsivo\", e sottolineato, con l'aspetto grafico e le immagini che venivano riprodotte su di una stampante laser mantenendo le stesse qualit\u00e0 che avevano a schermo. Bisogna ricordare che il successore di Bravo, chiamato BravoX, venne licenziato da numerose ditte dell'epoca e il suo codice venne usato anche per lo sviluppo di Microsoft Word. L'interfaccia grafica fu creata da Lee Jay Lorenzen, il pap\u00e0 di Xerox Ventura Publisher che in seguito, fuoriuscito in Digital, cre\u00f2 l'interfaccia conosciuta in seguito come Graphical Environment Manager (GEM).\nPiattaforme e programmi alla base dell'idea.\nL'hardware e il software vennero sviluppati parallelamente per lo Star Information System e importanti idee e soluzioni vennero prese dal Memex, dallo Sketchpad, da oN Line System (NLS), dallo Xerox Alto, dal linguaggio Smalltalk, e da Bravo, solo per menzionare altri sistemi, alcuni linguaggi e applicazioni che vennero usate come basi per la creazione dello Star. Il software venne scritto in linguaggio Mesa, una versione industriale del Pascal. Per lo sviluppo di questo nuovo sistema la Xerox cre\u00f2 addirittura un nuovo dipartimento chiamato SDD (Systems Development Department), in due localit\u00e0 diverse, El Segundo e Palo Alto.\nI principi di usabilit\u00e0 dello Xerox Star.\nL'illusione di manipolare oggetti in modalit\u00e0 visiva fu posta alla base del progetto. Il concetto di WYSIWYG (\"What You See Is What You Get\", o pi\u00f9 chiaramente nella nostra lingua, \"ci\u00f2 che vedi [sullo schermo] \u00e8 ci\u00f2 che otterrai\" [con la stampa]) fu il paradigma di usabilit\u00e0 posto come traguardo da raggiungere. Venne creata appositamente una nuova serie di vocaboli, per indicare funzioni, procedure ed oggetti del desktop, data la novit\u00e0 dell'ambiente grafico. Data l'epoca erano tutti neologismi. Il principio-guida dei progettisti fu di creare una macchina che corrispondesse alle idee che le idee trovassero una loro espressione concreata nella macchina.\nImportanza ed eredit\u00e0 culturale.\nLo Xerox Star si rivel\u00f2 un computer dalle caratteristiche notevoli, ma troppo avanti per i suoi tempi. Ricevette scarsa attenzione dall'industria e dal pubblico. Il computer, nella sua prima versione, era troppo costoso e troppo difficile da integrare con nuove caratteristiche e nuovi applicativi, nato in un'epoca in cui l'interfaccia grafica GUI non era stata ancora pienamente compresa. Prova ne \u00e8 lo scarso successo dell'Apple Lisa uscito appena due anni dopo, nel 1983. Si sarebbe dovuto attendere ancora un anno, il 1984, perch\u00e9 le interfacce grafiche e il mouse si affermassero con l'Apple Macintosh, un computer dal sistema operativo assai semplice da usare e quindi adatto anche ai neofiti, con numerosi applicativi di produttivit\u00e0 immediatamente utilizzabili, una minima quantit\u00e0 di memoria RAM, e soprattutto un prezzo contenuto, unito ad un design decisamente appariscente e particolarmente accattivante, che ricordava vagamente una testa umana stilizzata come un monolito.\nLa nuova versione dello Star chiamata ViewPoint, fortunatamente non possedeva i difetti di upgrade che caratterizzavano il suo genitore.\nLo Xerox Alto e lo Xerox Star sono computer che hanno influenzato, con i principi alla base del loro funzionamento, tutto il mondo dell'informatica e alle loro funzionalit\u00e0 si sono poi fortemente ispirate numerose applicazioni e interfacce tuttora esistenti. Molti ritengono che se la storia dell'informatica \u00e8 cos\u00ec come la conosciamo e i computer sono come oggi li usiamo, lo si deve alla genialit\u00e0 e alla lungimiranza dei progettisti dello Xerox Star."}
{"id": "82680", "revid": "125095593", "url": "https://it.wikipedia.org/wiki?curid=82680", "title": "Campanula", "text": "Campanula (Campanula \u00e8 un genere di piante spermatofite dicotiledoni appartenenti alla famiglia delle Campanulaceae (sottofamiglia Campanuloideae), dall'aspetto di erbacee annuali-biennali o perenni dal tipico fiore a forma di campana.\nEtimologia.\nIl nome del genere (\u201ccampanula\u201d) deriva dalla forma a campana del fiore; in particolare il vocabolo deriva dal latino e significa: \"piccola campana\".&lt;br&gt;\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina.\n&lt;br&gt;\nDa un punto di vista scientifico il nome del genere \u00e8 stato pubblicato per la prima volta da Carl von Linn\u00e9 (1707\u20131778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum \u2013 1:. 163 1753\" del 1753.\nDescrizione.\nIl portamento:\nLe specie del genere \"Campanula\" sono piante erbacee (raramente legnose), normalmente perenni (esistono anche specie annuali e bienni) alte da pochi centimetri (5\u00a0cm) fino a 2 m con portamento variabile da specie a specie. Quasi tutte contengono delle sostanze lattiginose.\nRadici.\nLe radici sono quasi sempre grosse (rizomatose), ricche di lattice e spesso sono commestibili.\nFusto.\nIl fusto in genere \u00e8 eretto, non molto foglioso e poco ramoso; quasi sempre \u00e8 pubescente e a volte pu\u00f2 essere tomentoso (raramente glabro).\nFoglie.\nLe foglie:\nInfiorescenza.\nInfiorescenza:\nL'infiorescenza \u00e8 ricca di fioriture colorate di bianco, celeste, rosa-lilla, viola-blu, gialle. I fiori sono sessili o peduncolati e sono solitari o riuniti in racemi (lassi o densi) o spighe generalmente terminali. A volte si presentano in capolini privi di brattee.\nFiori.\nI fiori:\nI fiori sono formati da 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi.\nFrutti.\nI frutti sono generalmente delle capsule ovate (erette o pendule) contenenti numerosi semi. Le logge possono essere 3 o 5 (in \"C. medium\") corrispondentemente all'ovario e sono deiscenti per pori (capsula poricida: i pori di deiscenza si aprono inferiormente ai denti del calice che \u00e8 persistente al frutto).\nDistribuzione e habitat.\nDistribuzione e habitat delle specie alpine italiane.\nDelle circa 50 specie spontanee della flora italiana buona parte vivono sull'arco alpino. La tabella seguente mette in evidenza i dati relativi all'habitat, al substrato e alla distribuzione delle principali specie o gruppi alpini:\nSistematica.\nLa famiglia di appartenenza (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (51 nella flora italiana) a distribuzione soprattutto circumboreale.\n&lt;br&gt;\nIl Sistema Cronquist assegna al genere \"Campanula\" la famiglia delle Campanulaceae e l'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG IV sono cambiati anche i livelli superiori (vedi tabella all'inizio a destra).\nLa classificazione (storica) tassonomica del genere \"Campanula\" \u00e8 la seguente:\nIl numero cromosomico delle specie di questo genere \u00e8 molto variabile: da 2n\u00a0=\u00a014 a 2n\u00a0=\u00a0102.\nAttualmente (gennaio 2021) per il genere di questa voce sono state classificate 449 specie.\nFilogenesi.\nStoricamente, la sistematica all'interno del genere \"Campanula\" si basa su alcune caratteristiche morfologiche quali la forma delle foglie, la struttura esterna del fiore oppure dalla presenza o no nel calice di appendici fogliacee riflesse, ma anche da caratteristiche biologiche in genere come la posizione di deiscenza della capsula: superiore, al centro o inferiore; oppure sul modo di dire, ossia come un frutto libera i suoi semi: per pori, per fenditure o altro. In base a questi e altri caratteri si usa dividere il genere in quattro sezioni principali:\nLa circoscrizione e la classificazione infragenerica di \"Campanula\" e molto controversa. Attualmente in base a ricerche di tipo filogenetico sul DNA del cloroplasto e del nucleo si \u00e8 cercato di fare luce sulla classificazione interna di questo genere certamente non monofiletico. Dall'esame di diversi campioni del Nord America (circa il 75% delle specie presenti in questo territorio) sono stati individuati due cladi principali: \"Campanula s.s. clade\" (distribuzione principale: Nord Africa, Europa e Macaronesia) e \"Rapunculus clade\" (distribuzione principale: Nord America, Mediterraneo e Est asiatico) all'interno del quale sono annidati altri due sub-cladi (\"Rapunculus 1\" e \"Rapunculus 2\"). I dati raccolti sul suolo Nord Americano confermano pi\u00f9 o meno precedenti studi analoghi fatti su campioni europei. Questi ultimi studi includono anche un piccolo clade \"Musschia clade\" affine alle campanule e comprendente la \"Campanula primulifolia\" (sinonimo: \"C. alata\" ), \"Campanula peregrina\" , \"Campanula lactiflora\" e \"Musschia aurea\" . I due cladi principali comprendono diverse specie attualmente descritte in generi diversi da \"Campanula\": \"Edraianthus\", \"Michauxia\", \"Azorina\" e \"Trachelium\" in \"Campanula s.s. clade\"; \"Asyneuma\", \"Phyteuma\", \"Legousia\" e altri in \"Rapunculus clade\". Sono state proposte alcune soluzioni per risolvere il problema della tassonomia del genere \"Campanula\". Una prevede di considerare come sinonimi tutti i generi che rientrano nei tre cladi sopra descritti (\"Campanula s.s. clade\" \u2013 \"Rapunculus clade\" \u2013 \"Musschia clade\"); in questo caso il genere sarebbe monofiletico. Un'altra proposta \u00e8 quella di considerare nel genere \"Campanula\" solamente il clado \"Campanula s.s.\" e descrivere le altre specie in generi diversi. In tutti i casi si dovrebbe stravolgere la attuale tassonomia del genere \"Campanula\".\nIl cladogramma a lato tratto dallo studio citato e semplificato (della \"Campanula\" sono descritte solamente le specie presenti sul territorio italiano) dimostra chiaramente l'attuale parafilia del genere.\nSpecie presenti in Italia.\nSul territorio italiano sono presenti le seguenti specie di \"Campanula\":\nSpecie presenti in Europa.\nOltre alle specie sul suolo italiano nel resto dell'Europa (e areale del Mediterraneo) sono presenti le seguenti specie di \"Campanula\" (a lato \u00e8 indicata la distribuzione europea/mediterranea):\nA\nB\nC\nD\nE\nF\nG\nH\nI\nJ\nK\nL\nM\nN\nO\nP\nQ\nR\nS\nT\nU\nV\nW\nY\nZ\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nGeneri simili.\nMolti sono i generi che si avvicinano a quello della \"Campanula\" per una o pi\u00f9 caratteristiche morfologiche; generi che comunque appartengono sempre alla famiglia della Campanulaceae. Di seguito diamo un breve ed incompleto elenco dei generi simili:\nIn questi generi \u00e8 possibile trovare pi\u00f9 di qualche specie che nel passato faceva parte del genere \"Campanula\" (ad esempio la \"Specularia speculum\" una volta era una \"Campanula speculum\", oppure la \"Platycodon grandiflorum\" si chiamava \"Campanula grandiflora\").\nUsi.\nCucina.\nLa specie pi\u00f9 conosciuta come commestibile \u00e8 la \"C. rapunculus\". Si consumano le radici carnose raccolte fin prima dell'inizio della fioritura. Altre specie alimentari sono: \"C. rapuncoloides\" e \"C. persicifolia\". Le prime notizia di un uso commestibile di queste piante le abbiamo nel XV secolo dall'agronomo francese Oliviero de Serres (1539-1619) nel suo \"\u201cTh\u00e9\u00e0tre d'agriculture\u201d\". Ma altri autori europei come lo scrittore e umanista Fran\u00e7ois Rabelais (1494-1553) nel suo Gargantua e Pantagruel ne consigliavano l'uso come insalate estive o autunnali. In Inghilterra molte specie sono giunte importate inizialmente per la coltivazione orticola, poi rimaste come specie ornamentali. \u00c8 il caso della \"C. medium\" e della \"C. persicifolia\" che, individuate in Inghilterra alla fine del Cinquecento dal botanico inglese John Gerard (1545-1612), sono proprie entrambe solamente della nostra flora spontanea, e quindi specie del tutto ignote al clima insulare inglese; ma ancor pi\u00f9 eloquente \u00e8 il caso della \"C. pyramidalis\" (sempre raccolte in Inghilterra dal Gerad) che indubbiamente \u00e8 una specie reperibile allo stato spontaneo solamente nella pianura veneta e friulana.\nGiardinaggio.\nLa coltivazione di queste piante, nei giardini o nelle coltivazioni orticole, gi\u00e0 nel XVIII secolo comprendeva una 20 di specie. Numero che aument\u00f2 nel secolo successivo grazie ad un largo sviluppo delle importazioni europee dagli altri continenti. Oggi questo numero arriva ad una sessantina di specie coltivate soprattutto nel giardinaggio. Esistono tuttavia illustrazioni del XV secolo dove si nota senza dubbio che erano gi\u00e0 al tempo coltivate in vasi o conche.&lt;br&gt;\nVarie sono le specie coltivate come piante ornamentali che si prestano per formare aiuole e bordure nei giardini, per la coltura in vaso sui terrazzi, e industrialmente per la produzione del fiore reciso.&lt;br&gt;\nTra le specie annuali e biennali pi\u00f9 utilizzate, ricordiamo la \"C. longystila\" a fiore blu-lilla cupo di origine caucasica; la \"C. ramosissima\" con grandi fiori colorati di violetto, celeste-lilla e bianco di origine europea; la \"C. medium\" con fiori variamente colorati e spesso doppi.&lt;br&gt;\nLe specie perenni, coltivate come annuali, scartando quindi le piantine sfiorite, sono: la \"C. barbata\" spontanea, con fiori azzurro pallido; la \"C. thyrsoides\" dai fiori gialli e la \"C. isophylla\" nota volgarmente come Stella d'Italia con grandi fiori bianchi o azzurri numerosissimi, che ricoprono il fogliame verde chiaro, raggiunge i 30\u00a0cm e pu\u00f2 essere coltivata in vasi pensili per appartamenti o terrazze; tra le perenni coltivate come biennali ricordiamo la \"C. medium\" molto decorativa con grandi fiori vistosi, e con variet\u00e0 come la \"calycanthea\" dai colori rosa, viola, ecc.&lt;br&gt;\nTra le specie perenni ricordiamo la \"C. fragilis\" dai fiori bianchi e celesti; la \"C. persicaefolia\", spontanea in varie parti del mondo con fiori colorati di blu, azzurro chiaro o bianco, di grande sviluppo, con steli alti fino a 1 m, coltivata per la produzione del fiore reciso; la \"C. portenschlagiana\" (sinonimo di \"C. muralis\") con fiori colorati di azzurro brillante, la \"C. pyramidalis\" coltivabile in vaso, la \"C. carpatica\", la \"C. fragilis\" e la \"C. alliariifolia\" per decorare giardini rocciosi.\nColtivazione.\nLe piante di questo genere preferiscono posizioni a mezzo sole, con terreno soffice, ricco di sostanze organiche e fresco, in zone con buona umidit\u00e0 ambientale.&lt;br&gt;\nLe \"Campanula\" perenni coltivate in vaso, vanno rinvasate in primavera, utilizzando terriccio universale; \u00e8 da prevedere la regolare potatura della chioma cimando i getti apicali per favorire un aspetto pi\u00f9 compatto e per stimolare la fioritura. Concimazioni ogni due settimane, con fertilizzante liquido nel periodo della fioritura.&lt;br&gt;\nAnnaffiature generose e frequenti nebulizzazioni nel periodo pi\u00f9 caldo.&lt;br&gt;\nLe annuali si seminano all'inizio della primavera o in autunno facendo svernare le piantine sottovetro, le biennali o le perenni coltivate come annuali vengono seminate entro giugno con fioritura nella primavera successiva.\nLe perenni si moltiplicano con la semina, o per via agamica con la divisione dei cespi, separando i numerosi germogli che la pianta emette attorno al vecchio ceppo dopo la fioritura, come nella specie \"C. persicifolia\".\nAlcune larve di lepidotteri utilizzano le piante del genere \"Campanula\" come alimento. Tra le varie larve citiamo quella della falena \"Eupithecia vulgata\" e \"Eupithecia centaureata\" (della famiglia delle \"Geometridae\"), delle falene \"Melanchra persicariae\", \"Diarsia mendica\" e \"Amphipyra tragopoginis\" (della famiglia delle \"Noctuidae\")."}
{"id": "82682", "revid": "466539", "url": "https://it.wikipedia.org/wiki?curid=82682", "title": "Guinea", "text": "La Guinea (: ), ufficialmente Repubblica di Guinea (in francese: \"R\u00e9publique de Guin\u00e9e\"), nota informalmente anche come Guinea Conakry, \u00e8 uno Stato dell'Africa occidentale. Confina con Guinea-Bissau e Senegal a nord, Mali a nord e nord-est, Costa d'Avorio a sud-est, Liberia e Sierra Leone a sud, oceano Atlantico a ovest. Il suo territorio racchiude la sorgente dei fiumi Niger, Senegal e Gambia.\nIncluso nel territorio di diversi regni che si susseguirono sull'alto corso del Niger, il paese fu una delle prime regioni toccate dalla tratta degli schiavi. Lo stato che trasse i maggiori profitti dalla tratta fu il Regno di Fouta Djallon, che si consolid\u00f2 nel XVIII secolo vendendo schiavi agli europei in cambio di armi da fuoco. Divenuta colonia francese nel 1898 con la sconfitta dell\"'almami\" Samory Tur\u00e9, la Guinea ha raggiunto l'indipendenza per consultazione referendaria nel 1958; da allora fino al 1984 \u00e8 stata retta dittatorialmente da Ahmed S\u00e9kou Tour\u00e9. Dopo questi la situazione politica si \u00e8 fatta fosca: dal 1984 il regime non democratico \u00e8 proseguito con la presidenza di Lansana Cont\u00e9, terminata il 23 dicembre 2008 con la morte del capo di Stato dopo una grave malattia. La mattina del 23 dicembre l'esercito guineano attua un colpo di stato militare sospendendo ogni attivit\u00e0 politica e sindacale e sciogliendo l'Assemblea Nazionale.\nDotata di notevoli risorse minerarie, la Guinea affida al loro sfruttamento lo sviluppo della propria economia, che conta non solo sull'attivit\u00e0 mineraria, ma anche su quella agricola.\nEtimologia.\nIl nome Guinea (geograficamente assegnato a gran parte della costa occidentale dell'Africa, a sud del Deserto del Sahara e a nord del Golfo di Guinea), deriva probabilmente dal termine Susu che indica \"donna\". La forma italiana deriva dal portoghese Guin\u00e9, nome indigeno dell'Africa. Potrebbe derivare anche dal berbero Akal n-Iguinawen, \"terra dei neri\".\nStoria.\nEpoca precoloniale.\nL'odierna Guinea fu parte di diversi imperi africani, il primo di questi fu l'Impero del Ghana, che conquist\u00f2 questo territorio nel 900.\nNell'VIII secolo, le popolazioni Nalu e Baga si installarono nella regione. Il Regno Sosso, nei secoli XII e XIII, soppiant\u00f2 l'Impero del Ghana, fino a conquistarne la capitale. Successivamente, Sundjata Ke\u00efta form\u00f2 un immenso impero avente per capitale Niani, l'Impero del Mali, che prese il controllo della regione dopo la battaglia di Kirina nel 1235, ma aspri conflitti interni portarono al suo declino durante tutto il XV secolo. A settentrione, l'Impero Songhai, gi\u00e0 vassallo dell'Impero del Mali, fin\u00ec nel 1595, a opera delle truppe del sultano marocchino Ahmed IV al-Mansur, comandate dal generale Jawdar Pasci\u00e0.\nIl XVIII secolo fu molto importante per la Guinea, perch\u00e9 segn\u00f2 l'inizio della diffusione dell'Islam e l'arrivo, nella regione del Futa Jalon, dei Fula, il gruppo etnico che divenne il pi\u00f9 diffuso del paese e che respinse i Sosso verso il litorale.\nSulla costa, la popolazione cre\u00f2 stretti contatti con i mercanti europei, vendendo schiavi, avorio e soprattutto grani di melegueta (una pianta parente dello zenzero utilizzata come spezia) tanto che la regione (comprese le attuali Liberia e Sierra Leone) venne indicata sulle mappe europee come Costa del Pepe.\nQuando i portoghesi arrivarono, trovarono il territorio diviso in varie signorie vassalle dei regni sudanesi. I portoghesi furono i primi a giungere in Guinea, avviando contatti con gli indigeni fin dal XV secolo. (\u2192 Guinea portoghese)\nIn seguito la Guinea fu una delle aree toccate dalla tratta atlantica degli schiavi: nel corso di quattro secoli dalla regione vennero deportati circa 600.000 schiavi.\nEpoca coloniale.\nPer fermare il commercio di schiavi la Francia decise di stipulare patti con le autorit\u00e0 locali. Nel 1890 la Guinea divenne una colonia francese e proprio i francesi fondarono la capitale, Conakry, sull'isola Tombo. In realt\u00e0 i francesi erano penetrati nel territorio gi\u00e0 in precedenza, ottenendo nel 1880 il protettorato sulla regione del Futa Jalon. Nel 1895 la Guinea fu incorporata nell'Africa Occidentale Francese.\nIn seguito al referendum promosso da Charles de Gaulle, la Guinea vot\u00f2 per la sua piena indipendenza il 28 settembre 1958. Il paese divenne ufficialmente indipendente il 2 ottobre dello stesso anno: il periodo coloniale si era quindi concluso.\nIndipendenza.\nPeriodo Tour\u00e9 (1958-1984).\nPrimo Capo di Stato fu Ahmed S\u00e9kou Tour\u00e9, leader del Partito Democratico della Guinea, che alle elezioni territoriali del 1957 aveva ottenuto 56 seggi su 60. Orientato su politiche socialiste, il paese riusc\u00ec comunque a ricevere un notevole flusso di capitale dai paesi capitalisti. Sotto Tour\u00e9 la Guinea svilupp\u00f2 un regime autocratico e un sistema politico chiuso e monopartitico, con un forte controllo dei media e sordo a questioni come diritti umani e libert\u00e0 d'espressione: entrambi vennero ripetutamente e abitualmente calpestati.\nLa Francia interrompe tutte le sue relazioni con la Guinea. Maurice Robert, responsabile del settore Africa del Servizio di documentazione esterna e controspionaggio (SDECE) dal 1958 al 1968, spiega: \"Abbiamo dovuto destabilizzare Sekou Tour\u00e9, renderlo vulnerabile, impopolare e facilitare il suo rovesciamento. Un'operazione di questa portata comporta diverse fasi: la raccolta e l'analisi delle informazioni, l'elaborazione di un piano d'azione basato su tali informazioni, lo studio e l'attuazione dei mezzi logistici e l'adozione di misure di attuazione del piano. Con l'aiuto dei rifugiati guineani esuli in Senegal, abbiamo organizzato anche la macchia mediterranea dell'opposizione a Fouta-Djalon. La supervisione \u00e8 stata fornita da esperti francesi in operazioni clandestine. Abbiamo armato e addestrato questi oppositori guineani a sviluppare un clima di insicurezza in Guinea e, se possibile, a rovesciare S\u00e9kou Tour\u00e9. Tra queste azioni destabilizzanti, posso citare l'operazione \"Persil\", ad esempio, che consisteva nell'introdurre nel paese una grande quantit\u00e0 di banconote guineane contraffatte per squilibrare l'economia. \u00bb\nL'economia fu condotta verso un controllo statale pressoch\u00e9 completo, attuato con nazionalizzazioni di massa.\nL'opposizione politica ricevette una durissima repressione: gli oppositori politici furono internati a Camp Boiro. Le riforme economiche di quegli anni non portarono a progressi economici particolari. Tour\u00e9, sostenuto per il suo nazionalismo etnico, si scontr\u00f2 per la sua politica repressiva con la sua stessa etnia, i Malink\u00e9. Ossessionato da possibili complotti alle sue spalle, Tour\u00e9 fece imprigionare gli oppositori presunti o effettivi. Questa situazione port\u00f2 molti cittadini a emigrare verso i paesi vicini.\nPresidenza Cont\u00e9.\nTour\u00e9 mor\u00ec il 26 marzo 1984. Fu sostituito momentaneamente dal Primo Ministro Louis Lansana Beavogui, rovesciato il 3 aprile da una giunta militare guidata da Lansana Cont\u00e9 e Diarra Traor\u00e9. I due divennero rispettivamente presidente e primo ministro. Cont\u00e9 denunci\u00f2 subito gli abusi di Tour\u00e9 e il suo scarso rispetto dei diritti umani, liberando 250 prigionieri politici e invitando 200.000 emigrati a tornare nel paese. Inoltre si adoper\u00f2 per cancellare molte delle misure politiche ed economiche introdotte dal dittatore, ma la povert\u00e0 non diminu\u00ec sensibilmente e non si avvertirono segni forti di un ritorno alla democrazia. Nel 1985 Traor\u00e9 tent\u00f2 di rovesciarlo con un colpo di Stato, ma questa azione fall\u00ec e Traor\u00e9 stesso venne giustiziato. Nel 1992 Cont\u00e9 annunci\u00f2 il ritorno del potere nelle mani dei civili con elezioni presidenziali nel 1993 ed elezioni parlamentari nel 1995, nelle quali la formazione del presidente, il Partito dell'unit\u00e0 e del progresso (\"Parti de l'Unit\u00e9 et du Progr\u00e8s\", PUP), conquist\u00f2 71 seggi su 114.\nNonostante questi apparenti esercizi di democrazia, il controllo di Cont\u00e9 sul paese si fece sempre pi\u00f9 saldo e and\u00f2 consolidandosi negli anni. Parallelamente le proteste si intensificarono, culminando nell'assalto al palazzo presidenziale nel febbraio del 1996: vista l'emergenza, Cont\u00e9 fu costretto a prendere il controllo dell'esercito e a dare un segnale di democratizzazione, nominando dopo tanto tempo un primo ministro, Sydia Tour\u00e9, che rappresentasse una divisione del potere. La situazione interna non parve cambiare e la riconferma del presidente nel 1998 rese il clima interno ancora pi\u00f9 pericoloso. Nel settembre 2001 fu arrestato il principale membro dell'opposizione, Alpha Cond\u00e9. Cond\u00e9, catturato e processato, fu condannato a cinque anni di reclusione ma dopo non molto rilasciato, anche se trascorse un periodo di esilio in Francia. Intanto il presidente promosse sempre nel 2001 un referendum, per allungare il termine del mandato presidenziale: il referendum fu vinto con il 98,4% dei votanti a favore. Venne confermato per la terza volta nel 2003 con il 95,3% dei voti. Nel gennaio 2005 sfugg\u00ec a un probabile attentato alla sua vita, durante una sua rara apparizione pubblica a Conakry. Nel frattempo la corruzione aveva raggiunto livelli altissimi, e la situazione economica non mostrava grandi miglioramenti.\nDal 4 dicembre 2004 al 5 aprile 2006 Cellou Dalein Diallo fu primo ministro.\nNel gennaio 2007 cominci\u00f2 un periodo di protesta generale a livello nazionale, che port\u00f2 migliaia di guineani in piazza a protestare contro il presidente e il suo ormai lunghissimo mandato.\nLe proteste si fermarono il 27 gennaio, dopo forti scontri tra manifestanti e polizia, che causarono circa 90 morti e 300 feriti. Sull'orlo di una guerra civile e in crisi politica, la Guinea vedeva ormai sempre pi\u00f9 prossima la possibilit\u00e0 di un radicale cambiamento politico. Il contestato presidente Lansana Cont\u00e9 nomin\u00f2 nel febbraio 2007 come nuovo primo ministro Eugene Camara, suo stretto collaboratore. Tale decisione venne avversata duramente dall'opposizione. Il 1\u00ba marzo 2007 divent\u00f2 primo ministro Lansana Kouyat\u00e9, molto pi\u00f9 gradito del predecessore: la sua nomina venne approvata dagli oppositori del presidente.\nLe proteste terminarono proprio grazie alla nomina di Kouyat\u00e9, poich\u00e9 come imprescindibile condizione per la fine delle contestazioni vi era la scelta di un primo ministro che venisse approvato dalla popolazione. Nonostante questo, Cont\u00e9 stesso disse che la nomina di Kouyat\u00e9 non era derivata da pressioni e afferm\u00f2 di essere soddisfatto dell'operato del primo ministro. Come accennato prima, si temette la guerra civile: Stati Uniti e Unione Europea espressero la loro preoccupazione per i fatti di quei giorni e l'Unit\u00e0 di Crisi Internazionale chiar\u00ec che un eventuale conflitto civile guineano avrebbe compromesso la stabilit\u00e0 dei paesi confinanti: proprio riguardo a ci\u00f2 Lansana Cont\u00e8 incontr\u00f2 il 20 febbraio la presidentessa della Liberia Ellen Johnson Sirleaf e il presidente del Sierra Leone Ahmad Tejan Kabbah.\nIl 23 dicembre 2008, a 74 anni, Cont\u00e9 mor\u00ec al termine di una grave malattia. Lo stesso giorno l'esercito guineano attu\u00f2 un colpo di Stato militare sospendendo ogni attivit\u00e0 politica e sindacale, sciogliendo l'Assemblea Nazionale e sospendendo la costituzione. Il 24 dicembre il Capitano Moussa Dadis Camara, in precedenza responsabile dei carburanti per le forze armate, si pose alla guida dello Stato dell'Africa occidentale, annunciando le elezioni per il 2010.\nPresidenza Alpha Cond\u00e9.\nNel novembre del 2010 per la prima volta dopo pi\u00f9 di 50 anni si svolsero elezioni giudicate relativamente libere e trasparenti. Da queste elezioni usc\u00ec vincitore il leader del partito d'opposizione Alpha Cond\u00e9, che divenne presidente e promise riforme per il Paese.\nBen presto le prospettive di sviluppo sotto la presidenza di Alpha Cond\u00e9 svanirono e il Paese piomb\u00f2 in una crisi economica senza precedenti.\nIn Guinea non c'erano pi\u00f9 strade percorribili a causa della totale assenza di manutenzione.\nIl regime di Alpha Cond\u00e9 divenne violento e sanguinario.\nOgni giorno si contavano i morti nelle file delle opposizioni, uccisi sia dalla polizia sia dalle milizie Donzos, utilizzate dal presidente come armata privata.\nAlpha Cond\u00e9 dichiar\u00f2 pi\u00f9 e pi\u00f9 volte, pubblicamente e nella indifferenza della Comunit\u00e0 Internazionale, che non avrebbe lasciato il potere al termine del secondo mandato, a fine 2020 il Paese era sull'orlo della guerra civile.\nCon le elezioni del 22 marzo 2020 si verificarono scontri sanguinosi in cui la popolazione vide reprimere le manifestazioni delle opposizioni. Il Presidente Cond\u00e9 inser\u00ec nelle votazioni amministrative un quesito referendario per poter continuare il suo mandato: la possibilit\u00e0 di rieleggere il Presidente della Repubblica per altri due mandati di 6 anni ciascuno.\nColpo di Stato del 2021.\nIl 5 settembre 2021, un gruppo di militari delle forze speciali ha catturato Alpha Cond\u00e9, disciolto tutte le istituzioni governative, imposto il coprifuoco, chiuso i confini aerei, marittimi e terrestri e sospeso la Costituzione. Mamady Doumbouya si \u00e8 autoproclamato presidente e il Paese \u00e8 retto da una giunta militare il cui governo \u00e8 nominato Comitato nazionale per la riconciliazione e lo sviluppo.\nGeografia.\nMorfologia.\nLa Guinea si estende su un'area di 245.857 chilometri quadrati, poco pi\u00f9 grande di quella del Regno Unito. Il paese si trova nella regione dell'Africa occidentale, poco pi\u00f9 a sud della fascia del Sahel.\nConfina con la Guinea-Bissau per 386\u00a0km, il Mali per 858\u00a0km e il Senegal per 330\u00a0km a nord, Mali e Costa d'Avorio per 610\u00a0km a est, e Sierra Leone per 652\u00a0km e Liberia per 563\u00a0km a sud; affaccia a ovest sul golfo di Guinea. Geograficamente ricca di diversit\u00e0, la Guinea risulta molto varia sotto il profilo geografico.\nIl paese \u00e8 diviso in quattro regioni principali: la Guinea marittima, una stretta striscia costiera; la Media Guinea, una regione interna pastorale, caratterizzata da forti escursioni termiche; l'Alta Guinea si trova a nord, copre anche alcune aree di Sierra Leone, Costa d'Avorio e Liberia e l'ambiente \u00e8 quello della savana; e la Guinea Forestale, che \u00e8 appunto una zona con un grande patrimonio forestale e nella quale abbondano le piogge: anche per questo \u00e8 la parte pi\u00f9 popolata del paese e ha addirittura problemi di sovrappopolamento.\nIn questa regione ripararono molti rifugiati scappati in seguito alle guerre civili in Sierra Leone, Liberia e Costa d'Avorio. Nella Bassa Guinea vi \u00e8 la regione del Fouta Djalon, abitata pi\u00f9 che altro dall'etnia Fula. Tale regione, ricca di acque e situata a un'altitudine di circa 900 metri, \u00e8 la pi\u00f9 importante del paese.\nIdrografia.\nMolti fiumi attraversano la Guinea. Alcuni di questi sono Konkour\u00e8, Moa, Saint Paul, Saint John, Sankarani, Koro, Corubal, Gambia. I due fiumi pi\u00f9 importanti sono Bafing (secondo per lunghezza); il Niger \u00e8 il pi\u00f9 lungo. Ha due affluenti: Bala e Milo; sfocia a delta nel Golfo di Guinea.\nClima.\nLa Guinea, poco a nord dell'equatore, ha ovviamente un clima tropicale nelle zone costiere e anche in buona parte di quelle interne. La stagione delle piogge dura da aprile a novembre, e presenta temperature abbastanza alte ed elevata umidit\u00e0. Al contrario, da novembre a marzo si ha una stagione secca, dannosa per lo sviluppo della vegetazione. Nonostante questo, piove in media 11 mesi su 12; all'estremo nord-est la stagione secca ha per\u00f2 una durata superiore: le zone settentrionali, essendo vicine alla fascia del Sahel, sono minacciate dalla siccit\u00e0. Ma oltre a questa, diversi sono i problemi ambientali: soprattutto nelle vicinanze della regione del Sahel avanza la desertificazione, e anche la deforestazione grava sul territorio. Infine, il suolo \u00e8 danneggiato da inquinamento ed erosione.\nNotevoli le risorse del sottosuolo: anzitutto bauxite, ma anche ferro e diamanti.\nSociet\u00e0.\nDemografia.\nLa popolazione guineana contava al 2009 poco pi\u00f9 di 10 milioni di abitanti. Il tasso annuo di crescita demografica era del 2,62% nel 2007, con un tasso di natalit\u00e0 del 41% e di mortalit\u00e0 del 15%. La mortalit\u00e0 infantile \u00e8 altissima, miete 90 vittime ogni 1.000 nati vivi. Questo dato \u00e8 in lento miglioramento, ma riflette una situazione sanitaria veramente critica. Breve l'aspettativa di vita: 50 anni per le donne e 48 per gli uomini.\nLa popolazione \u00e8 in continua crescita ed \u00e8 in gran parte rurale; a parte Conakry, le citt\u00e0 non sono molto abitate. La densit\u00e0 \u00e8 di 38 abitanti per chilometro quadrato, bassa ma irregolare; gli abitanti del Paese si concentrano specialmente nella regione delle foreste, dove sono affluiti molti rifugiati dalla Sierra Leone, dalla Costa d'Avorio e dalla Liberia durante le guerre civili in questi paesi. E sono proprio i rifugiati a variare ulteriormente la composizione etnica, linguistica e religiosa della Guinea. L'istruzione deve fare molti passi avanti; al 2005 l'analfabetismo toccava il 59% dei guineani. La situazione sanitaria sembra per\u00f2 migliorata dall\"'Iniziativa di Bamako\", nel 1987, che ha portato un miglioramento dei principali indicatori sanitari. Ma un grave problema \u00e8 rappresentato dalla SIDA (AIDS), alla cui diffusione concorre anche la poligamia.\nEtnie.\nIn Guinea la popolazione comprende oltre 24 gruppi etnici. I pi\u00f9 diffusi sono i fula, che formano il 40% della popolazione e abitano soprattutto nella regione montuosa del Futa Jalon. Il secondo gruppo \u00e8 quello dei mandinka, noto anche come \"mandinko\": costituiscono il 30% degli abitanti del territorio.\nAbitano soprattutto nella parte centro-orientale, nelle regioni di Kankan e Faranah. Al terzo posto per numero di individui sono i sosso (in francese \"soussou\"), la cui lingua \u00e8 il susu, i quali costituiscono il 20% della popolazione. Sono concentrati quasi tutti a Conakry e nella regione di Kindia. Altri gruppi, fra cui i guerz\u00e9 (o \"kpelle, kp\u00e8l\u00e9, pele, nguerze, ngere\") si spartiscono il restante territorio della regione di Nz\u00e9r\u00e9kor\u00e9.\nReligione.\nLa composizione religiosa della popolazione guineana \u00e8 la seguente:\nIn seguito alla colonizzazione e alla diffusione dell'Islam, i culti tradizionali africani hanno subito un ridimensionamento molto deciso, ma sono comunque ancora praticati da una percentuale consistente degli abitanti. La componente cristiana \u00e8 divisa tra varie confessioni, ma in maggioranza si tratta di cattolici.\nLingue.\nLa lingua ufficiale \u00e8 il francese, ma sono largamente diffuse le lingue locali, appartenenti alle diverse etnie che abitano il territorio; fula, maninka, susu, guerze sono gli idiomi locali tra i pi\u00f9 parlati. Modesta la diffusione dell'arabo, per\u00f2 favorita dal forte seguito che l'islam ha in Guinea. Il susu, parlato a Conakry e nelle zone costiere, non \u00e8 una lingua franca, ma la sua diffusione \u00e8 comunque notevole tra la popolazione.\nOrdinamento dello stato.\nSuddivisione amministrativa.\nLa Guinea \u00e8 amministrativamente organizzata in 7 regioni, che a loro volta si dividono in 33 prefetture. La capitale Conakry gode dello status di regione ed \u00e8 una zona speciale, che ha una propria prefettura.\nLe regioni della Guinea, pi\u00f9 la capitale, sono qui elencate:\nCitt\u00e0 principali.\nCirca tre quarti dei guineani abita in zone rurali, le citt\u00e0 sono in genere poco abitate. La capitale Conakry, con una popolazione di circa 2 milioni di abitanti, costituisce un'eccezione. Altre notevoli citt\u00e0 sono Kankan, Lab\u00e9 e Kindia.\nConakry ospita il Museo Nazionale di Guinea (\"Mus\u00e9e national de Sandervalia)\" e ha un certo numero di attrattive che la rendono la pi\u00f9 grande citt\u00e0 del paese. Gli altri centri spesso si sviluppano intorno ad attivit\u00e0 economiche di punta, come quella estrattiva. Nz\u00e9r\u00e9kor\u00e9, a sud, \u00e8 la pi\u00f9 importante citt\u00e0 della parte forestale della Guinea, e nel 1996 aveva pi\u00f9 di 100.000 abitanti.\nIstituzioni.\nLa Guinea \u00e8 una repubblica presidenziale. Attualmente, il Capo di Stato \u00e8 Mamady Doumbouya che, dopo aver spodestato il precedente presidente Alpha Cond\u00e9 in carica dal 2010 con un colpo di stato, ha ufficialmente messo il Paese in mano a una giunta militare. Il presidente ricopre anche il ruolo di capo delle forze armate. Il potere esecutivo \u00e8 in mano al presidente e ai membri del suo gabinetto, nominato da lui in persona e guidato dal primo ministro, che, tuttavia, attualmente \u00e8 vacante visti gli avvenimenti citati precedentemente. L'Assemblea Nazionale detiene il potere legislativo, \u00e8 composta di 114 membri e viene rinnovata ogni quattro anni, ma quest\u2019ultima per ora rimane sospesa.\nForze armate.\nLe spese militari assorbono l'1,7% del PIL nel 2007, meno rispetto al 2,9% dell'anno precedente.\nDal 1997 il presidente Cont\u00e9 si \u00e8 occupato in prima persona delle forze armate, che si trovano sotto il controllo del Ministero della Difesa. Questa decisione gli parve opportuna dopo che nel febbraio del 1996 una massa di suoi contestatori aveva assaltato il palazzo presidenziale: una gestione diretta delle forze armate gli avrebbe permesso di dare maggiore stabilit\u00e0 al suo governo.\nLe forze armate della Guinea si dividono in quattro branche:\nPolitica.\nPolitica interna.\nSotto la presidenza di Tour\u00e9 il partito dominante fu quello del presidente, il Partito democratico della Guinea. In questo periodo ci furono delle restrizioni per i mezzi di informazione e statali risultarono i sistemi economico e politico: nel primo lo stato fu messo al centro di ogni attivit\u00e0, il secondo fu caratterizzato da un monopartitismo. Il governo si dimostr\u00f2 abbastanza debole nel mantenere il controllo del potere; morto Tour\u00e9, il panorama politico mut\u00f2 radicalmente. Quello stesso anno, il 1984, con un colpo di Stato Lansana Cont\u00e9 prese la guida del paese insieme a Diarra Traor\u00e9, suo aiutante nel golpe. Cont\u00e9 deplor\u00f2 le violenze e le scorrettezze del suo predecessore, promettendo una nuova costituzione e la formazione di un sistema politico democratico e liberale, oltre che aperto a chiunque.\nMa la situazione interna non parve cambiare: la costituzione non fu sostituita e il monopartitismo rest\u00f2, ma questa volta con il partito di Cont\u00e9, Partito dell'unit\u00e0 e del progresso. Nel 1985 Traor\u00e9 tent\u00f2 di rovesciarlo; il tentativo fall\u00ec ma espresse apertamente il malcontento popolare, sempre crescente. Sebbene non ci fosse il terribile scenario di Tour\u00e9 e venissero anzi registrati seri miglioramenti per i diritti umani, non si parl\u00f2 di democrazia se non nei primi anni novanta, quando furono finalmente concesse delle elezioni. Queste ultime non furono altro che plebisciti per Cont\u00e9, spesso contestati o boicottati dall'opposizione. Nel 1989 venne finalmente data una nuova costituzione al paese, che apr\u00ec al multipartitismo e segn\u00f2 la fine, una volta per tutte, del regime. Ma ci\u00f2 \u00e8 relativo: da una parte i partiti di opposizione esistono e sono permessi, ma dall'altro Cont\u00e9 \u00e8 ancora presidente e non si nutre alcuna speranza per un passaggio di poteri, se non a un suo fidato. Questo \u00e8 avvalorato dal fatto che il presidente ha affermato di essere sopra tutti.\nNonostante questo il potere dello stesso Cont\u00e9 \u00e8 instabile: nel 1996 l'assalto di una folla di rivoltosi al palazzo presidenziale lo ha costretto a mettersi a capo dell'apparato militare, attivit\u00e0 che svolge ancora, segno di una continua attesa di altre rivolte: che si sono verificate.\nLa mobilitazione generale del gennaio 2007 ha messo in seria crisi non solo il sistema politico interno, ma anche e soprattutto la stabilit\u00e0 dell'intera regione.\nCon le elezioni del 22 marzo 2020 si verificano scontri sanguinosi in cui la popolazione vede reprimere le manifestazioni delle opposizioni. Il Presidente Cond\u00e9 inserisce nelle votazioni amministrative un quesito referendario per poter continuare il suo mandato: la possibilit\u00e0 di rieleggere il Presidente della Repubblica per altri due mandati di 6 anni ciascuno. Oggi Alpha Cond\u00e9 ha 82 anni e ha visto estendere il suo potere per ulteriori 12 anni fino alla veneranda et\u00e0 di 94.\nIl 5 settembre 2021, la Guinea ripiomba in un governo militare dopo che alcuni golpisti, guidati dal Capo delle Forze speciali Mamady Doumbouya, hanno catturato il presidente e sospeso le istituzioni, i diritti dei cittadini e la Costituzione. I confini aerei, terrestri e marittimi rimangono, per ora, chiusi, mentre il coprifuoco \u00e8 stato imposto ai cittadini.\nPolitica estera.\nLe politiche socialiste di Tour\u00e9 lo avvicinarono al modello sovietico prima, a quello cinese poi. Nonostante la nazionalizzazione generale dell'economia la Guinea riusc\u00ec per\u00f2 ad attirare investimenti, e quindi flussi di capitali, dai paesi capitalisti, con i quali i rapporti non furono mai apertamente ostili. Dopo la presa di potere di Cont\u00e9 l'apertura ai paesi occidentali \u00e8 stata molto pi\u00f9 netta: Tour\u00e9 aveva avuto con essi delle relazioni sempre ambigue e altalenanti. Nel 1975 furono ristabilite normali relazioni diplomatiche con l'ex madrepatria francese e con la Germania.\nMolto pi\u00f9 complicate sono state nel tempo le relazioni della Guinea con i paesi vicini. Tour\u00e9 nei primi anni sessanta inaugur\u00f2 una politica di collaborazione con i paesi africani, ma quest'opera fu vanificata dalle tensioni avute con il Ghana nel 1966: quell'anno un colpo di Stato rovesci\u00f2 il presidente Nkrumah, che trov\u00f2 rifugio in Guinea. Proprio questo caus\u00f2 tra i due paesi non poche tensioni. La Guinea entr\u00f2 in uno stato di isolamento a livello regionale, al quale il dittatore tent\u00f2 di porre rimedio inserendo il paese nell'Organizzazione per la valorizzazione del Senegal. La Guinea ha continuato i suoi programmi di cooperazione regionale, costituendo con Ghana e Mali l'Unione degli Stati Africani, e ader\u00ec alla Carta dell'organizzazione dell'unit\u00e0 africana. Nel 1978 furono riallacciati normali rapporti con Senegal e Costa d'Avorio. Dal 1990 il paese ha offerto asilo a circa 700.000 rifugiati scappati dalla Liberia, dalla Sierra Leone e dalla Guinea-Bissau, in fuga dalle guerre civili di questi paesi.\nLa Guinea fa parte dell'ONU, dell'Unione Africana ed \u00e8 associata all'Unione europea.\nEconomia.\nLe condizioni economiche della Guinea sono molto precarie, nonostante sia il paese col sottosuolo pi\u00f9 ricco d'Africa con tanti giacimenti di petrolio, oro, ferro, platino ecc. non li ha mai sfruttati per lo sviluppo economico tanto che nel 2006 il 47% dei guineani viveva sotto la soglia di povert\u00e0. Il paese fa parte della lista dei Paesi Meno Sviluppati, stilata dalle Nazioni Unite. L'Indice di Sviluppo Umano, attorno allo 0,3, \u00e8 uno dei pi\u00f9 bassi del mondo. Per il suo sviluppo economico il paese cerca di contare sulle proprie riserve di bauxite e tenta di migliorare l'agricoltura: le grandi potenzialit\u00e0 per migliorare il settore agricolo sono date da condizioni geografiche favorevoli, ma un ostacolo serio \u00e8 rappresentato dalle infrastrutture generalmente carenti. L'inflazione, dopo i picchi a met\u00e0 degli anni 2000, ha raggiunto il 9%: nel 2003 era appena del 6%; la disoccupazione \u00e8 inferiore al 3%.\nL'economia guineana \u00e8 stata caratterizzata nel periodo fra 2010 e 2017 da tassi di crescita robusti, attorno alla media dell'8%. Il debito estero che nel 2005 aveva toccato il 98% del PIL, \u00e8 sceso al 40% del PIL nel 2017.\nDagli anni novanta il governo ha deciso di ridurre il peso dello Stato sull'economia, prima quasi interamente statalizzata, specialmente per le attivit\u00e0 commerciali; molte le misure per incrementare gli investimenti esteri, attratti soprattutto per la porzione mineraria dell'economia.\nTuttavia questi sforzi sono stati a volte resi vani da corruzione e inefficienza, nati anche da una situazione sociale poco incoraggiante: sia il sistema sanitario sia quello della pubblica istruzione si dimostrano spesso carenti. E proprio questo \u00e8 segno di una maturit\u00e0 economica\nche non \u00e8 mai arrivata nel settore dei servizi.\nL'agricoltura impiega oltre il 75% della popolazione attiva e contribuisce alla formazione di un quinto del prodotto interno lordo. I programmi di sviluppo del governo agiscono soprattutto in questo apparato economico, ancora oggi basilare per la crescita dell'economia. La superficie coltivata \u00e8 molto limitata, corrisponde solo al 3% di quella totale. Le colture pi\u00f9 importanti sono quelle alimentari: riso, mais, sorgo, manioca, patate e altro, la maggiore produzione \u00e8 quella di riso. Altre coltivazioni sono riservate alle esportazioni, come caff\u00e8, ananas, agrumi, arachidi e palme da olio.\nMa il settore primario si basa anche sull'allevamento, praticato in massima parte nella Guinea centrale, regione pastorale interno. Il patrimonio zootecnico \u00e8 costituito soprattutto da ovini, caprini e volatili. La pesca, finalizzata ovviamente alla vivacizzazione del commercio, \u00e8 in via di sviluppo, anche se la strada da fare per sensibili miglioramenti \u00e8 ancora lunga. Godendo di un notevole patrimonio forestale, sono disponibili considerevoli risorse di legname, utilizzato perlopi\u00f9 come combustibile.\nIl settore secondario racimola pochi addetti, ma contribuisce per il 38,4% alla formazione del PIL. La produzione industriale \u00e8 in forte crescita. Lo sviluppo di questo settore \u00e8 molto mediocre, perch\u00e9 soffre della mancanza di manodopera adeguatamente qualificata, molte aziende sono gestite da capitali stranieri misti. Gli stabilimenti presenti nel paese sono dediti alla lavorazione dei prodotti agricoli e del legname. Il sottosuolo dispone di buone risorse, specialmente bauxite, ferro, diamanti, uranio, oro; petrolio e carbone sono totalmente assenti. La Guinea \u00e8 il secondo produttore mondiale di bauxite, dopo l'Australia: i pi\u00f9 importanti giacimenti si trovano a Bok\u00e8 e Kindia. Anche l'estrazione del ferro \u00e8 ben sviluppata: nella penisola di Kaloum, nella regione di Bok\u00e8, \u00e8 presente un giacimento che \u00e8 tra i pi\u00f9 grandi del pianeta. Nonostante queste potenzialit\u00e0, l'arretratezza economica impedisce di poterle sfruttare appieno. Dopo l'agricoltura, proprio l'industria, pi\u00f9 nello specifico quella estrattiva, \u00e8 stata al centro di grandi sforzi per lo sviluppo. Visti i molti fiumi interni, la Guinea sfrutta il proprio potenziale idroelettrico per quanto riguarda l'energia.\nIl terziario \u00e8 irrilevante per numero di individui impiegati e per importanza economica, ma in realt\u00e0 forma oltre il 42% della ricchezza nazionale; nel terziario, come spesso accade nei paesi in via di sviluppo, la mancanza di addetti \u00e8 compensata da una produttivit\u00e0 maggiore che in settori che assorbono una parte maggiore di popolazione attiva. Bauxite e diamanti dominano le esportazioni, che consistono anche nei prodotti agricoli da esportazione gi\u00e0 citati (caff\u00e8, arachidi etc.); le importazioni consistono in beni strumentali, alimentari e materie prime. Dopo anni di lieve passivo, attualmente la bilancia commerciale \u00e8 in leggero attivo.\nLa valuta \u00e8 il franco guineano.\nTrasporti.\nLa rete di trasporti \u00e8 insufficiente. Metropolitane e servizio tranviario sono assenti, ma in compenso la Guinea dispone di 1.086\u00a0km di ferrovie, non tutte connesse fra loro. La rete locale si collega con quelle di Liberia, Senegal e Costa d'Avorio. La linea di collegamento con la Liberia ha un cambio di scartamento di 1.000\u00a0mm, ma ne \u00e8 stato proposto uno di 1.435\u00a0mm. Treni e ferrovie possono avere uno sviluppo maggiore grazie all'esigenza di trasporti per attivit\u00e0 economiche come quella mineraria; la rete che collegava Conakry a Bamako (capitale del Mali) \u00e8 stata abbandonata. Al 2006, i trasporti interni avvengono soprattutto per automobile. La rete stradale \u00e8 di 30.500\u00a0km, dei quali solo poco pi\u00f9 di 5.000 asfaltati.\nIl trasporto aereo non \u00e8 interno ma solo internazionale; nella Guinea ci sono 15 aeroporti, Conakry possiede un aeroporto internazionale, a Gbessia. Le idrovie sono composte da 1.295\u00a0km di acque navigabili, i porti principali sono Conakry e Kamsar.\nAmbiente.\nLa Guinea si divide in quattro zone distinte: una stretta fascia pianeggiante costiera, l'altopiano del Futa Jalon, i bassopiani aridi nord-orientali e la Regione delle Foreste nella parte sud-orientale del paese. Dall'altopiano del Fouta Jalon, che supera di 1500 m di altitudine, nascono i fiumi Gambia e Senegal e parte del Niger, sebbene la sorgente vera e propria di quest'ultimo si trovi pi\u00f9 a sud, vicino al confine con la Sierra Leone. La parte sud-orientale della Guinea \u00e8 pianeggiante e ricoperta da una fitta vegetazione, ma la foresta pluviale vergine sopravvive soltanto in pochi tratti.\nGli animali di grossa taglia si vedono raramente, sebbene la foresta sia popolata da antilopi d'acqua, bonghi, bufali, babbuini, leopardi e leoni, e le acque dei fiumi da coccodrilli, lamantini e ippopotami. L'abbondante fauna avicola comprende buceri guancebrune, astori codalunga, pappagalli grigi e pigliamosche neri. Due anfibi degni di nota, entrambi endemici del Mont Nimba, sono la rana golia, che pu\u00f2 arrivare a pesare anche tre chili, e il rospo del Mont Nimba, che d\u00e0 alla luce ranocchie completamente sviluppate. La Guinea \u00e8 una delle ultime roccaforti degli scimpanz\u00e9. La colonia stanziata nei pressi di Bossou ha suscitato grande interesse mediatico nel 2005, dopo che un ricercatore giapponese aveva documentato che queste scimmie non soltanto sapevano individuare e neutralizzare le trappole preparate per loro, ma erano in grado di trasmettere questa competenza anche agli altri membri del gruppo. Poich\u00e9 la Guinea confina con la Costa d'Avorio e il Senegal, paesi che ammettono il commercio dell'avorio, la gi\u00e0 esigua popolazione di elefanti del paese \u00e8 particolarmente a rischio.\nIn Guinea ci sono molte aree protette (\"for\u00eats class\u00e9es\"), sebbene si faccia poco per far rispettare le norme in materia di tutela ambientale. La Riserva Naturale del Monte Nimba, nell'estremo sud-est del paese, lungo il confine con la Costa d'Avorio, \u00e8 classificata come Patrimonio Mondiale dall'UNESCO, cosa che per\u00f2 non ha impedito al governo di aprire una miniera di ferro sul fianco della montagna. Nelle vicinanze si trova anche la For\u00eat Class\u00e9e de Ziama, dove la foresta pluviale si conserva incontaminata (almeno per il momento) e gli elefanti si vedono spesso. Il futuro dei due parchi nazionali, il Parc Transfrontalier Niokolo-Badiar, vicino a Koundara, e il Parc National du Haut Niger, a nord-est di Faranah, si presenta incerto a causa della mancanza di fondi.\nI dati relativi alla tutela ambientale della Guinea sono allarmanti. La popolazione di quasi tutte le specie animali \u00e8 in costante diminuzione e per gran parte della flora e della fauna non \u00e8 mai stata effettuata una raccolta nemmeno dei dati fondamentali. Il problema principale \u00e8 la deforestazione. Il rimpatrio della maggior parte dei profughi ha alleviato il problema dell'abbattimento per far posto ai terreni agricoli, ma il disboscamento continua, favorito dalla mancanza pressoch\u00e9 totale di controlli, e nel sud sta avanzando cos\u00ec rapidamente che la Regione delle Foreste meriterebbe un nuovo nome. Lungo la costa, buona parte delle foreste di mangrovie \u00e8 stata abbattuta per far posto alla coltivazione del riso e la pesca sregolata sta diventando sempre pi\u00f9 un problema. Le grandi compagnie minerarie si sono impegnate a migliorare i metodi di estrazione e qualche segno che ci\u00f2 sta effettivamente avvenendo comincia gi\u00e0 a notarsi.\nCultura.\nArte.\nCome molti paesi dell'Africa occidentale, la Guinea ha tradizioni molto ricche in diversi ambiti culturali, come per esempio in arte e letteratura.\nLetteratura.\nLe notevoli influenze arabe non hanno impedito all'etnia Fula, la maggiore del paese, di sviluppare una propria tradizione poetica, che si pu\u00f2 dire molto ricca: temi principali, la morale e la religione; l'etnia Mandingo si distingue per i suoi cantastorie, che raccontano le vicende guineane in forma leggendaria. Il primo scrittore guineano \u00e8 stato uno schiavo vissuto in Spagna, Juan Latino, che nel XVI secolo compose opere in latino. Varia anche la tradizione narrativa, che ha potuto contare, prima dell'indipendenza, sull'autore Keita Fodeba. Fodeba, attore noto nel paese, ha rappresentato con opere teatrali le leggende della sua terra.\nDopo l'indipendenza il panorama letterario mut\u00f2, poich\u00e9 molti autori preferirono l'esilio alla dittatura di Ahmed S\u00e9kou Tour\u00e9. Lo stesso Tour\u00e9 fu un autore di saggi, e molte delle opere composte in Guinea sotto di lui furono caratterizzate da una propaganda ideologica sempre presente; gli esuli mostrarono nei loro scritti un certo impegno politico, denunciando apertamente le feroci dittature che opprimevano l'Africa. Tra questi si sono distinti Alioune Fantour\u00e9 e William Sassine: il primo ha denunciato con \"Il cerchio dei tropici\", del 1972, la lotta interna per il potere, il secondo con \"San signor Baly\" del 1973 mette in risalto gli affanni degli uomini che vivono in societ\u00e0 che li annientano. Numerosi i saggisti, come l'etnologo I. A. Sow e lo storico I. Kak\u00e9. Forme di letteratura pi\u00f9 moderne e vivaci hanno sostituito, solo in parte e gradualmente, quella tradizionale. Attualmente, gli autori pi\u00f9 popolari sono quelli tornati dall'esilio dopo la fine di Ahmed Tour\u00e9. Tra gli scrittori guineani spicca Camara Laye, con romanzi ispirati al folclore del proprio Paese.\nMusica.\nIn campo musicale nel XX secolo si distinse la figura del musicista e cantante, suonatore di kora, Mory Kant\u00e9, divenuto celebre nel 1987, a livello internazionale, col brano \"Y\u00e9 k\u00e9 y\u00e9 k\u00e9\", il singolo africano pi\u00f9 venduto al mondo con pi\u00f9 di un milione di copie.\nSport.\nLo sport pi\u00f9 popolare \u00e8 il calcio: bench\u00e9 la nazionale di calcio non sia mai riuscita ad accedere alle fasi finali dei campionati mondiali, ha partecipato a ben otto fasi finali della Coppa d'Africa ed \u00e8 arrivata ai quarti di finale alle edizioni del 2004 e del 2006 e ha ottenuto un secondo posto nel 1976."}
{"id": "82684", "revid": "6912", "url": "https://it.wikipedia.org/wiki?curid=82684", "title": "Guinea Bissau", "text": ""}
{"id": "82685", "revid": "24823", "url": "https://it.wikipedia.org/wiki?curid=82685", "title": "Ruy Lopez", "text": ""}
{"id": "82687", "revid": "6923", "url": "https://it.wikipedia.org/wiki?curid=82687", "title": "Chrysanthemum", "text": "Chrysanthemum \u00e8 un genere di piante angiosperme dicotiledoni della famiglia delle Asteracee che comprende piante erbacee perenni o annuali, originarie di molte parti del mondo, dall'Europa alla Cina, con numerosi ibridi e variet\u00e0 coltivati come piante ornamentali in floricoltura e nel giardinaggio.\nIl nome generico latino (\"Chrysanthemum\") deriva . Originariamente avrebbe indicato il ranuncolo, per poi indicare le specie asiatiche.\nTassonomia.\nIl genere, sottoposto a molteplici revisioni tassonomiche, comprende le seguenti specie:\nBinomi obsoleti.\nLe seguenti specie, in passato attribuite al genere \"Chrysanthemum\", hanno oggi una differente collocazione tassonomica:\nColtivazione.\nLe specie annuali si seminano in primavera su terreno di medio impasto, richiedono posizione ben soleggiata.\nLe specie perenni si moltiplicano invece per divisione dei cespi in primavera e richiedono posizione soleggiata e terreno ben concimato.\nI \"Chrysanthemum\" perenni a fiore grande, vengono coltivati come annuali per la produzione del fiore reciso, moltiplicandoli a marzo per mezzo di talee erbacee ricavate dal taglio a raso terra dai suffrutici delle vecchie ceppaie, richiedono esposizione in pieno sole annaffiature regolari, concimazioni settimanali con fertilizzanti liquidi o con liquame di stalla diluito, per ottenere piante raccolte e fiori pi\u00f9 numerosi e piccoli si cimano le variet\u00e0 predisposte per questo tipo di produzione, mentre per la produzione del fiore reciso, si deve provvedere alla posa di tutori per ogni stelo e alla soppressione dei bottoni floreali non desiderati, inoltre per la commercializzazione dei fiori nel periodo autunnale, si sfrutta la sensibilit\u00e0 al fotoperiodo dei \"Chrysanthemum\".\nSimbologia.\nItalia.\nIn Italia (e in altri Paesi europei) il crisantemo \u00e8 il fiore che tradizionalmente si porta ai propri cari defunti al cimitero ed \u00e8 in generale associato a situazioni di lutto.\nProbabile motivazione di ci\u00f2 \u00e8 il fatto che la pianta fiorisca fra la fine di ottobre e l'inizio di novembre, in concomitanza al giorno dei morti (2 novembre).\nGiappone.\nIl crisantemo costituisce un simbolo davvero importante nell'Impero del Sol Levante, essendone l'emblema ufficiale.\nVenne associato al trono imperiale, detto Trono del Crisantemo, dall'imperatore Go-Toba nel XII secolo ed \u00e8 inserito nello stendardo imperiale del Giappone; l'attuale stendardo dell'Imperatore del Giappone \u00e8 costituito da un crisantemo dorato di sedici petali posto al centro di uno sfondo rosso; le proporzioni sono di due unit\u00e0 in altezza e tre di lunghezza (2:3). L'Imperatrice utilizza lo stesso simbolo, ma esso \u00e8 a forma di coda di rondine. Il principe e la principessa ereditari utilizzano la medesima bandiera, le differenze consistono soltanto in un crisantemo leggermente pi\u00f9 piccolo e un orlo bianco al centro.\nGiordania.\nIl crisantemo compare come disegno in uno scudo in bronzo all'interno dello stemma del Regno di Giordania, la cui descrizione ufficiale spiega come si tratti di un motivo comune nell'arte e nell'architettura araba."}
{"id": "82688", "revid": "1297", "url": "https://it.wikipedia.org/wiki?curid=82688", "title": "Crisantemo", "text": ""}
{"id": "82689", "revid": "2225", "url": "https://it.wikipedia.org/wiki?curid=82689", "title": "T.E. Lawrence", "text": ""}
{"id": "82691", "revid": "46291", "url": "https://it.wikipedia.org/wiki?curid=82691", "title": "Clivia", "text": "Clivia \u00e8 un genere di piante monocotiledoni della famiglia delle Amarillidacee, originarie dell'Africa australe.\nEtimologia.\nIl nome del genere \u00e8 un omaggio a lady Charlotte Florentine Clive, duchessa di Northumberland.\nBiologia.\nLa maggior parte delle specie del genere \"Clivia\" si riproduce per impollinazione ornitogama; fa eccezione \"C. miniata\" per la quale \u00e8 stata documentata una modalit\u00e0 di impollinazione entomogama.\nTassonomia.\nIl genere comprende le seguenti specie:"}
{"id": "82692", "revid": "931936", "url": "https://it.wikipedia.org/wiki?curid=82692", "title": "Quasigruppo", "text": "In algebra astratta, un quasigruppo \u00e8 una struttura algebrica \"assomigliante\" a un gruppo. Formalmente,\nun quasigruppo \u00e8 un magma dove \u00e8 sempre definita l'operazione di \"divisione\".\nI quasigruppi differiscono dai gruppi principalmente per il fatto che non sono necessariamente associativi, e per non richiedere l'esistenza di un elemento neutro.\nDefinizioni.\nUn quasigruppo \u00e8 un magma \"(Q, *)\", dove \"Q\" \u00e8 un insieme, * un'operazione binaria formula_1, tale che per ogni \"a, b\" in \"Q\" distinti tra loro esiste un unico elemento \"x\" e un unico elemento \"y\" tali che:\nLe uniche soluzioni di queste equazioni sono di sovente scritte come\nGli operatori \\ e / sono denominati rispettivamente di divisione sinistra e divisione destra. Per semplicit\u00e0 assumeremo un quasigruppo non vuoto.\nUn quasigruppo con un elemento neutro \u00e8 un loop. Da qui segue che ogni elemento del loop ha un unico inverso sinistro e un unico inverso destro.\nUn loop di Moufang (o Moufang loop) (da Ruth Moufang) \u00e8 un quasigruppo (L, *) soddisfacente le condizioni:\nPropriet\u00e0.\nPropriet\u00e0 di cancellazione.\nDa notare che un quasigruppo ha una propriet\u00e0 di cancellazione:\nSe \"a * b = a * c\", allora \"b = c\".\nQuesto perch\u00e9 \"x = b\" \u00e8 certamente una soluzione dell'equazione \"a * b = a * x\" e le soluzioni devono essere uniche.\nSimilarmente, Se \"a * b = c * b\", allora \"a = c\".\nQuadrato latino.\nLa tavola di composizione di un quasigruppo finito \u00e8 un quadrato latino: Un quadrato latino di ordine \"n\" \u00e8 ogni matrice quadrata di aspetto \"n \u00d7 n\" le cui entrate costituiscono un insieme di \"n\" elementi tale che ciascuno di essi compare esattamente una volta in ogni riga e una volta in ogni colonna della matrice. Inversamente, ogni quadrato latino pu\u00f2 rappresentare la tavola pitagorica di un quasigruppo.\nMoufang Loop.\nSi dimostra facilmente che i Moufang loop sono dei loop. Sia \"a\" un elemento di un Moufang loop \"M\" e sia \"e\" un elemento tale che \"a * e = a\". Dunque per ogni \"x\" in \"M\", segue \"(x * a) * x = (x * (a * e)) * x = (x * a) * (e * x)\" e dalla propriet\u00e0 di cancellazione, \"x = e * x\". Cos\u00ec \"e\" \u00e8 un elemento identitario sinistro.\nSia ora \"b\" un elemento tale che \"b * e = e\". Allora per ogni \"y\" appartenente a \"M\", \"y * b = e * (y * b)\", dove \"e\" \u00e8 un identitario sinistro, dunque \"(y * b) * e = (e * (y * b)) * e = (e * y) * (b * e) = (e * y) * e = y * e\" e dalla propriet\u00e0 di cancellazione \"y * b = y\", cos\u00ec \"b\" \u00e8 un identitario destro.\nInfine \"e = e * b = b\", cos\u00ec \"e\" \u00e8 un identitario, o elemento unitario.\nQuasigruppi e Loop associativi.\nOgni quasigruppo associativo \u00e8 un Moufang loop. Un loop associativo pu\u00f2 banalmente essere un gruppo. Questo in quanto i gruppi sono per la precisione dei quasigruppi associativi. La teoria strutturale dei loop \u00e8 pressoch\u00e9 analoga a quella dei gruppi.\nSebbene i Moufang loop non siano generalmente associativi, soddisfano tuttavia una forma debole di associativit\u00e0. Si pu\u00f2 dimostrare che, definita un'identit\u00e0 di Moufang (moltiplicazione denotata come giustapposizione)\nciascuna delle seguenti \u00e8 equivalente:\nQueste 3 equazioni sono denominate identit\u00e0 di Moufang e ognuna di esse pu\u00f2 servire a definire un Moufang loop.\nSe assegno vari elementi a un identitario \"e\", si pu\u00f2 dimostrare che queste relazioni implicano:\nDunque tutti i Moufang loop sono alternativi (si veda Algebra alternativa). Moufang ha dimostrato inoltre che il subloop generato da uno dei due elementi del Moufang loop \u00e8 associativo (e dunque \u00e8 un gruppo). In particolare, i Moufang loop manifestano la associativit\u00e0 della potenza.\nQuando si lavora con i Moufang loop, \u00e8 uso comune non usare le parentesi in espressioni con solo due elementi distinti."}
{"id": "82693", "revid": "287204", "url": "https://it.wikipedia.org/wiki?curid=82693", "title": "Tra breve io ti scorder\u00f2, mio caro", "text": "Tra breve io ti scorder\u00f2, mio caro \u00e8 un saggio-biografico di Gaia de Beaumont che ripercorre gli anni venti a New York attraverso la storia di Edna St. Vincent Millay.\nPorta il sottotitolo \"La storia di Edna St. Vincent Millay, una poetessa nella New York dell'et\u00e0 del jazz\" ed \u00e8, appunto, la vita di questa \"donna speciale\", poco conosciuta in Italia ma particolarmente interessante per la letteratura nordamericana, che la scrittrice Gaia de Beaumont narra con scorrevolezza e al tempo stesso profondit\u00e0.\nAmbientazione.\nLo sfondo \u00e8 quello della New York degli anni venti quando imperversava il jazz e il charleston mentre i giovani dimostravano la loro insofferenza verso il perbenismo della borghesia, gli anni dei gangster, del proibizionismo, delle donne con i capelli tagliati alla maschietta, le gonne corte, il fumo, la cocaina e il sesso.\nLa protagonista.\nEdna St.Vincent Millay viene descritta come una donna affascinante, ricca di talento, appassionata di teatro e ottima attrice, libera pensatrice e pianista sensibile, affascinante seduttrice e femminista convinta.\nI versi di Edna venivano letti in tutte le universit\u00e0 degli Stati Uniti e apprezzati da molti letterati dell'epoca con i quali la poetessa aveva stretto amicizia.\nInsignita del Premio Pulitzer nel 1922, premio mai assegnato prima ad una donna, Edna voleva diventare \"un poeta serio\" e per pi\u00f9 di quarant'anni ella scrisse con passione opere di ogni genere tra problemi sociali e difficolt\u00e0 personali con un linguaggio ironico capace di avvicinarsi ai toni della satira violenta come a quelli romantici.\nGaia de Beaumount riesce, con bravura particolare e con grande realismo, a ricostruire in questa biografia la vita, le passioni, il lavoro e soprattutto la poesia di questa donna per molti aspetti eccezionale.\n\"Tra breve ti scorder\u00f2, mio caro\" \u00e8 dunque la storia di una ragazza che possiede un talento naturale per la poesia. Nata nel 1892, cresce in una famiglia per quel tempo molto anticonformista, con una madre intelligente e aperta ai problemi delle tre figlie; sar\u00e0 lei ad incoraggiare per prima la vocazione della figlia.\nEdna cresce anticonformista e curiosa e si sente spesso oppressa dal luogo in cui vive, ma un giorno, dopo aver acquisito una certa notoriet\u00e0 con le sue prime pubblicazioni, riesce a partire e raggiungere New York. Bella, affascinante, passionale, \u00e8 senza dubbio una donna libera e indipendente. Irrequieta e sfortunata nei rapporti amorosi, \u00e8 desiderosa di continui cambiamenti che la conducono in Europa e poi nuovamente negli Stati Uniti.\nAnni difficili.\nSeguono per lei anni difficili. Si ammala e diventa pi\u00f9 fragile e bisognosa di cure e attenzioni che, fortunatamente, trova in Eugen Jan Boissevain che sposa nel 1923.\nSi trasferisce con il marito a Steepleton, nello stato di New York, e si impegna politicamente nella questione degli anarchici Sacco e Vanzetti, ma l'esito infelice del suo impegno e le critiche che le arrivano da uomini politici e da alcuni intellettuali la scoraggiano; per un certo periodo, quindi, si ritira a comporre, apparentemente paga della sua poesia e del suo matrimonio.\nMa questo periodo dura poco e presto arriva una nuova ventata di passione, nelle vesti di un ventenne poeta, del quale si innamora e al quale dedica vibranti liriche d'amore. Passa il tempo ed Edna, colpita da nuovi problemi di salute, ritorna al marito, alla morfina e all'alcool. La sua fine, in un certo senso spettacolare, non sar\u00e0 diversa da come \u00e8 stata la sua vita."}
{"id": "82695", "revid": "24823", "url": "https://it.wikipedia.org/wiki?curid=82695", "title": "Partita Spagnola", "text": ""}
{"id": "82698", "revid": "1442080", "url": "https://it.wikipedia.org/wiki?curid=82698", "title": "Satiro (vescovo)", "text": "Non esistono altre notizie precise su di lui: solo agiografie medievali di scarsa attendibilit\u00e0. Gli succedette Donato d'Arezzo, pure venerato come santo.\n\u00c8 venerato come santo dalla Chiesa cattolica aretina in quanto iniziatore della fede cristiana ad Arezzo e festeggiato il 19 agosto."}
{"id": "82699", "revid": "339392", "url": "https://it.wikipedia.org/wiki?curid=82699", "title": "San Satiro Vescovo", "text": ""}
{"id": "82706", "revid": "2134764", "url": "https://it.wikipedia.org/wiki?curid=82706", "title": "Giacomo Galanda", "text": "Carriera.\nClub.\nAla-pivot di 210 centimetri per circa 110 chili di peso, ha iniziato a giocare nella nat\u00eca Udine, nel settore minibasket dell'Udine Basket Club (Ubc Legno Nord), con coach Alberto Martelossi. Dopo un'esperienza negli Stati Uniti, in una high school dell'Iowa, \u00e8 tornato in Italia per entrare nel settore giovanile della Scaligera Basket Verona, societ\u00e0 con la quale ha esordito in serie A il 17 ottobre 1993 (Glaxo Verona-Onyx Caserta 98-75). Dopo quattro anni a Verona viene acquistato dalla Fortitudo Bologna, dove al primo anno viene utilizzato da riserva di Gregor Fu\u010dka e incide poco.\nNel 1998 va in prestito alla Pallacanestro Varese, dove \u00e8 uno dei cardini della squadra che vince lo scudetto da outsider. Poi ritorna alla base e diventa una colonna portante della formazione bolognese. Nel 2003 viene preso dalla Mens Sana Siena (Montepaschi). Nella stagione 2005-06 gioca nell'Armani Jeans Milano. Nel 2006 ritorna alla Pallacanestro Varese. Nel 2011 approda al Pistoia Basket 2000 dove dopo una finale play-off persa in gara 4 contro New Basket Brindisi per 88-86, nella stagione Legadue FIP 2012-2013 ottiene la promozione in Serie A vincendo in gara 5 contro Basket Brescia per 60-47. Si \u00e8 ritirato al termine della stagione 2013-2014.\nRicchissimo il suo palmar\u00e8s, che conta 3 scudetti con 3 squadre diverse (1998-99 Varese, 1999-2000 Bologna, 2003-04 Siena), una coppa Italia e due supercoppa italiana.\nNazionale.\nGalanda \u00e8 stato giocatore della nazionale italiana dal 1997 al 2007. Tra i suoi successi in maglia azzurra c'\u00e8 l'argento agli Europei del 1997, l'oro agli Europei del 1999 e il secondo posto alle Olimpiadi del 2004 (inserito nel quintetto ideale).\nDirigente.\nTerminata la sua carriera da giocatore resta a Pistoia con mansioni di dirigente e d\u00e0 vita al progetto \"Academy\". Da gennaio 2017 \u00e8 consigliere federale della Federazione Italiana Pallacanestro. Il 5 giugno 2018 entra ufficialmente nel consiglio di amministrazione del Pistoia Basket 2000.\nPer il quadriennio olimpico 2021-2024, Galanda \u00e8 stato rieletto come consigliere federale ed \u00e8 stato nominato responsabile del settore scuola e coadiuvatore del responsabile nazionale pallacanestro 3x3, Gaetano Laguardia.\nStatistiche.\nQuesti i suoi record personali nella Lega A1:"}
{"id": "82709", "revid": "1632387", "url": "https://it.wikipedia.org/wiki?curid=82709", "title": "Cerniera lampo", "text": "La cerniera lampo (anche \"chiusura lampo\", abbreviata in italiano \"lampo\", ma universalmente nota come \"zip\") \u00e8 un tipo di chiusura che serve ad unire in modo rapido e sicuro due lembi di tessuto o di altro materiale non rigido.\nStoria.\nIl primo meccanismo che pu\u00f2 essere indicato come l'antenato della cerniera lampo fu inventato nel 1851 da Elias Howe (1819\u20131867), lo stesso inventore cui fu assegnato il primo brevetto per una macchina per cucire (la paternit\u00e0 fu poi rivendicata da Walter Hunt nel 1850 che, pur avendo inventato tale strumento, non aveva provveduto a registrarlo), che brevett\u00f2 una \"chiusura automatica continua per abiti\", composta da una serie di ganci applicati a un lembo, che si impegnavano su opportune sedi poste sul lembo opposto. Tuttavia Howe non pens\u00f2 di commercializzare la sua invenzione.\nIl primo miglioramento fu portato dall'ingegnere americano di Chicago Whitcomb Judson (1812-1909) che il 29 agosto 1893 deposit\u00f2 il brevetto di una \"chiusura di sicurezza separabile\" (\"clasp locker\"), che aveva come obiettivo la sostituzione delle stringhe di scarpe e stivali (un dispositivo simile al brevetto del 1851 di Howe), costituito da una fila di uncini che si inserivano in altrettanti occhielli posti in una fila opposta, ganci che potevano essere chiusi o aperti sia manualmente che mediante un attrezzo scorrevole (cursore). Per la produzione e la commercializzazione di questo prodotto Judson fond\u00f2 insieme con l'uomo d'affari Lewis Walker la Universal Fastener Company. Con quel marchio present\u00f2 la chiusura, sempre nel 1893, alla Esposizione Mondiale di Chicago. Ma il \"clasp locker\", a causa dell'inaffidabilit\u00e0 del meccanismo, non ebbe il successo sperato.\nDieci anni dopo, nel 1904, al sistema migliorato venne dato il nome di \"C Curity\", che in lingua inglese si legge allo stesso modo di \"security\" (cio\u00e8 sicurezza). Questo dispositivo aveva anche il vantaggio di essere costruito non pi\u00f9 a mano, ma con una macchina che lo stesso Judson aveva brevettato nel 1902. Nel frattempo la cosa stuzzic\u00f2 l'interesse di altri inventori. Cos\u00ec nel 1911 comparve un brevetto svizzero che assomigliava gi\u00e0 all'attuale chiusura lampo perch\u00e9 non faceva pi\u00f9 uso di ganci.\nIl sistema sar\u00e0 poi perfezionato dallo svedese Gideon Sundb\u00e4ck (1880-1954), un ingegnere elettrotecnico nato in Svezia ma trasferitosi in Canada. Egli fu assunto nel 1906 alla Universal Fastener Company. Le buone capacit\u00e0 nel disegno e il matrimonio con Elvira Aronson, figlia del responsabile progetti, condussero Sundb\u00e4ck fino alla posizione di progettista capo della Universal, con il compito di migliorare \"il \"fermo\" lungi dall'essere perfetto\" di Judson.\nQuando Sundb\u00e4ck rest\u00f2 vedovo nel 1911, si immerse totalmente nei suoi progetti e, prima del dicembre 1913, aveva gi\u00e0 disegnato la chiusura lampo moderna. Gideon Sundb\u00e4ck aument\u00f2 il numero di elementi di legatura da quattro per pollice a undici, ed ebbe l'idea di fissare la cerniera su due nastri di stoffa per semplificarne l'installazione. Il brevetto per \"il fermo separabile\" fu registrato nel 1917. In quello stesso anno un sarto di New York utilizz\u00f2 il nuovo congegno per una cintura con tasche data in dotazione ai marinai americani e ne vennero venduti 24.000 esemplari.\nPertanto \u00e8 proprio a Sundb\u00e4ck che gli storici attribuiscono l'invenzione della cerniera lampo. All'inizio venne utilizzata solo per chiudere le taschine poste sulle cinture e le tabacchiere, ma durante la prima guerra mondiale l'esercito americano utilizz\u00f2 le cerniere di Sundb\u00e4ck per chiudere le tasche delle uniformi dei militari. Tuttavia ci vollero venti anni per convincere l'industria della moda a promuovere seriamente la cerniera lampo sugli indumenti di uso comune.\nIl nome popolare \"zip\" apparve nel 1923 quando la BFGoodrich Company inizi\u00f2 a produrre delle galosce di gomma con la cerniera di Gideon alle quali venne dato il nome Zipper Boot. Il successo fu tale che, nel 1934, la ditta produttrice Fastener arriv\u00f2 a vendere 60 milioni di pezzi.\nL'industria dell'abbigliamento e della moda si avvicin\u00f2 alla cerniera lampo solo nei primi anni '30, quando una campagna di vendite promosse le cerniere lampo nei vestiti per bambini, facendo leva sull'indipendenza nel vestirsi da s\u00e9 che i giovani avrebbero avuto grazie alle zip. Altra figura impirtante \u00e8 M.O. Winterhalter, nato in Svizzera nel 1889, che ha acquisito con i suoi primi risparmi il brevetto europeo per una lampo fatta a mano nel 1923 e ha iniziato cos\u00ec la prima produzione industriale in Europa pochi anni pi\u00f9 tardi. Winterhalter studia e perfeziona la forma dei denti \u2013 in concava e convessa - che in tedesco vengono tradotte con \"RIppe und RIlle\", acronimo di Riri, la societ\u00e0 svizzera che ha fondato nel 1936. Durante il decennio, la stilista italiana Elsa Schiaparelli utilizz\u00f2 per prima la cerniera lampo senza nasconderla nel tessuto. L'adozione definitiva si ebbe nel 1937 grazie ad alcuni stilisti francesi che introdussero la lampo nei pantaloni per uomini. Nel 1937 la rivista di moda Esquire descrisse la cerniera lampo come \"innovativa idea sartoriale\" e tra i numerosi vantaggi vi trov\u00f2 quello di \"evitare la possibilit\u00e0 di involontari e imbarazzanti errori e disordini\" nell'abbigliamento maschile. \nDal secondo dopoguerra, il metallo venne affiancato da materiali sintetici e, al sistema a denti contrapposti si \u00e8 affiancato quello a spirali. Una rivoluzione che ha investito soprattutto le macchine che costruiscono le chiusure lampo. Proprio Riri nel 1950 ha creato le prime cerniere pressofuse in plastica, detenendo il brevetto e la sua esclusivit\u00e0 per 18 anni.\nCaratteristiche e descrizione.\nStruttura.\nLe cerniere sono composte da denti in nylon, metallo o plastica, attaccati a due fettucce; durante la chiusura i denti si inseriscono esattamente uno nell'altro. Sono delimitate agli estremi da due fermi, detti \"stop\" che impediscono la fuoriuscita del cursore.\nAll'apertura e alla chiusura provvede un dispositivo detto \"cursore\" che viene mosso utilizzando una levetta chiamata \"tiretto\". All'interno del cursore si trova un percorso ad Y con un'angolazione tale da permettere, durante lo scorrimento in un senso o nell'altro, l'incastro o l'apertura dei denti.\nIl cursore ed il tiretto possono essere muniti di un fermo che eviti alla chiusura lampo di aprirsi involontariamente, questo fermo \u00e8 presente nel tiretto e il cursore \u00e8 munito di un foro e ha la cerniera del tiretto elastica, in modo da mantenerne la posizione schiacciata ed evitare che si apra e non faccia pi\u00f9 presa con il fermo sui denti; altri modelli invece sono composti da un cursore muniti di cerniera elastica e munita di fermi, mentre il tiretto ha una forma tale che ruotando alza o abbassa la cerniera, questi cursori muniti di fermi vengono generalmente utilizzati nella patta dei pantaloni.\nTipologie.\nI vari tipi sopra descritti vengono prodotti sia su nastri di supporto in poliestere, sia in cotone od altri materiali.\nLe lampo, prodotte in catena continua, vengono poi tranciate nelle lunghezze richieste e rifinite in due versioni:\nMisure.\nLe lampo vengono prodotte in diverse misure: \nUtilizzo e manutenzione.\nVi sono diversi metodi di applicazione delle cerniere:\nUna soluzione per ovviare allo scorrimento difficoltoso di cerniere nuove (di norma solo quelle metalliche) consiste nello strofinare un po' di cera di candela sui denti, oppure ungere l'interno del cursore con una piccolissima quantit\u00e0 di grasso al silicone.\nNel caso la cerniera rimanga aperta dopo il passaggio del cursore, retrocederlo con precauzione al punto iniziale, quindi schiacciarne leggermente la base (la radice del percorso ad Y) con una pinza a becco e ritentare la chiusura. Nel lavaggio in lavatrice un accorgimento da utilizzare \u00e8 quello di chiudere la cerniera per evitare che si deformi rendendo poi difficoltosa la chiusura."}
{"id": "82710", "revid": "287204", "url": "https://it.wikipedia.org/wiki?curid=82710", "title": "Altocumulo", "text": "LAltocumulo (in latino \"altocumulus\", abbreviazione \"Ac\") \u00e8 una nube media che si presenta sotto forma di fiocchi globulari compatti che si estendono su vaste estensioni planari, situate ad un'altitudine che pu\u00f2 variare tra i ed i .\nDescrizione.\nL'ampiezza di questo fenomeno nuvoloso pu\u00f2 estendersi a tutto il cielo visibile oppure a grandi settori di questo, ben delineate e marcate rispetto ad un cielo sereno; in altri casi gli altocumuli si alternano ad altostrati, oppure a fenomeni nuvolosi di altitudine pi\u00f9 elevata, quali cirrostrati o veli. Frequentemente l'altocumulo si presenta come una serie parallela di strisce compatte o formate da fiocchi allineati in ranghi dalla conformazione ondosa. Lo spessore dello strato nuvoloso \u00e8 molto ridotto e regolare.\nGli elementi individuali (\"fiocchi\") che compongono gli altocumuli sono pi\u00f9 grandi e scuri di quelli dei cirrocumuli e hanno in genere un'ombra propria. Tuttavia essi sono pi\u00f9 piccoli degli elementi che formano gli stratocumuli.\nLa colorazione e la luminosit\u00e0 subiscono l'effetto delle ombre portate e quindi possono variare dal bianco al grigio durante il giorno, fino ad assumere le colorazioni pi\u00f9 spettacolari durante l'alba o il tramonto, quando sono illuminate da sotto dalla luce radente del Sole.\nL'altocumulo \u00e8 composto da piccole gocce d'acqua o da cristalli di ghiaccio, formati da un'ascensione di una consistente massa calda e umida il cui vapore si condensa in un'atmosfera instabile a circa in condizioni di vento debole. La presenza di altocumuli pu\u00f2 indicare l'approssimarsi di un fronte e di un cambiamento del tempo, anticipando l'arrivo di forti temporali.\nGli altocumuli possono provocare delle concrezioni di ghiaccio sulle superfici degli aeroplani.\nSpecie.\nGli Altocumuli possono essere classificati in 4 specie, di seguito elencate (tra parentesi sono indicate le relative abbreviazioni).\nL\u2032\"Altocumulus lenticularis\" \u00e8 relativamente famoso per le forme bizzarre e affascinanti che pu\u00f2 assumere.\nVariet\u00e0.\nNumerose sono le variet\u00e0 riscontrabili in questo tipo di nube:\nLe variet\u00e0 \"opacus\", \"perlucidus\" e \"translucidus\" si riferiscono alla permeabilit\u00e0 delle nubi nei confronti della luce solare o lunare; tutte le altre alla loro forma."}
{"id": "82713", "revid": "104485", "url": "https://it.wikipedia.org/wiki?curid=82713", "title": "Antonio Canova", "text": "Canova svolse l'apprendistato a Venezia. Nel 1779 si trasfer\u00ec a Roma dove risiedette per il resto della sua vita: sebbene viaggiasse spesso, principalmente per soggiorni all'estero o per ritornare nei luoghi natii, l'Urbe per lui rappresent\u00f2 sempre un imprescindibile punto di riferimento.\nIntimamente vicino alle teorie neoclassiche di Winckelmann e Mengs, Canova ebbe prestigiosi committenti, dagli Asburgo ai Borbone, dalla corte pontificia a Napoleone, sino ad arrivare alla nobilt\u00e0 veneta, romana e russa. Tra le sue opere pi\u00f9 note si ricordano \"Amore e Psiche\", \"Teseo sul Minotauro\", \"Adone e Venere\", \"Ebe\", \"Le tre Grazie\", il \"Monumento funerario a Maria Cristina d'Austria,\" la \"Paolina Borghese, Ercole e Lica\" e la \"Venere Italica.\"\nBiografia.\nInfanzia e giovinezza.\nContesto famigliare.\nAntonio Canova nacque il 1\u00ba novembre 1757 a Possagno, centro trevigiano della pedemontana del Grappa, da Pietro Canova e dalla crespanese Angela Zardo, detta \"Fantolin\", appartenente a famiglia benestante di scalpellini, pratici d'architettura e per un tempo anche proprietari di cave a Possagno. Il giovane Canova a nemmeno quattro anni perdette il padre, \u00ablavoratore in pietra e architetto\u00bb. La madre, dopo non molto tempo, pass\u00f2 a seconde nozze con il crespanese Francesco Sartori; mentre lei, con l'occasione, tornava a Crespano, il piccolo Antonio rimase a Possagno, affidato alle cure del nonno paterno Pasino.\nPasino Canova, nato a Possagno il 16 aprile 1711, era anch'egli un abile tagliapietre, noto nei paesi limitrofi per i suoi interventi scultorei in chiese e ville; legato alla bottega di Giuseppe Bernardi, detto il Torretti, esegu\u00ec un rilievo marmoreo con \"Madonna\" per la villa Falier ai Pradazzi di Asolo, due \"Angeli\" in pietra nella chiesa parrocchiale di Monfumo, e gli altari maggiori della chiesa di Thiene. Pasino, oltre ad essere un cattivo amministratore del proprio patrimonio economico (eroso in seguito ad alcune fallimentari speculazioni), era un uomo burbero e stravagante, che procur\u00f2 non pochi maltrattamenti e mortificazioni all'animo assai sensibile del piccolo Canova, che assorb\u00ec questi eventi molto profondamente e ne rest\u00f2 segnato per tutta la vita.\nPrimi passi nella scultura.\nMalgrado la sua indole severa, Pasino si rivel\u00f2 essere un valente insegnante per il nipote. Intuendo le inclinazioni e il talento artistico del piccolo Antonio, infatti, egli lo mise a lavorare e scolpire la pietra nel cantiere di villa Falier, dove attendeva ad alcuni lavori. Segnalandosi tra i pi\u00f9 solerti nell'apprendere l'arte lapicida, Canova qui si attrasse la benevolenza di Giovanni Falier che, acceso dall'entusiasmo, lo sottrasse al nonno e si prese cura della sua formazione professionale, allocandolo presso la bottega di Giuseppe Bernardi, situata nella vicina Pagnano d'Asolo (non lontano da Possagno). Si racconta, addirittura, che Canova si guadagn\u00f2 la commossa ammirazione del Falier quando, a una cena di nobili veneziani, egli incise nel burro la maestosa figura di un leone di San Marco ad ali spiegate, eseguito con tanta maestria che tutti i convitati ne rimasero meravigliati.\nNel 1768 il piccolo \"Tonin\" si trasfer\u00ec nella bottega del Torretti a Venezia, citt\u00e0 animata da profondi stimoli artistici e fermenti culturali; il contratto di \"garzonato\" gli garantiva vitto, alloggio e cinquanta soldi al giorno e gli consentiva inoltre di frequentare i corsi serali dell'Accademia di Nudo allestita a \u00abFontegheto de la Farina\u00bb, in bacino San Marco. Grazie all'aiuto finanziario di nonno Pasino, che aveva venduto un piccolo podere, dal 1770 Canova pot\u00e9 lavorare solo met\u00e0 giornata nella bottega (passata, dopo la morte del Torretti, a suo nipote Giovanni Ferrari), dedicando l'altra met\u00e0 allo studio del materiale statuario della galleria di Ca' Farsetti, a Rialto, ove erano raccolti calchi in gesso di statue antiche e moderne. L'esperienza lagunare lasci\u00f2 un'impronta indelebile nel giovane Canova, che qui matur\u00f2 un primo approccio (seppur mediato) con la cultura classica e apprese, oltre ai segreti per scolpire il marmo, anche come gestire economicamente e tecnicamente una bottega, conoscenze che certamente gli furono di giovamento quando se ne apr\u00ec una propria.\nI primi lavori veneziani del Canova furono due \"Canestri di frutta\" (oggi al museo Correr) commissionati dal Falier ma indirizzati a Filippo Vincenzo Farsetti. Seguirono nell'ottobre 1773 una \"Euridice\" e un \"Orfeo\" in pietra di Costozza, eseguiti sempre su commissione del Falier. Canova termin\u00f2 le statue due anni dopo e, esposte nel maggio 1776 alla fiera annuale dell'arte veneziana della festa della Sensa, riscossero uno sfolgorante successo, sancendo la sua ascesa nel mondo dell'arte.\nSuccessi a Roma.\nIl primo soggiorno a Roma: dal 1779 al 1780.\nGrazie alle sue possibilit\u00e0 economiche nel 1777 Canova pot\u00e9 aprirsi un nuovo studio pi\u00f9 ampio a San Maurizio, dove l'anno successivo fu impegnato nella realizzazione del gruppo raffigurante \"Dedalo e Icaro\", su commissione del procuratore Pietro Vettor Pisani: l'opera consacr\u00f2 il suo prestigio professionale nel mondo artistico veneziano, che finalmente pot\u00e9 prendere visione del suo talento. A testimonianza del suo riconoscimento artistico vi \u00e8 la nomina del marzo 1779 a membro dell'Accademia Veneziana, cui Canova don\u00f2 in segno di riconoscenza un \"Apollo\" in terracotta.\nGli venne addirittura offerta una cattedra d'insegnamento: Canova, tuttavia, non accett\u00f2, in quanto aveva da tempo maturato il desiderio di recarsi a Roma per perfezionare la propria arte, proposito ora finalmente realizzabile grazie ai cento zecchini guadagnati con l'esecuzione di \"Dedalo e Icaro\". Fu cos\u00ec che Canova, partito da Venezia in ottobre 1779, dopo soste a Bologna e Firenze arriv\u00f2 a Roma il 4 novembre 1779 in compagnia dell'architetto Gianantonio Selva: questo soggiorno, durato sino al 1780, si riveler\u00e0 molto proficuo non solo sotto il profilo artistico, ma anche sotto quello culturale e umano.\nGrazie all'intercessione del Falier, il suo primissimo mecenate, appena giunto nell'Urbe Canova venne calorosamente accolto da Gerolamo Zulian, ambasciatore veneto presso la Santa Sede, che gli assegn\u00f2 uno studio e un alloggio presso palazzo Venezia. Grazie ai puntuali diari che ci ha lasciato sappiamo che Canova visse intensamente le sue giornate capitoline, trascorse sin dall'arrivo a visitare - per usare una definizione di Quatrem\u00e8re de Quincy - il \u00abmuseo di Roma\u00bb, fatto \u00abdi statue, di colossi, di templi, di terme, di circhi, di anfiteatri, di archi di trionfo, di tombe, di stucchi, di affreschi, di bassorilievi\u00bb. Gli vennero aperte le porte delle maggiori collezioni romane, come quella raccolta nei musei Vaticani (dove guard\u00f2 con molto interesse all\"Apollo del Belvedere\") ed ebbe modo di frequentare la scuola di nudo all'Accademia di Francia e di recarsi assiduamente a teatro, mosso dal suo amore per lo spettacolo della danza. Lavor\u00f2 inoltre per il pittore Pompeo Batoni, del quale apprezz\u00f2 il \u00abdisegnare tenero, grandioso, di belle forme\u00bb, e per un certo periodo si giov\u00f2 anche della docenza dell'abate Foschi, messogli a disposizione da Zulian, con il quale pot\u00e9 colmare le proprie lacune culturali imparando l'italiano, l'inglese, il francese, leggendo i classici greci e latini, apprendendo la mitologia classica.\nGrazie al sodalizio con Zulian e i Rezzonico, nipoti del defunto Clemente XIII, Canova pot\u00e9 entrare in amicizia sia con il cospicuo nucleo di artisti veneti insediatosi a Roma che con i vari artisti stranieri: fra quest'ultimi spiccava in particolare il boemo romanizzato Anton Raphael Mengs, il pittore-filosofo che, nella sua proposta di imitare i grandi maestri classici, realizz\u00f2 quadri che erano delle vere e proprie illustrazioni delle teorie espresse dal tedesco Johann Joachim Winckelmann. Anche Canova fu galvanizzato dall'ideale neoclassico promosso da Winckelmann, il quale fu anche un deciso assertore della superiorit\u00e0 della civilt\u00e0 greca, da lui ritenuta l'unica ad aver raggiunto la purezza e la virt\u00f9 nell'arte. In effetti, lo scultore Canova si sarebbe rivelato l'interprete pi\u00f9 puntuale e coerente delle teorie espresse da Winckelmann e Mengs, in maniera analoga a come proprio in quegli anni il francese Jacques-Louis David era in pittura. Pur essendo animata da un tale fervore d'idee, tuttavia, la scena artistica romana non fu priva di rivalit\u00e0 profonde: anche Canova ne rimase invischiato, tanto che nei primi anni i critici di Roma lo tacciarono di superbia, ritenendolo un denigratore delle opere dell'antichit\u00e0. Canova, in realt\u00e0, si scagliava contro la pedissequa imitazione dall'antico, e preferiva produrre opere originali, in modo creativo, pur ispirandosi ai principi che regolavano l'arte greca classica.\nDal soggiorno napoletano all'esecuzione del \"Teseo sul Minotauro\".\nTra il 22 gennaio e il 28 febbraio 1780 Canova fu a Napoli, ospite di Contarina Barbarigo. Nella citt\u00e0 partenopea il Canova, oltre a visitare la collezione Farnese (ospitata nell'erigenda reggia di Capodimonte), visit\u00f2 la cappella Sansevero: rimasto estasiato dal virtuosismo del \"Cristo velato\" ivi esposto (prov\u00f2 addirittura ad acquistarlo, e si dichiar\u00f2 disposto a cedere dieci anni della sua vita pur di esserne l'autore), osserv\u00f2 con molta attenzione anche la statua della \"Pudicizia\", scolpita dal conterraneo Antonio Corradini, scultore veneto assai celebrato per le sue figure velate. Di seguito riportiamo uno stralcio del diario di viaggio di Canova:\nIn Campania, inoltre, Canova ebbe l'opportunit\u00e0 di scoprire l'immenso patrimonio archeologico rinvenuto presso i siti di Pompei, Ercolano e Paestum. Davanti allo spettacolo delle antichit\u00e0 del passato pales\u00f2 non solo entusiasmo e adesione, ma anche il desiderio di studiare pi\u00f9 approfonditamente la classicit\u00e0, maturando cos\u00ec un'apertura sempre pi\u00f9 consapevole verso le istanze neoclassiche.\nTornato a Roma, nel giugno 1780 Canova si fece spedire il gesso del \"Dedalo e Icaro\", la scultura che sanc\u00ec il suo definitivo decollo artistico. L'opera, tuttavia, venne accolta assai freddamente dagli accademici romani: tra i pochi ammiratori vi era Gavin Hamilton, un pittore e antiquario scozzese con il quale Canova si legher\u00e0 di un'amicizia destinata a rivelarsi vincente e a durare per tutta la vita. Intanto, lo Zulian si era ormai convinto che il suo \"prot\u00e9g\u00e9\" avrebbe dato il meglio di s\u00e9 solo se si fosse insediato stabilmente a Roma: sollecitato da quest'ultimo, Canova il 22 giugno 1780 part\u00ec per Venezia, cos\u00ec da chiudere lo studio lagunare e ultimare alcuni lavori, tra cui la statua del \"Poleni\" per il Prato della Valle di Padova.\nRitornato a Roma a dicembre, Canova esegu\u00ec un \"Apollo che s'incorona\" su commissione del senatore Abbondio Rezzonico, nipote del papa, che predilesse l'opera canoviana rispetto alla \"Minerva pacifica\" del concorrente Giuseppe Angelini; nello stesso periodo ottenne dalla Serenissima la pensione triennale di 300 ducati in argento annui. Intanto, su suggerimento di Gavin Hamilton, Canova inizi\u00f2 a lavorare al grande gruppo marmoreo raffigurante \"Teseo vincente sul Minotauro\", che concep\u00ec come un vero e proprio manifesto della propria arte. L'opera fu terminata nel 1783, ed ebbe sin da subito uno smagliante successo sia in Italia che all'estero: con grande virtuosismo tecnico, infatti, Canova seppe infondere nella figura di Teseo quella \u00abnobile semplicit\u00e0 e quieta grandezza\u00bb che Winckelmann considerava essere le qualit\u00e0 supreme dell'arte greca. Tra gli estimatori pi\u00f9 convinti vi fu lo studioso francese Quatrem\u00e8re de Quincy, con il quale Canova strinse una rapida intesa culturale e un'amicizia destinata a durare per tutta la vita. L'idillio di questi anni venne spezzato solo dalla delusione amorosa con Domenica Volpato, una donna della quale si era invaghito (\u00abuna che \u00e8 una bellezza\u00bb, per usare le parole dello stesso scultore) che per\u00f2 si dichiar\u00f2 innamorata dell'incisore napoletano Raffaello Morghen, malgrado i due stessero gi\u00e0 progettando di sposarsi.\nNuovo Fidia.\nSempre nel 1783 Canova ricevette la commissione del monumento funerario a Clemente XIV, da porre nella basilica dei Santi XII Apostoli. Complice la delusione amorosa con la Volpato, Canova si dedic\u00f2 con piena e totale dedizione di s\u00e9 all'esecuzione del sepolcro, che complet\u00f2 nell'aprile del 1787 nel nuovo studio a via San Giacomo, dove si era trasferito terminata la pensione della Serenissima. L'opera, oltre a fruttargli diecimila scudi, lo consacr\u00f2 quale massimo scultore del suo secolo: erano ormai chiare a tutti le potenzialit\u00e0 del Canova, che in quegli anni godette di un prestigio pari a quello di un Bernini o di un Michelangelo. Intanto, per cercare riposo dalle intense fatiche di scultore, soggiorn\u00f2 per un mese a Napoli, dove il colonnello inglese John Campbell gli commission\u00f2 un gruppo di marmo raffigurante \"Amore e Psiche\".\nIl successo riscosso dal sepolcro di Clemente XIV nel frattempo, sollecit\u00f2 Don Giovanni Abbondio Rezzonico e i suoi fratelli, cardinali Carlo e Giovanni Battista, a commissionare al Canova il monumento funerario allo zio Clemente XIII, da collocarsi nella basilica di San Pietro. Pur mostrandosi sensibile all'influsso berniniano, Canova esegu\u00ec un sepolcro dalle rigorose forme neoclassiche, dove il pontefice, inginocchiato obliquamente sul sarcofago, \u00e8 \u00abun'imponente figura che respira\u00bb (Arduino Colasanti): insensibile alle fatiche e alle malevolenze dei detrattori, impieg\u00f2 quattro anni per portare a compimento l'opera, la quale venne solennemente inaugurata nella notte del gioved\u00ec santo del 1792, alla presenza di Pio VI. Vestitosi da frate mendicante per poter meglio ascoltare i commenti, Canova pot\u00e9 facilmente appurare i consensi suscitati dall'opera, che fu grandemente apprezzata dal papa, dal Morghen, da Pietro Giordani.\nLa fama raggiunse Canova in fretta e in modo potente, tanto che a detta del Quatrem\u00e8re anche a Parigi \u00abnegli fogli publici s'\u00e8 reso conto del suo ultimo modello\u00bb. Ne conseguirono le numerose commissioni di rilevante importanza che gli vennero offerte in questo periodo: nel 1789 esegu\u00ec due statue di \"Amorini\", uno per la principessa Lubomirska e uno per il colonnello Campbell, e dello stesso anno \u00e8 la commissione di una \"Psiche fanciulla\", ultimata nel 1792. Nel 1793, invece, port\u00f2 finalmente a compimento l\"Amore e Psiche\": l'opera ebbe vastissima eco e fu universalmente apprezzata, trovando gli estimatori pi\u00f9 appassionati nel poeta inglese John Keats, autore di una \"Ode to Psyche\", e in John Flaxman, con il quale Canova si strinse in affettuosa amicizia.\nL'intensa attivit\u00e0 scultorea, tuttavia, aveva fiaccato notevolmente la salute del Canova, che inizi\u00f2 ad accusare feroci dolori allo stomaco. Pertanto, per ristorare le proprie energie fisiche, nel maggio del 1792 prese la decisione di fare ritorno a Possagno. Era la prima volta da quando si era trasferito a Roma che rivedeva il paese natio, che gli riserv\u00f2 un'accoglienza degna di un eroe: scortato dai compaesani in festa, Canova pot\u00e9 finalmente salutare nonno Pasino e, a Crespano, la madre. Ricevuta a Venezia la commissione del monumento in memoria dell'ammiraglio Angelo Emo, lo scultore fece lentamente ritorno a Roma, facendo tappa a Padova, a Vicenza, a Verona, a Mantova, a Parma, a Modena e infine a Bologna, tutte citt\u00e0 dove venne universalmente acclamato. I riflessi dell'arte canoviana arrivarono perfino in Russia, dove Caterina II cerc\u00f2 di chiamare lo scultore presso la propria corte: Canova, tuttavia, declin\u00f2 il pur onorevole invito, e in segno di ringraziamento esegu\u00ec per conto dell'emissario dell'imperatrice una seconda versione dell\"Amore e Psiche\", oggi esposta all'Ermitage. In questi anni Canova fu letteralmente sommerso di commissioni, tanto che nel 1796 ammise al Selva che \u00abse avessi parecchie mani tutte sarebbero impiegate\u00bb: tra le opere pi\u00f9 notevoli di questo periodo si segnalano l\"Ercole e Lica\" e l\"Adone e Venere\".\nCanova e Napoleone.\nPanorama politico.\nDal punto di vista politico, tuttavia, questi erano anni assai turbolenti. Napoleone Bonaparte aveva gi\u00e0 concluso vittoriosamente la prima campagna d'Italia, e il 19 febbraio 1797 fu firmato tra il generale corso e Pio VI il trattato di Tolentino, con il quale il pontefice si impegn\u00f2 a cedere al vincitore opere d'arte e preziosi manoscritti, oltre che Avignone, il Contado Venassino e le Legazioni. Vi furono aspre polemiche, accese soprattutto da Quatrem\u00e8re de Quincy che a tal proposito scrisse una \"Lettres sur le projet d'enlever les monuments de l'Italie\": ci\u00f2 malgrado, il convoglio con le opere d'arte (fra cui il \"Laocoonte\" e l\"Apollo del Belvedere\") part\u00ec da Roma il 9 maggio 1797.\nAnche Canova fece le spese di questa instabilit\u00e0 geopolitica, tanto che nella primavera del 1797 la sua pensione vitalizia venne sospesa e, nonostante le enfatiche rassicurazioni del Bonaparte (egli stesso contatt\u00f2 il Canova informandogli che aveva \u00abun droit particulier \u00e0 la protection de l'Arm\u00e9e d'Italie\u00bb), non gli venne mai pi\u00f9 ripristinata. Giudicando pericoloso rimanere a Roma, nel 1798 fece ritorno a Possagno, e si spinse addirittura in Austria, dove fu accolto assai calorosamente dalla corte di Francesco II d'Asburgo-Lorena, che si offr\u00ec di confermargli la pensione vitalizia: Canova tuttavia rifiut\u00f2, non volendo precludersi la possibilit\u00e0 di tornare a Roma. Accett\u00f2, invece, di eseguire il grande deposito funebre per Maria Cristina d'Austria nella chiesa viennese di Sant'Agostino, su commissione del duca Alberto di Sassonia-Teschen, marito della defunta. La lettera con le disposizioni finali venne scritta il 15 maggio 1799 e inviata a Possagno, dove risiedeva l'artista. L'opera, assai rappresentativa del clima tardo-settecentesco della poesia sepolcrale, venne poi completata da Canova nel 1805.\nLasciata Vienna, Canova si rec\u00f2 a Praga, a Dresda, Berlino e Monaco, per poi fare ritorno nella natia Possagno e, infine, a Roma, che ritenne alla fine l'unica citt\u00e0 congeniale al suo virtuosismo artistico. Il 5 gennaio 1800, superando le solite gelosie dei colleghi, Canova venne perfino nominato accademico di San Luca, di cui divent\u00f2 presidente nel 1810 e presidente perpetuo nel 1814. Si tratt\u00f2 di un ulteriore successo nella fama del Canova, che inizi\u00f2 a essere richiesto nelle corti di tutta Europa: anche Napoleone, nel 1803, volle un ritratto che recasse la sua firma. Canova inizialmente si dimostr\u00f2 assai riluttante a mettere la propria arte a servizio di colui che era stato il carnefice della Repubblica Veneta, ceduta all'Austria in seguito alla stipula del trattato di Campoformio: sollecitato da Pio VII (il quale era a sua volta mosso da motivi di opportunismo politico), tuttavia, Canova part\u00ec per Parigi, dove giunse il 6 ottobre 1801.\nSoggiorno a Parigi, \"La Venere italica\" e \"Paolina Borghese\".\nOspitato nel palazzo del nunzio pontificio Caprara, Canova a Parigi divenne l'artista ufficiale del regime napoleonico. La prima opera che esegu\u00ec in Francia fu un colossale ritratto del Bonaparte nelle sembianze di \"Marte pacificatore\", in cui il generalissimo era raffigurato nudo con clamide su una spalla, una vittoria in una mano e lancia nell'altra. Canova pensava di aver realizzato un'opera destinata a rimanere celebre: ci\u00f2 non accadde, poich\u00e9 Napoleone, nel vedersi completamente svestito, temette i giudizi dei Parigini e ordin\u00f2 di riporre la statua nei depositi del Louvre e di ricoprirla con un velo. Malgrado si fosse inserito con successo nella cosmopolita scena artistica parigina, avendo contatti anche con Jacques-Louis David, in questo periodo Canova fu profondamente amareggiato, sia per l'inglorioso destino toccato alla sua scultura, ma soprattutto per l'infausta sorte di Venezia e per la continua emorragia di opere d'arte italiane, asportate in Francia con le spietate spoliazioni napoleoniche. Pertanto, nonostante le insistenze di Napoleone perch\u00e9 si fermasse stabilmente a Parigi, Canova decise di ritornare in Italia. Di seguito riportiamo lo stralcio di una lettera indirizzata il 7 novembre 1802 all'amico Antonio D'Este:\nRitornato a Roma, Canova fu accolto assai calorosamente: Angelica Kauffmann, addirittura, gli offr\u00ec un pranzo presso la propria dimora, in cui gli venne fatto dono di varie raffigurazioni di Vincenzo Camuccini dove egli \u00e8 ritratto mentre viene incoronato da una personificazione del Tevere. Divenuto socio dell'Accademia meneghina di Belle Arti ed \u00abispettore generale di tutte le Belle Arti per Roma e lo Stato pontificio, con sovrintendenza ai musei Vaticano e Capitolino e all'Accademia di San Luca\u00bb, Canova in questi anni lavor\u00f2 al monumento sepolcrale per Maria Cristina (come gi\u00e0 accennato terminato nel 1805) e al deposito funebre per Vittorio Alfieri, scomparso nell'ottobre del 1803; nel 1806 invece Giuseppe Bonaparte gli commise un monumento equestre del fratello imperatore da collocare in una piazza pubblica. Famoso un aneddoto raccontato da Antonio Canova nei suoi scritti che riguarda l'Ercole Farnese. Il 12 ottobre 1810 lo scultore venne presentato a Napoleone dal general Duroc per esprimere il desiderio di rientrare in Italia, ma Napoleone oppose: \"Questo \u00e8 il vostro centro, qui vi sono tutti i capi d'arte antich; non manca che l'Ercole Farnese, ma avremo anche quello\". Al che Canova rispose: \"Lasci Vostra Maest\u00e0 almeno qualche cosa all'Italia. Questi monumenti antichi formano catena e collezione con infiniti altri che non si possono trasportare n\u00e9 da Roma n\u00e9 da Napoli\".\nPer il trasferimento in Francia della \"Venere de' Medici\", rastrellata dai francesi tra i furti napoleonici, Canova scolp\u00ec come compensazione la Venere Italica per la citt\u00e0 di Firenze, che la pose nella Tribuna degli Uffizi, che precedentemente ospitava la \"Venere de' Medici\" ormai al Louvre\".\" A tale opera lo scultore si ispir\u00f2 idealmente, a livello pi\u00f9 che altro spirituale, cercando di rievocarne la tenerezza della carne, il suo dolce vibrare, il movimento nello spazio, che rende attraverso l'articolazione libera del corpo e la delicatezza delle sfumature. Ugo Foscolo far\u00e0 un confronto tra la \"Venere de' Medici\" e \"Venere Italica\", ovvero tra il classico e il neoclassico, e dir\u00e0 della prima: \"Lusinga il paradiso in questa valle di lacrime\", volendo esprimere con queste parole la superiorit\u00e0 della statua dello scultore neoclassico, questa dea pi\u00f9 reale, quindi pi\u00f9 desiderabile, oltre che la sofferenza per i furti napoleonici che in quel periodo andavano depauperando il patrimonio italiano. \nNel frattempo, per lo scultore si moltiplicarono i riconoscimenti accademici. Tra le accademie che onorarono il Canova vi furono quella di Belle Arti di Firenze (1791), quella di pittura e scultura di Stoccolma (1796), quella di pittura e scultura di Verona (1803), quella di Venezia (1804), quella di Siena (1805) e nella napoleonica di Lucca (1806). Oltralpe lo scultore venne accolto nell'Accademia di Pietroburgo (1804), in quella di Ginevra (1804), in quella danese (1805) e nelle accademie di Graz (1812), di Marsiglia (1813), di Monaco (1814), di New York (1817), di Anversa (1818), di Vilnius (1818), e di Philadelphia. Ma ad accrescere maggiormente il suo prestigio fu l'esecuzione del ritratto di Paolina Bonaparte Borghese nelle sembianze di una \"Venere vincitrice\": l'opera, terminata nel 1808, raffigura la sorella di Napoleone adagiata su un divano, con in mano il pomo della vittoria, con un virtuosismo tale da far assurgere la donna a dignit\u00e0 della dea. Sempre in questo periodo strinse amicizia con Leopoldo Cicognara, il conte ferrarese che gli affid\u00f2 la protezione di un giovane Francesco Hayez (futuro caposcuola della scuola romantica italiana).\nFine dell'epoca napoleonica.\nAncora stavolta, tuttavia, le vicissitudini belliche operate sotto l'egida di Napoleone turbarono profondamente Canova, che visse \u00abgiorni tristissimi\u00bb (come attesta un'incisione sulla \"Danzatrice col dito al mento\") assistendo silenziosamente all'occupazione di Roma da parte dei Francesi (1808) e alla conseguente unione degli Stati Pontifici all'Impero Francese. Ci\u00f2 malgrado, nel 1810 accett\u00f2 comunque di recarsi a Parigi su invito del generale Duroc, che gli commission\u00f2 la statua dell\"Imperatrice Maria Luisa\": dopo una brevissima sosta a Firenze, effettuata per attendere all'inaugurazione del monumento a Vittorio Alfieri a Santa Croce, Canova part\u00ec immediatamente dopo alla volta della Francia. Giunto a Fontainebleau l'11 ottobre 1810, gi\u00e0 il 29 ottobre pot\u00e9 mostrare al committente il modello in creta della statua. Canova, tuttavia, si intrattenne poco in Francia, tanto che dopo aver ottenuto notevoli benefici e donazioni per l'Accademia di San Luca (della quale divenne principe prima della partenza), si incammin\u00f2 sulla via del ritorno, nonostante le lusinghe di Napoleone. Sost\u00f2 a Milano, Bologna e Firenze, e presso quest'ultima citt\u00e0 indirizz\u00f2 una lettera a Quatrem\u00e8re de Quincy, cui gli confid\u00f2:\nDopo aver reso esecutivi i benefici concessi da Napoleone all'Accademia di San Luca, Canova viaggi\u00f2 a Bologna (dove incontr\u00f2 Piero Giordani) e a Firenze, dove nella primavera 1812 fece conoscenza di Minette de Bergue, in seguito diventata baronessa de Armendariz. La simpatia si trasform\u00f2 ben presto in intimit\u00e0, e tra i due si form\u00f2 un legame amoroso talmente forte che perfino il barone Armendariz (il promesso sposo della donna) si dichiar\u00f2 disposto a sciogliere la donna dalla promessa di matrimonio fatta cinque anni prima.\nNon se ne fece tuttavia nulla, anche se vi furono altre due donne che infiammarono il cuore di Canova in questi anni: la prima era Delphine de Custine, un'affascinante nobildonna francese con la quale lo scultore intrattenne un carteggio densissimo di sentimenti, e la seconda era Juliette R\u00e9camier, considerata dal Canova bella \u00abcomme une statue grecque que la France rendait au Mus\u00e9e Vaticain\u00bb (come ci riferisce Chateaubriand). Cos\u00ec come fece la Volpato, tuttavia, anche la R\u00e9camier concesse la propria mano a un altro uomo, in questo caso Benjamin Constant, lasciando il Canova in preda alla delusione.\nNonostante le difficolt\u00e0 incontrate con il gentil sesso, questo si rivel\u00f2 un periodo artistico assai fecondo per il Canova. Nel 1814 gli venne commissionata da Giuseppina di Beauharnais, prima moglie di Napoleone, il gruppo scultoreo delle \"Tre Grazie\", che verr\u00e0 riprodotto una seconda volta in un gruppo stavolta destinato a John Russell, sesto duca di Bedford. L'opera, una delle pi\u00f9 famose di Canova, traduce nel marmo il concetto squisitamente neoclassico dell'eternit\u00e0 della bellezza serenatrice, ben rappresentato nei volti delle tre fanciulle; tra gli estimatori pi\u00f9 entusiasti delle \"Grazie\" vi troviamo il poeta italiano Ugo Foscolo, autore del poema omonimo delle \"Grazie\".\nQuando ormai, dopo Lipsia, la fortuna di Napoleone volgeva al tramonto, il Canova, che fu sempre critico verso le spoliazioni artistiche perpetrate da quest'ultimo, venne incaricato di recarsi a Parigi per recuperare tutte le opere d'arte rubate in forza del trattato di Tolentino ed oggetto delle spoliazioni napoleoniche. Non senza difficolt\u00e0 (la situazione a Parigi era a dire lo scultore \u00abdisperata\u00bb, e Francesi e Russi si opponevano categoricamente a un'eventuale riconsegna), grazie all'intervento di Klemens von Metternich Canova riusc\u00ec a ottenere la restituzione delle opere d'arte. Terminato questo sgradito compito, il 1\u00ba novembre si rec\u00f2 a Londra, dove lord Elgin stava esibendo i marmi del Partenone: gli procurarono un'intensa ammirazione, come attestato da uno degli ospiti del ricevimento di lady Holland (\u00abCanova \u00e8 quanto mai entusiasta degli Elgin Marbles che afferma meritare da soli un viaggio in Inghilterra\u00bb) e dal Canova stesso, il quale comunic\u00f2 a lord Elgin l'entusiasmo che prov\u00f2 guardando quei \u00abpreziosi marmi... recati qui dalla Grecia... onde grand'obbligo e riconoscenza dovranno a voi, o Milord, gli amatori e gli artisti per aver trasportato vicino a noi queste memorabili e stupende sculture\u00bb.\nUltimi anni.\nTornato a Roma la sera del 3 gennaio 1816, Canova fu prontamente ricevuto dal pontefice che, in segno di ringraziamento per aver recuperato le opere d'arte italiane trafugate in Francia, lo insign\u00ec del titolo di \u00abmarchese d'Ischia\u00bb e lo ascrisse nel libro d'Oro del Campidoglio: come stemma del marchesato Canova scelse la lira e la serpe (simboli rispettivamente di Orfeo ed Euridice) \u00abin memoria delle mie prime Statue... dalle quali... devo riconoscere il principio della mia esistenza civile\u00bb, come leggiamo in una lettera indirizzata al Falier.\nIntanto, dopo aver ultimato nel 1816 la statua della \"Musa Polimnia\", nel 1818 Canova fu esortato dai suoi compaesani di Possagno ad intervenire in una vecchia chiesa parrocchiale del paese: lo scultore, tuttavia, prese \u00abla risoluzione di farne edificare una nuova, a mie spese\u00bb, erigendo un tempio con pianta circolare con un pronao a colonne doriche, su esempio del Pantheon di Roma e del Partenone di Atene. Scegliendo di collocare la chiesa ai piedi del monte dominante la Val Cavasia, Canova part\u00ec prontamente per Possagno cos\u00ec da assistere personalmente alla posa della prima pietra della fabbrica, celebrata l'11 luglio 1818 in una festosa cerimonia: lo scultore non assistette mai all'ultimazione del proprio tempio, che verr\u00e0 completato solo nel 1830, dieci anni dopo la sua morte.\nAfflitto dalla dissenteria e dall'acuirsi delle debolezze di stomaco (che lo torment\u00f2 sin da quando scolp\u00ec il \"Monumento a Clemente XIII\"), nei suoi ultimi anni di vita Canova attese all'esecuzione di diverse opere: si segnalano, in particolare, il busto di \"Eleonora d'Este\", una \"Vestalis\", la \"Beatrice\" per Leopoldo Cicognara e il cavallo della statua equestre di Ferdinando I per piazza Plebiscito a Napoli. Quando termin\u00f2 quest'ultima commissione, il tracollo fisico era ormai prossimo: recatosi a Possagno il 7 settembre 1822 nella speranza di trarne giovamento, la morte lo colse la mattina del 13 ottobre 1822 a Venezia, nella casa del vecchio amico Florian, nei pressi di piazza San Marco.\nCanova ebbe due funerali: di questi, i primi furono celebrati nella natia Possagno il 25 ottobre, con l'orazione funebre tenuta dal vescovo di Ceneda. I secondi si tennero invece a Roma il 31 gennaio 1823, con grandissimo concorso di folla, nella chiesa dei Santissimi Apostoli; a rendere gli estremi onori allo scultore vi erano il camerlengo e il Senato di Roma, ma anche il poeta Giacomo Leopardi, che pure espresse la sua compiacenza di aver salutato \u00abil gran Canova\u00bb. Le sue spoglie furono infine riposte in un sepolcro nel tempio di Possagno da lui ideato, mentre il suo cuore fu onorevolmente disposto in un vaso di porfido conservato a Venezia all'interno del Monumento funebre ad Antonio Canova nella Basilica dei Frari.\nTecnica scultorea.\nIl metodo di lavoro di Canova \u00e8 riportato in un passo delle \"Memorie\" di Francesco Hayez:\nCome emerge dal resoconto dell'Hayez, la quantit\u00e0 e la qualit\u00e0 delle opere di Canova richiedevano notevoli doti di organizzazione e progettazione. Prima di eseguire materialmente l'opera, Canova esternava il proprio progetto su carta (o, talvolta, su tela) mediante l'esecuzione di rapidi schizzi e appunti, per poi correggere l'idea primitiva mediante la preparazione di piccoli prototipi preparatori in argilla, mezzo progettuale certamente pi\u00f9 affine allo spirito canoviano. Quest'ultima operazione veniva svolta facendo ricorso a uno scheletro portante composto da un'asta in ferro, alta quanto la scultura da eseguire, connessa a sua volta a delle piccole asticelle metalliche munite alle estremit\u00e0 di crocette di legno: questa metodologia, come osservato dallo stesso Canova, consentiva \u00abdi far reggere la creta anche in macchine grandi assai, e in figure fuori di piombo\u00bb e di effettuare pertanto uno studio pi\u00f9 approfondito, con il quale era possibile valutare meglio le proporzioni, le qualit\u00e0 luminose e generalmente la resa generale dell'opera. \u00c8 lo stesso Canova a parlarcene:\nLe fasi preparatorie, delegate all'ampio concorso di collaboratori al servizio di Canova, erano seguite dalla traduzione dell'opera in marmo, attuata con una tecnica metallurgica detta della \u00abforma persa\u00bb: questa consisteva nell'eseguire un modello in creta a grandezza naturale dell'opera che si intendeva eseguire, per poi applicarvi uno strato di gesso bianco, cos\u00ec da creare una \u00abmatrice\u00bb che veniva infine distrutta. In questo modo, dopo aver ottenuto il modello e aver fissato i punti chiave, si poteva procedere con la sbozzatura del marmo: era dopo quest'ultima operazione che ai vari artisti della bottega subentrava il Canova, al quale era riservata una fase fondamentale della gestazione dell'opera, quella propriamente detta \u00abdell'ultima mano\u00bb. Il Canova si preoccupava in particolare di eliminare le imperfezioni residue e di rifinire l'opera con gli ultimi e pi\u00f9 decisivi ritocchi: seguiva, infine, l'intervento del lucidatore, che rendeva lucide le superfici conferendo loro una diafana lucentezza. Famosa l'abitudine di Canova di applicare sulle parti epidermiche dell'opera una speciale patina, cos\u00ec da simulare il colore dell'incarnato e dare alle proprie statue una parvenza di vita. Sulla natura di tale sostanza le fonti sono discordi: per il Fernow si sarebbe trattato di \u00abfuliggine\u00bb, per Leopoldo Cicognara di \u00abacqua di rota\u00bb (ovvero acqua contaminata in seguito all'arrotamento di una lama), mentre appare pi\u00f9 probabile che si sia trattato di cera rosa o di ambra. Numerosi erano gli strumenti impiegati dal Canova, che per le proprie opere si serviva di \u00abnuovi ferri, e raschiatori, e trapani, e punte d'ogni maniera\u00bb.\n\u00c8 interessante notare che, secondo il Canova, la gestazione di un'opera si articolava in due momenti principali: la fase iniziale dell'ideazione, e quella finale dove l'artista apporta gli ultimi interventi. \u00c8 cos\u00ec che il processo creativo si risolve in un fenomeno di sublimazione, dove dalla folgorazione intuitiva iniziale, violenta e improvvisa, si arrivava alla contemplazione della forma pura finale: questo percorso in termini filosofici si traduce nella transizione dal piano dell'io empirico a quello dell'io trascendentale. Di seguito riportiamo un commento di Giulio Carlo Argan:\nFortuna critica.\nGi\u00e0 quand'era in vita Canova fu riconosciuto immediatamente quale il massimo scultore del Neoclassicismo europeo, non mancando tuttavia di subire aspre stroncature. Schlegel, nell'estate del 1805, lo incolp\u00f2 per esempio di aver interpretato in maniera sbagliata gli stilemi classici, specialmente nel \"Teseo che uccide il Centauro\" e nell\"Ercole e Lica\", opere dove a suo giudizio il sublime \u00e8 sacrificato per una mollezza che si addice pi\u00f9 alle esigenze della \"Mittelklasse\" che al gusto dei veri intenditori. Altro molesto detrattore di Canova di questi anni fu il letterato di formazione kantiana Carl Ludwig Fernow, autore della dissertazione \"\u00dcber den Bildhauer Canova und dessen Werke\". Il testo, dai toni fortemente polemici, riprendeva la critica mossa da Schlegel e accusava il Canova di tradire l'animo neoclassico, eseguendo opere compromesse dall'eccessiva affettivit\u00e0, delicatezza, e sensualit\u00e0; scartando la produzione canoviana, Fernow consigliava inoltre di prendere come modello d'imitazione artistica Bertel Thorvaldsen, l'unico scultore a suo giudizio a rimanere fedele ai canoni dell'estetica classica. L'animo assai sensibile del Canova usc\u00ec profondamente ferito da queste critiche, come si legge in una lettera inviata nel 1806 all'amico-consigliere Quatrem\u00e8re de Quincy: \nNon mancarono, tuttavia, gli entusiasti ammiratori. Il Canova, per esempio, fu oggetto della continua venerazione del poeta Pietro Giordani, suo grande amico e autore di una composizione letteraria denominata \"Panegirico canoviano\", ove sostenne che con le opere canoviane la scultura europea aveva raggiunto il momento di maggior splendore. Anche Stendhal, ardente ammiratore del \"Monumento funebre a Maria Cristina d\u2019Austria\" (da lui ritenuta \u00able premier des tombeaux existants\u00bb), lod\u00f2 delle opere canoviane l'istintivit\u00e0 del genio, e il primato della prassi sulla teoria (\u00abl'heureuse ignorance de sa jeunesse l'avait garanti de la contagion de toutes les po\u00e9tiques, depuis Lessing et Winkelman [...] jusqu'\u00e0 M. Schlegel\u00bb). L'arte di Canova, infatti, ebbe una grandissima eco nella generazione di artisti a lui contemporanei, tanto che agli influssi canoviani furono sensibili artisti come Joseph Chinard, Antoine-Denis Chaudet, John Flaxman, e Richard Westmacott.\nL'arte canoviana fu assai apprezzata anche durante il Romanticismo, specialmente in Italia, dove fu in grado di accendere l'orgoglio nazionale, a tal punto che durante l'epopea risorgimentale egli inizi\u00f2 ad esser ritenuto il genio tutelare della nazione. L'interesse per Canova scem\u00f2 a partire dal Novecento quando, a partire dalla ricezione delle prime istanze futuriste, egli inizi\u00f2 ad essere considerato un mero copista del classico: fu solo a partire dalle ricerche di Hugh Honour e Mario Praz, alla met\u00e0 del secolo, che inizi\u00f2 a verificarsi una progressiva riscoperta dell'arte di Canova, che assurse cos\u00ec a dignit\u00e0 di maggiore esponente del Neoclassicismo in scultura e, perfino, di \"trait d'union\" tra il mondo antico e la sensibilit\u00e0 contemporanea.\nOpere.\nCanova fu artista estremamente prolifico. Secondo il conteggio stilato dal Cicognara nel suo \"Catalogo cronologico delle opere di Antonio Canova\", l'artista scolp\u00ec o rifin\u00ec personalmente 53 statue; 12 gruppi (il tredicesimo fu solo modellato); 14 cenotafi; 8 monumenti; 7 colossi; 2 gruppi colossali; 54 busti; 26 bassorilievi; per totali 176 opere complete. Lasci\u00f2 poi 22 quadri e un grandissimo numero di studi, disegni e modelli. Il tutto fu prodotto, se non si contano i lavori giovanili, in circa 30 anni di attivit\u00e0 artistica.\nDi seguito si riporta un elenco parziale delle principali opere eseguite dal Canova:"}
{"id": "82718", "revid": "729019", "url": "https://it.wikipedia.org/wiki?curid=82718", "title": "Loop (algebra)", "text": "Un loop \u00e8 una struttura algebrica non associativa usata in matematica.\nDefinizione.\nUn \"loop\" consiste di un insieme non vuoto formula_1 dotato di un'operazione binaria \nformula_2\ntale che:\nPropriet\u00e0.\nLa teoria dei loop \u00e8 riconducibile a quella dei gruppi sebbene non possa essere completamente ricondotta ad essa in modo lineare ed esaustivo.\nLoop, envelope e folder.\nDato un loop formula_10 definiamo alcune mappe caratteristiche\nTali mappe ci consentono di definire alcuni gruppi associati ad un loop. Tali gruppi sono\nTali gruppi agiscono in modo naturale su formula_1 come elementi del gruppo simmetrico su formula_1. In particolare i relativi stabilizzatori dell'elemento neutro sono generati dalle rispettive deviazioni.\nLa tripla formula_19 dove formula_20 \u00e8 lo stabilizzatore in formula_16 dell'elemento neutro e formula_22 l'insieme delle traslazioni sinistre, prende il nome di envelope fedele.\nViceversa, una tripla formula_23 dove formula_24 \u00e8 un gruppo, formula_25 \u00e8 un sottogruppo di formula_24 ed formula_1 \u00e8 un trasversale sinistro del quoziente formula_28 per ogni formula_29 prende il nome di folder.\nFamiglie di loop.\nLoop di Moufang (da Ruth Moufang).\nSi tratta di un loop formula_10 che soddisfa l'identit\u00e0 formula_31 per ogni a, b, c in formula_1.\nPropriet\u00e0.\n (ab)(ca) = (a(bc))a \n(moltiplicazione per giustapposizione) \u00e8 equivalente a ciascuna delle seguenti\na(b(ac)) = ((ab)a)c\na(b(cb)) = ((ab)c)b\nLe tre precedenti equazioni sono denominate identit\u00e0 di Moufang. Con ognuna \u00e8 possibile definire un Moufang loop.\na(ab) = (aa)b \n(ab)b = a(bb) \na(ba) = (ab)a \npertanto, tutti i Moufang loops sono alternativi.\nLoop ottonionico.\nQuale esempio di loop si pu\u00f2 ricordare il quasigruppo formato dagli elementi unit\u00e0 degli ottonioni."}
{"id": "82720", "revid": "287204", "url": "https://it.wikipedia.org/wiki?curid=82720", "title": "Peter Leko", "text": ""}
{"id": "82723", "revid": "287204", "url": "https://it.wikipedia.org/wiki?curid=82723", "title": "P\u00e9ter L\u00e9k\u00f3", "text": "Nel 1994, all'et\u00e0 di 14 anni, 4 mesi e 28 giorni \u00e8 stato il pi\u00f9 giovane di sempre ad aver ottenuto il titolo di Grande Maestro Internazionale, primato che all'epoca apparteneva alla connazionale Judit Polg\u00e1r. \n\u00c8 stato tra i primi dieci scacchisti al mondo negli anni duemila e ha vinto cinque Super Tornei in carriera.\nNel 2004 ha sfidato Vladimir Kramnik per il titolo mondiale PCA, senza riuscire a batterlo. Mentre si \u00e8 piazzato quinto e quarto rispettivamente ai Mondiali FIDE del 2005 e al Mondiale unificato del 2007. Ha partecipato a 8 Olimpiadi degli scacchi con la nazionale ungherese, vincendo un oro e due argenti.\nBiografia.\nNato a Subotica nell'allora Jugoslavia, a seguito della separazione dei genitori si trasfer\u00ec a Seghedino con la madre a due anni di et\u00e0.\nHa raggiunto il suo massimo punteggio Elo (2763) nella classifica FIDE dell'aprile 2005, nella quale figurava in quarta posizione assoluta oltrech\u00e9 essere il numero uno ungherese.\nNel 1999, L\u00e9k\u00f3 entra nella cerchia dei dieci migliori giocatori al mondo.\nNel 2001, nell'ambito della manifestazione \"Chess Classic\" di Magonza, L\u00e9k\u00f3 si cimenta in una sfida di otto partite di scacchi Fischer Random (Chess960) contro il Grande Maestro Michael Adams, vincendo per 4.5 a 3.5. Per questo considerato da molti come il primo Campione del mondo di Fischer Random, sebbene non ci sia stato un vero e proprio processo di qualificazione aperto a tutti.\n\u00c8 sposato con Sofia Petrosian, figlia del grande maestro armeno Ar\u0161ak Petrosyan. Ad aprile 2018 \u00e8 allenatore del giovane giocatore tedesco Vincent Keymer.\nUna partita.\nL'ottava partita del match Kramnik-L\u00e9k\u00f3 2004, illustra un attacco tagliente coronato da successo.\nKramnik - L\u00e9k\u00f3 (Partita spagnola, attacco Marshall)\n1.e4 e5 2.Cf3 Cc6 3.Ab5 a6 4.Aa4 Cf6 5.O-O Ae7 6.Te1 b5 7.Ab3 O-O 8.c3 d5 9.exd5 Cxd5 10.Cxe5 Cxe5 11.Txe5 c6 12.d4 Ad6 13.Te1 Dh4 14.g3 Dh3 15.Te4 g5 16.Df1 Dh5 17.Cd2 Af5 18.f3 Cf6 19.Te1 Tae8 20.Txe8 Txe8 21.a4 Dg6 22.axb5 Ad3 23.Df2 Te2 24.Dxe2 Axe2 25.bxa6 Dd3 26.Rf2 Axf3 27.Cxf3 Ce4+ 28.Re1 Cxc3 29.bxc3 Dxc3+ 30.Rf2 Dxa1 31.a7 h6 32.h4 g4 0-1 (il bianco abbandona) \u00a0 (Vedi la partita online)"}
{"id": "82725", "revid": "1165513", "url": "https://it.wikipedia.org/wiki?curid=82725", "title": "Magma (disambigua)", "text": ""}
{"id": "82726", "revid": "1684799", "url": "https://it.wikipedia.org/wiki?curid=82726", "title": "Loop", "text": ""}
{"id": "82730", "revid": "648655", "url": "https://it.wikipedia.org/wiki?curid=82730", "title": "Formula 3000", "text": "La Formula 3000 \u00e8 una categoria motoristica sorta nel 1985 per prendere il posto della Formula 2. Tale categoria era in crisi a causa degli alti costi e dello scarso interesse ottenuto dal campionato dovuto al dominio delle vetture motorizzate Honda.\nNello stesso periodo in Formula 1 i motori Cosworth DFV di cilindrata 3000 cm\u00b3 erano diventati di fatto obsoleti visto lo strapotere dei motori turbo. Per tale ragione si decise di creare una categoria in cui impiegarli, e che da tali propulsori prese il nome."}
{"id": "82747", "revid": "6923", "url": "https://it.wikipedia.org/wiki?curid=82747", "title": "Melbourne", "text": "Melbourne (IPA: ) \u00e8 la capitale dello Stato del Victoria, nell'Australia sud-orientale, ed \u00e8 la seconda citt\u00e0 pi\u00f9 popolosa dell'Australia dopo Sydney. Essa corrisponde con la pi\u00f9 ampia conurbazione chiamata informalmente Grande Melbourne o \"Greater Melbourne\", costituita di 31 municipalit\u00e0 che, nel complesso, racchiudono circa cinque milioni di persone, rendendola la seconda area urbana pi\u00f9 popolata della federazione dopo Sydney. La municipalit\u00e0 chiamata \"City of Melbourne\" ne rappresenta il centro storico ed \u00e8 la capitale dello Stato di Victoria.\nSpesso riportata come \"\"capitale culturale d'Australia\" e \"Citt\u00e0 giardino\", Melbourne \u00e8 un indiscusso centro culturale internazionale, ed \u00e8 stata la seconda citt\u00e0 al mondo dopo Edimburgo ad essere nominata \"Citt\u00e0 Letteraria\"\" dall'UNESCO. A Melbourne \u00e8 nato il cinema australiano (come pure il primo lungometraggio nella storia del cinema), la televisione australiana, l'arte impressionista australiana e una lunga serie di correnti artistiche, dalla musica alla letteratura. Citt\u00e0 multiculturale per antonomasia, Melbourne trova nello sport e nella variet\u00e0 di cibi e tradizioni ulteriori punti di eccellenza. Anche per questo \u00e8 stata nominata per sette anni consecutivi \"citt\u00e0 pi\u00f9 vivibile al mondo\" secondo la speciale classifica stilata da \"The Economist\".\nGeografia fisica.\nTerritorio.\nMelbourne \u00e8 collocata nell'angolo a sud-est del continente australiano. Geologicamente si costitu\u00ec dalla confluenza della lava del quaternario ad ovest, dalla roccia silurina ad est e dalla sabbia olocenica a sud-est lungo Port Phillip. Si sviluppa ad est seguendo il fiume Yarra fino ad arrivare al Dandenong Ranges, a sud-est dall'imbocco della baia di Port Phillip seguendo il fiume Maribyrnong. Il centro di affari della citt\u00e0 (la citt\u00e0 originale) si trova nel famoso \"mile-by-half-a-mile\" Hoddle Grid che si trova nella parte sud e che costeggia il fiume \"Yarra\".\nClima.\nMelbourne ospita un clima oceanico, estremamente variabile, ed \u00e8 famosa per le \"four seasons in one day\" (quattro stagioni in un giorno solo), un neologismo usato dai suoi abitanti per descrivere la variabilit\u00e0 meteorologica. Data la sua collocazione Melbourne \u00e8 molto ventosa per tutto l'anno e decisamente pi\u00f9 fredda in inverno e durante tutto il resto dell'anno rispetto alle altre grandi citt\u00e0 australiane, e raramente raggiunge i picchi di calore di Sydney o Brisbane, anche se occasionalmente, quando soffiano i venti secchi del nord, la temperatura supera i 40\u00a0\u00b0C (questo succede molto raramente). A causa dei costanti venti freddi provenienti dal sud oceanico, la temperatura percepita \u00e8 decisamente inferiore rispetto alla temperatura reale. In inverno ed autunno si aggiunge anche un alto tasso di umidit\u00e0. \nIl massimo registrato a Melbourne \u00e8 del 7 febbraio del 2009, con 46,4\u00a0\u00b0C, tale giorno \u00e8 tristemente entrato nella storia dell'Australia con il nome di Black Saturday bushfire, in cui a causa dei numerosi incendi nella regione attorno a Melbourne, morirono 173 persone e 414 subirono ferite rilevanti.\nLa temperatura pi\u00f9 bassa mai registrata a Melbourne \u00e8 di -2,8\u00a0\u00b0C il 21 luglio del 1869 In tempi pi\u00f9 recenti (ultimi 40 anni) il minimo pi\u00f9 basso \u00e8 stato registrato 21 luglio del 1982 quando il termometro misur\u00f2 -0,8\u00a0\u00b0C.\nFlora e fauna.\nMelbourne ospita numerose specie animali e vegetali australiane e non. La fauna cittadina \u00e8 ricca di specie di uccelli come il cacatua, il Platycercus (pappagallo 'rossella'), il lorichetto arcobaleno, e sulle spiagge presso St. Kilda \u00e8 possibile osservare il Pinguino minore blu. Tra i mammiferi \u00e8 comune incontrare il possum e osservare pipistrelli della famiglia dei Pteropodidae. Tra le specie invasive ci sono il piccione, il ratto e la volpe.\nStoria.\nLa citt\u00e0 di Melbourne \u00e8 stata fondata nel 1835 da un uomo australiano di nome John Batman. Il territorio per\u00f2 fu inizialmente abbandonato perch\u00e9 mancava di acqua potabile. I fondatori quindi si spostarono risalendo lo Yarra e raggiunsero il posto ora occupato dalla \"city\". Il porto di Williamstown comunque continu\u00f2 ad essere utilizzato come primo punto di approdo delle navi. \u00c8 conosciuto come Giem Pier e ancora oggi si pu\u00f2 visitare.\nLa regione, conosciuta ora come Victoria, era abitata dalla popolazione indigena dei Kulin e contesa poi dagli inglesi e dai francesi. Uno dei primi inglesi che si insedi\u00f2 in quella zona fu John Batman, un amministratore terriero di grande successo, che pur vedendosi negato dal governatore del Nuovo Galles del Sud il permesso di costituire una colonia, essendone presente gi\u00e0 una nella zona, firm\u00f2 un accordo con alcuni aborigeni per l'acquisto di circa 2\u00a0000\u00a0km\u00b2 di terra coltivabile presso l'attuale Melbourne, oltre che altri terreni in prossimit\u00e0 di Geelong, a sud-est, nella Corio Bay.\nContemporaneamente a Batman anche un altro uomo d'affari, John Pascoe Fawkner, si rec\u00f2 con la sua nave la Enterprize nei pressi del fiume Yarra per stabilirvi un insediamento. I gruppi, comandati dai due uomini decisero, allora, di spartirsi il territorio e di fondarvi, nel marzo 1837, una citt\u00e0 che poco dopo fu battezzata Melbourne in onore del primo ministro britannico dell'epoca, Lord William Lamb.\nDal settembre 1836 divenne il centro amministrativo del distretto di Port Phillip nel Nuovo Galles del Sud. Il governo fu rappresentato dapprima da un magistrato che era William Lonsdale e poi dall'ottobre del 1839 dal soprintendente Charles La Trobe, un uomo con interessi scientifici e musicali che contribu\u00ec notevolmente alla formazione culturale dell'attuale citt\u00e0.\nNel 1851 la popolazione \"bianca\" del distretto di Port Phillip era ancora di 77\u00a0000 abitanti, sebbene fosse gi\u00e0 divenuta un centro importante nell'esportazione della lana in Australia e che soltanto 23\u00a0000 persone vivessero a Melbourne. Prima del boom dovuto alla \"corsa all'oro\" la gran parte degli edifici di Melbourne erano fatti di legname con le sole eccezioni della St James Old Cathedral presso \"Collins Street\" (adesso riallocata presso i \"Flagstaff Gardens\"), e la St Francis Catholic Church in \"Elizabeth Street\". A seguito di un'agitazione dei coloni nel luglio 1851 fece in modo che Victoria divenne una colonia separata e La Trobe divenne luogotenente-governatore. Un paio di mesi pi\u00f9 tardi fu scoperto dell'oro nei pressi di Ballarat e Bendigo ci\u00f2 fece cambiare di molto Melbourne e lo Stato di Victoria Anche dopo la corsa all'oro lo sviluppo economico continu\u00f2 ad essere vertiginoso, e qui venne fondata la prima banca del continente. Alla fine del XIX secolo la citt\u00e0 era ormai una vera metropoli, ricca di splendidi edifici vittoriani. \u00c8 in questo periodo che venne coniata l'espressione \"Marvellous Melbourne\" (Melbourne Meravigliosa).\nL'epoca d'oro cominci\u00f2 a finire nel 1891, quando una profonda crisi economica colp\u00ec duramente la citt\u00e0. Tuttavia nel 1901, con la fondazione del Commonwealth of Australia, la citt\u00e0 fu scelta come capitale provvisoria in attesa del completamento della costruzione di Canberra (il governo vi venne trasferito solo nel 1927). In seguito Melbourne ebbe una grande crescita durante la Seconda guerra mondiale (a causa delle commesse di guerra) e nel periodo immediatamente seguente, quando una marea di immigrati, in primo luogo britannici ed irlandesi, ma anche asiatici sudorientali, greci ed italiani, si rivers\u00f2 sulla citt\u00e0. Nel 1956 fu tenuta qua la XVI Olimpiade.\nMelbourne rimase il principale centro finanziario dell'Australia fino agli settanta, ma Sydney, gi\u00e0 dagli inizi del secolo, la super\u00f2 per popolazione. Ancora oggi Sydney \u00e8 la citt\u00e0 pi\u00f9 grande dell'Australia.\nMonumenti e luoghi d'interesse.\nObservation Deck - Rialto.\nLa costruzione di questo grattacielo \u00e8 iniziata sul Rialto nell'ottobre 1982, ed \u00e8 terminata nell'ottobre 1986, con la sua inaugurazione. Prima che l'edificio venisse costruito, la zona era occupata da piccoli palazzi ed uffici. La societ\u00e0 incaricata della costruzione \u00e8 stata la Grollo Australia Pty Ltd, gli architetti sono stati Gerard de Preu e Perrott Lyon Mathieson. Durante la sua costruzione, hanno lavorato contemporaneamente fino a 2\u00a0000 persone.\nL'Observation Deck, invece, \u00e8 stato aperto al pubblico solo 8 anni pi\u00f9 tardi, precisamente il 20 luglio 1994.\nBen 1\u00a0254 gradini separano il piano terra dall'Observation Deck, e la sommit\u00e0 del grattacielo tocca i 253 metri di altezza (823 piedi). Il grattacielo \u00e8 diventato oggi un'importante meta turistica, ed \u00e8 stato dotato di un velocissimo ascensore che impiega circa 40 secondi per raggiungere il 55 piano, toccando una velocit\u00e0 di 7,1 metri al secondo.\nOra non esiste pi\u00f9. L'Eureka Tower ha una piattaforma panoramica all'ottantottesimo piano.\nThe Royal Exhibition Building.\nIl Royal Exhibition Building \u00e8 stato il primo edificio in Australia ad essere riconosciuto dall'UNESCO come patrimonio dell'eredit\u00e0 mondiale.\nLa sua costruzione \u00e8 stata ultimata nel 1880 in occasione della \"Melbourne International Exhibition\". Di fronte all'edificio si trovano i Carlton Gardens anch'essi patrimonio dell'UNESCO.\nShrine of Remembrance.\nCollocato in St Kilda road, questo edificio costituisce uno dei pi\u00f9 grandi monumenti di guerra di tutta l'Australia. \u00c8 stato costruito per commemorare tutti gli uomini e tutte le donne dello Stato del Victoria che hanno combattuto nella Prima Guerra Mondiale. Presto per\u00f2 il monumento ha assunto la funzione di ricordare tutte le 60\u00a0000 persone australiane che morirono in guerra. Il disegno dello Shrine of Remembrance (Santuario o Sacrario delle Rimembranze) \u00e8 stato ispirato da quello del Mausoleo di Alicarnasso, antica citt\u00e0 greca dove si trovava il mausoleo omonimo (una delle sette meraviglie del mondo antico), dove Artemisia II fece costruire la monumentale tomba per il marito fratello Mausolo, satrapo della Caria, in questa citt\u00e0 (corrispondente all'attuale Bodrum, in Turchia) intorno al 350 a.C.\nMelbourne Exhibition Centre.\nAperto per la prima volta il 14 febbraio 1996, oggi questa imponente costruzione ospita migliaia di grandi mostre ed esposizioni, alcune delle quali a cadenza annuale. \u00c8 privo di pilastri visibili ed \u00e8 dotato di un pavimento di 30\u00a0000\u00a0m\u00b2, abbastanza per essere considerato il pi\u00f9 grande spazio aperto dell'emisfero australe.\nState Houses of Parliament.\n\u00c8 la sede del Parlamento dello Stato del Victoria. Esso \u00e8 ospitato nel pi\u00f9 grande edificio pubblico australiano del XIX secolo, e costituisce per tutto il mondo uno degli esempi pi\u00f9 preziosi di architettura civile relativa al periodo dell'impero inglese.\nMelbourne Central.\nMelbourne Central \u00e8 il fulcro dello shopping, degli uffici e dei trasporti pubblici della citt\u00e0. Al di sotto di un grande cono di vetro \u00e8 collocata la torre, costruita in questo luogo nel 1890 e lasciata intatta mentre il complesso di edifici veniva costruito intorno ad essa.\nAlbert Park.\nAlbert Park \u00e8 un sobborgo di Melbourne, caratterizzato da strette strade, caff\u00e8 all'aria aperta e molti parchi.\nIl parco principale, formalmente chiamato South Park fino al XIX secolo, quando fu rinominato dal principe Albert, \u00e8 sede del Gran Premio d'Australia di Formula 1. La sua particolarit\u00e0 \u00e8 quella di essere costituito da normali strade cittadine durante tutto l'anno, e di trasformarsi invece in circuito in prossimit\u00e0 dell'evento.\nIl circuito si snoda intorno al bellissimo Albert Park Lake, particolarmente apprezzato dai pescatori della zona.\nEureka Tower.\nL'Eureka Tower raggiunge l'altezza di 300 metri, ed \u00e8 il pi\u00f9 alto di tutto l'emisfero australe.\nSi classifica inoltre al primo posto della classifica delle costruzioni abitabili pi\u00f9 alte in tutto il mondo.\nCollocato nel cuore del quartiere di Southbank, a pochi passi dal fiume Yarra, offre una visione a 360\u00b0 dell'intera citt\u00e0, della baia, di tutti i monumenti e degli altri grattacieli principali. In lontananza \u00e8 possibile addirittura scorgere le montagne.\nUna terrazza panoramica collocata all'89\u00ba piano permette ai visitatori di godere di un panorama unico, specialmente durante il tramonto del sole e alla sera, quando la luce del sole viene rimpiazzata da una miriade di luci colorate in tutta la citt\u00e0 e da tutte le direzioni.\nL'elegante design dell'Eureka Tower, con la sua sommit\u00e0 coperta di oro, ha assicurato a Melbourne la reputazione di nuova icona architettonica.\nBourke Place.\nIl Bourke Place \u00e8 un grattacielo di 254 metri situato in 600 Bourke Street, nel distretto finanziario di Melbourne, costruito nel 1990-91 dagli architetti Godfrey &amp; Spowers.\nVictoria Harbour.\nCostituisce la parte centrale delle Melbourne Docklands, e ha un'area di 280\u00a0000 metri quadrati. Recentemente \u00e8 stato approvato un piano residenziale della durata di 12 anni, che prevede la costruzione, nelle immediate vicinanze del porto, di appartamenti, spazi commerciali, uffici, luoghi di intrattenimento e ricreazione, servizi per la comunit\u00e0 e grandi spazi pubblici.\nQueen Victoria Market.\nCostituito da numerose sezioni, questo mercato all'aria aperta \u00e8 il pi\u00f9 conosciuto di tutto lo Stato del Victoria. Gi\u00e0 da 130 anni costituisce la meta degli abitanti di Melbourne e di molti visitatori stranieri, che vi si recano per ammirare le opere dell'artigianato locale, tra le quali soprattutto i famosi boomerangs, e acquistare souvenirs di ogni genere e valore.\nI prezzi sono molto pi\u00f9 bassi rispetto a quelli di qualsiasi altro negozio della citt\u00e0, e il Queen Victoria Market costituisce un luogo ideale per lo shopping. L'atmosfera di questo luogo storico \u00e8 cosmopolita e vibrante di vita, suoni e profumi.\nOltre a vestiti, scarpe, gioielli e prodotti artigianali, vengono anche venduti prodotti freschi, come frutta, verdura, carne, pollo, pesce e dolci.\nLa domenica \u00e8 il giorno maggiormente dedicato alla vendita e all'esposizione di souvenir e di opere tipiche.\nSouthern Cross Station.\nPur essendo una delle moltissime stazioni ferroviarie di tutta la citt\u00e0, \u00e8 sicuramente la pi\u00f9 particolare e la pi\u00f9 amata proprio per il suo tetto ondulato e innovativo.\nConosciuta formalmente come Spencer Street Station, il suo nome \u00e8 stato cambiato nel 2005 per riflettere la sua importanza nell'ambito dei trasporti e della cultura nell'emisfero australe.\nDocklands stadium.\nA pochi metri dal \"Victoria Harbour\", e nei dintorni delle \"Docklands\", questo enorme stadio ospita gli eventi sportivi pi\u00f9 importanti della citt\u00e0. Le squadre di Richmond e di Melbourne disputano proprio qui le loro partite della AFL, lega di football australiano, sport tipico dell'Australia e unico al mondo.\nEsso \u00e8 dotato di un tetto retrattile all'altezza di 38 metri sopra la superficie di gioco, e pu\u00f2 ospitare fino a 53\u00a0355 persone.\nPort Phillip.\n\u00c8 una grande baia marina con un'area di 1\u00a0930\u00a0km\u00b2 (476\u00a0900 acri), con una costa che si estende per ben 264\u00a0km (l'equivalente di 164 miglia).\nLa baia \u00e8 estremamente poco profonda in relazione alla sua dimensione, ma \u00e8 in gran parte navigabile.\nFlemington Racecourse.\n\u00c8 luogo d'incontro e scenario di entusiasmanti corse di cavalli, ed \u00e8 dimora della Melbourne Cup, la pi\u00f9 grande e prestigiosa corsa di cavalli australiana. La prima Melbourne Cup \u00e8 stata assegnata nel 1861, e l'ippodromo \u00e8 divenuto oggi un patrimonio di eredit\u00e0 nazionale.\nMelbourne Cricket Ground.\nIl Melbourne Cricket Ground (nella lingua parlata abbreviato in \"MCG\") \u00e8 la sede del Melbourne Cricket Club, la pi\u00f9 importante squadra della citt\u00e0. \u00c8 lo stadio pi\u00f9 grande di tutta l'Australia, ed \u00e8 in grado di ospitare ben 90\u00a0000 spettatori. Detiene il record del mondo per quanto riguarda l'altezza dei fari per illuminare il campo di gara.\nQuesto stadio \u00e8 uno dei pi\u00f9 importanti luoghi d'incontro del Cricket di tutto il mondo, e ospita ogni anno il \"Boxing Day Test Match\". Durante l'inverno, esso diventa anche dimora dello sport pi\u00f9 famoso della nazione, il football australiano.\nCrown Towers e Casino.\n\u00c8 un complesso di divertimento e intrattenimento, collocato sulla sponda sud del fiume Yarra, ed attira ogni giorno ben 20\u00a0000 visitatori da tutto il mondo.\nFiume Yarra.\nSi snoda nel cuore della citt\u00e0, della quale costituisce un'importante caratteristica geografica, e le divide in due parti distinte ma abbondantemente collegate tra loro, grazie ad una serie di piccoli ponti, dalle forme e dimensioni pi\u00f9 disparate (ad esempio il Seafarers Bridge). Fu inizialmente chiamato \"Birrarung\" dal popolo dei Wurundjeri che occup\u00f2 per primo la Yarra Valley, prima dell'arrivo degli inglesi. Acquis\u00ec invece il nome Yarra nel 1835, nell'erronea supposizione che questo fosse la parola aborigena indicante \"fiume\".\nStazione di Flinders Street.\nFlinders Street \u00e8 la stazione ferroviaria centrale della citt\u00e0, ed \u00e8 stata completata nel 1854. Il capolinea fu la prima stazione ferroviaria cittadina in Australia, e il giorno dell'inaugurazione fu caratterizzato dal primo viaggio di un treno a vapore di tutto il continente.\nParchi e giardini.\nAttorno a Melbourne sorgono numerosi aree naturali e parchi nazionali come:\nSociet\u00e0.\nEvoluzione demografica.\nLa popolazione del centro di Melbourne nel 2018 era pi\u00f9 di 136\u00a0000 abitanti, quella dell'area metropolitana era di .\nEtnie e minoranze straniere.\nLa maggior parte dei residenti di Melbourne \u00e8 di ascendenza britannica. Molti immigranti dal Regno Unito, Grecia, Italia e da altri paesi europei e dell'Asia sudorientale, si sono stabiliti a Melbourne a partire dal 1945, dopo la seconda guerra mondiale.\nCultura.\nIstruzione.\nUniversit\u00e0.\nSecondo il Global University City Index del 2008 Melbourne \u00e8 la quarta migliore citt\u00e0 per intraprendere gli studi universitari dopo Londra, Boston e Tokyo. Melbourne \u00e8 sede di importanti universit\u00e0 e istituti di ricerca d'importanza internazionale. Tra questi vi sono l'Universit\u00e0 di Melbourne, la Universit\u00e0 Monash e il Royal Melbourne Institute of Technology, tutte e tre considerate tra le migliori 100 universit\u00e0 al mondo, secondo la classifica del Times Higher Education del 2005. Altri importanti atenei sono l'Universit\u00e0 Deakin, la Universit\u00e0 di tecnologia Swinburne, l'Universit\u00e0 Cattolica Australiana, La Trobe University e la Victoria University.\nIn posizione leggermente decentrata rispetto al centro della citt\u00e0, l'universit\u00e0 di Melbourne \u00e8 meta di molti studenti provenienti da tutto il mondo. Dotata di una grande biblioteca, offre la possibilit\u00e0 di consultare libri dedicati a molte discipline. L'universit\u00e0 \u00e8 classificata come miglior luogo di ricerca di tutto il territorio australiano. Vengono alternati edifici antichi a grandi spazi verdi.\nRicerca.\nL'Osservatorio astronomico di Melbourne fu fondato nel 1862.\nGeografia antropica.\n\"Greater Melbourne\", cio\u00e8 l'intera area metropolitana di Melbourne, \u00e8 divisa in 31 \"council\" che fanno parte delle Local Government Area dell'Australia. Il \"council\" centrale della \"greater Melbourne\" \u00e8 denominato \"Melbourne City\" e conta al 2009 circa 90\u00a0000 abitanti.\nQuartieri.\nCBD.\nIl Melbourne's Central Business District \u00e8 il cuore finanziario e culturale della citt\u00e0. In questa area sono concentrati i grattacieli e convergono tutti i mezzi di trasporto. Il CBD di Melbourne \u00e8 anche il maggiore centro economico d'Australia e dell'area Oceanica.\nAltona.\nAltona \u00e8 un quartiere e un sobborgo della zona ovest della citt\u00e0 appartenente alla giurisdizione della \"City of Hobsons Bay\". Altona \u00e8 uno dei quartieri pi\u00f9 tranquilli di Melbourne, ospita diversi parchi, riserve naturali e punti di interesse quali \"Altona Beach\", la spiaggia di Altona, il \"Cherry Lake\" e il parco costale \"Altona Coastal Park\", dove dimorano diverse specie di uccelli. Comprende diverse zone: Altona North, la parte industriale, il nuovo quartiere residenziale di Altona Meadows e la zona pi\u00f9 esclusiva Seaholme. L'area offre diverse zone per fare acquisti, gli \"shopping centre\" \"Altona Gate\", \"Altona Meadows Shopping Centre\", \"Central Square\" e i negozi di \"Pier St.\" e \"Borrack Square\". \u00c8 ottimamente collegata sia ai trasporti pubblici che alle autostrade.\nCarlton.\nCarlton \u00e8 uno dei quartieri pi\u00f9 centrali dei Melbourne, a nord del CBD, ed \u00e8 l'area storica degli immigrati italiani ed ebrei. Il quartiere \u00e8 estremamente dinamico e giovane grazie alla presenza dell'Universit\u00e0 di Melbourne e del Royal Melbourne Institute of Technology (RMIT).\nCarlton \u00e8 un quartiere pieno di storia con il Royal Exhibition Building che fu sede del primo parlamento australiano e il sito UNESCO dei Carlton Gardens.\nToorak.\nInsieme a Canterbury, Brighton e South Yarra, \u00e8 uno dei quartieri pi\u00f9 \"in\" di Melbourne, in cui si concentrano case milionarie, locali esclusivi e centri commerciali fornitissimi. \u00c8 uno dei quartieri pi\u00f9 cari ed esclusivi d'Australia. Sono presenti moltissimi mercati in cui si possono trovare cibi di produzione locale freschissimi. Il miglior modo per visitare questi luoghi \u00e8 probabilmente la bicicletta che trova spazio grazie alla estesissima serie di piste ciclabili e segnaletica. Nello slang locale \"Toorak\" \u00e8 anche sinonimo di \"ricco\", \"privilegiato\" o \"persona snob\".\nFootscray.\nFootscray \u00e8 un quartiere multiculturale. Dapprima fu popolata dagli immigrati italiani, greci, tedeschi e provenienti dal resto dell'Europa. Nel corso degli anni le attivit\u00e0 redditizie che questi \"pionieri\" avevano creato sono state \"svendute\" ai successori asiatici (cinesi, malesi, thailandesi ma soprattutto vietnamiti). Oggi Footscray \u00e8 un posto dove si pu\u00f2 trovare di tutto a poco prezzo, soprattutto cibo (nel pullulante mercato popolare) ma anche oggettistica per la casa, servizi e qualunque altro genere. In particolare a Footscray si possono ritrovare i prodotti tipici delle nazionalit\u00e0 presenti sul territorio: pasticceria greca, kebab turco, noodles cinesi, pollo dolce malese e cos\u00ec via. Il film \"Skinheads\" di Geoffrey Wright con Russell Crowe \u00e8 ambientato in questo quartiere. La squadra di football di Footscray sono i Western Bulldogs.\nWilliamstown.\nNon molto lontana da Footscray, Williamstown \u00e8 stata una delle prime aree abitate della baia di Port Phillip. La sua storia si ritrova negli edifici del centro storico oggi adibiti a ristoranti, caff\u00e8, luoghi di cultura e di ritrovo. Williamstown si trova ai piedi del West Gate Bridge, il ponte di unione tra il West ed il centro della citt\u00e0. \u00c8 nota per il suo porto che si affaccia sulla citt\u00e0. Vi sono anche traghetti che la uniscono alla citt\u00e0 tramite il fiume Yarra (solo per scopi turistici al week end). Per il resto, Williamstown resta un posto da visitare per il suo gusto storico, il suo porto pieno di barche civili e militari, moderne ed antiche. Una caratteristica di Williamstown \u00e8 il suo parco che si trova vicino al mare, dove vivono diversi possum sugli alberi di eucaliptus.\nSouth Melbourne.\nSouth Melbourne \u00e8 un quartiere che dista solo due chilometri dal Melbourne's Central Business District (CBD) e conta una popolazione di 10\u00a0920 (censimento del 2016). Questa area era conosciuta storicamente come Emerald Hill ed \u00e8 l'area suburbana pi\u00f9 antica della citt\u00e0 con edifici in stile vittoriano. Particolarmente interessante \u00e8 la Town Hall che \u00e8 uno dei pi\u00f9 bei esempi di architettura vittoriana in Australia.\nEconomia.\nMelbourne \u00e8 un grande centro commerciale ed industriale. Hanno sede nella citt\u00e0 molte delle multinazionali australiane e sono presenti industrie automobilistiche quali la Toyota, la Ford e la Holden oltre che numerose altre industrie manifatturiere. Il mercato pi\u00f9 famoso della citt\u00e0 \u00e8 il \"Queen Victoria Market\" che inizi\u00f2 la sua attivit\u00e0 il 28 marzo del 1878. Nel \"market\" si vende pesce e carne di ogni tipo, verdure e frutta, capi di abbigliamento ed artigianato degli aborigeni.\nUn altro mercato si trova nella parte Sud di Melbourne, in particolare, nella zona delimitata da York street e Cecil street e la linea ferroviaria della Kilda street. Questo mercato inizi\u00f2 ad operare nel 1867 ed \u00e8 ancora oggi funzionante; tra le bancarelle presenti si possono acquistare: cibi freschi, oggetti d'artigianato e molto altro. Melbourne \u00e8 rinomata in tutta la nazione per le decine di centri commerciali collegati tra di loro da ponti al chiuso che fanno divenire il tutto un grande polo economico.\nInfrastrutture e trasporti.\nL'area metropolitana di Melbourne (\"greater Melbourne\") possiede diverse tipologie di trasporto pubblico:\n\"Metlink\" \u00e8 l'autorit\u00e0 del trasporto pubblico che pianifica, coordina e promuove il trasporto pubblico e gestisce le tariffe integrate tra i vari mezzi di trasporto gestiti da diverse societ\u00e0. \"myki\" \u00e8 il nome del sistema tariffario basato su smartcard.\nL'area della regione di Melbourne, Victoria, \u00e8 servita dai bus regionali e dai treni regionali gestiti da \"V/Line\". La rete \u00e8 divisa in 5 regioni. Oltre a V/Line ci sono altri 94 operatori che gestiscono trasporti su gomma nella regione. \"Viclink\" \u00e8, in analogia con \"Metlink\", l'autorit\u00e0 del trasporto pubblico nello Stato di Victoria\nAmministrazione.\nGemellaggi.\nMelbourne \u00e8 gemellata con:\nSport.\nA partire dal 1996 la citt\u00e0 ospita il Gran Premio d'Australia di Formula 1 nel circuito costruito all'interno dell\u2019\"Albert Park\", un parco cittadino. Fino al 2006, tale Gran Premio \u00e8 stato la gara inaugurale della stagione di F1 ma nel 2006 la gara \u00e8 stata programmata in un altro periodo a causa della concomitanza con i Giochi del Commonwealth, che si sono tenuti proprio nella capitale dello Stato di Victoria. Melbourne conta numerose strutture sportive. Il pi\u00f9 grande e famoso stadio \u00e8 il Melbourne Cricket Ground, con una storia che comincia negli anni 1850, ha una capienza di 100\u00a0000 posti ed in esso vengono giocate le partite di cricket e football australiano. Importanti sono anche il Docklands Stadium e il nuovissimo Melbourne rectangular Stadium.\nMelbourne \u00e8 la capitale del football australiano con 10 squadre cittadine su 16 attive a livello nazionale. Prima della creazione di una lega nazionale (Australian Football League, AFL), questo sport veniva praticato in tutti gli Stati australiani fatta eccezione per il Nuovo Galles del Sud e il Queensland dove primeggia il Rugby League. Ogni Stato aveva una propria lega di football australiano e la pi\u00f9 famosa risultava essere la Victorian Football League, VFL. La VFL forn\u00ec le fondamenta per la creazione della Australian Football League. Oggi la VFL rappresenta una lega minore del Football Australiano.\nLe 10 squadre di Melbourne della Australian Football League (AFL):\nCon l'avvento del Campionato australiano di calcio, la 'A-League' anche il calcio sta diventando uno degli sport pi\u00f9 seguiti a Melbourne. La citt\u00e0 ha tre squadre: il Melbourne City FC, il Western United FC e il Melbourne Victory FC, questi ultimi hanno vinto l'A-League in 4 occasioni.\nMolto seguito \u00e8 anche il campionato di rugby league. Il club cittadino sono i Melbourne Storm, societ\u00e0 che nel 2007 e nel 2009 ha vinto il campionato della National Rugby League; mentre i Melbourne Rebels sono la squadra cittadina presente nel campionato di Rugby a 15.\n\u00c8 da ricordare, anche, il MSAC (Melbourne Sports and Acquatic Center) inaugurato il 24 luglio 1997 e costato 65 milioni di dollari australiani. Il centro ospita varie manifestazioni tra cui: la \"National Basketball League\", il campionato studentesco di pallavolo, il campionato di rugby e l\u2019\"Australian Swimming Championships\". La struttura ha ospitato anche eventi internazionali tra i quali: i Campionati mondiali di nuoto 2007, i XVIII Giochi del Commonwealth, la Coppa del Mondo di nuoto, la \"World Squash Championships\", i World Masters Games nel 2002 ed infine i Giochi olimpici silenziosi nel 2005. La citt\u00e0 ospita eventi del tennis come l'Australian Open del circuito Grande Slam ed anche la Melbourne Cup una delle pi\u00f9 grandi corse di cavalli nel mondo.\nMelbourne e Geelong hanno anche ottenuto l'assegnazione dei Campionati del mondo di ciclismo su strada 2010."}
{"id": "82750", "revid": "35813", "url": "https://it.wikipedia.org/wiki?curid=82750", "title": "\u00c9mile Michel Hyacinthe Lemoine", "text": ""}
{"id": "82752", "revid": "287204", "url": "https://it.wikipedia.org/wiki?curid=82752", "title": "Archeologia misteriosa", "text": "Larcheologia misteriosa, nota anche come criptoarcheologia, archeologia alternativa o pseudoarcheologia (in inglese \"pseudoarchaeology\"), \u00e8 una sorta di archeologia pseudoscientifica che d\u00e0 un'interpretazione non scientifica di reperti archeologici o di presunti tali.\nTutto ci\u00f2 che non si conforma al metodo scientifico usato in archeologia \u00e8 considerato pseudoarcheologia.\nDefinizione.\n\"Archeologia misteriosa\" o \"pseudoarcheologia\" sono termini generici riferiti a tutte quelle attivit\u00e0 legate alla scienza del passato che giungono a conclusioni rigettate dalla comunit\u00e0 scientifica internazionale. Questo termine viene spesso associato con l'investigazione di teorie ardite, spesso non suffragate da prove e di conseguenza non accettate dall'ambiente accademico, come le pretese scoperte dell'Arca di No\u00e8 sul monte Ararat o l'esistenza di antiche civilt\u00e0 scomparse sviluppatesi in continenti perduti come Atlantide o Mu, l'idea di contatti diretti tra le antiche civilt\u00e0 egiziana e maya o come l'influenza degli UFO o di antichi astronauti sulle civilt\u00e0 del passato.\nVi sono un gran numero di siti archeologici legittimati che sono stati per lungo tempo al centro di uno sproporzionato interesse di speculazione pseudoscientifica nel contesto dell'archeologia misteriosa. Tra questi vi sono Stonehenge, la Piramide di Cheope, la Sfinge di Giza, le iscrizioni etrusche, l'Isola di Pasqua, Teotihuacan, Palenque, Chich\u00e9n Itz\u00e1, le Linee di Nazca e le sfere di pietra della Costa Rica; quest'interesse \u00e8 dovuto all'assenza di spiegazioni certe riguardo a taluni punti poco chiari dei suddetti siti. Allo stesso modo alcuni dei reperti che sono citati nell'ambito dell'archeologia misteriosa sono oggetti autentici, che, secondo le interpretazioni dei pseudoarcheologi, presenterebbero aspetti poco chiari o controversi.\nL'origine dell'archeologia misteriosa pu\u00f2 essere ricondotta all'opera dell'americano Charles Fort (1874 - 1932). Questi consacr\u00f2 la propria vita alla paziente raccolta e catalogazione di tutti quegli articoli di giornali che riportassero fatti strani, oggetti impossibili e scoperte incredibili, dalle scienze naturali all'archeologia. Fort raggiunse alla fine la convinzione che tutta la storia della Terra sia stata diretta, ed alcuni pensano che lo sia tuttora, da un misterioso \u00abpotere\u00bb alieno. L'idea di una \u00abchiave\u00bb unica alla quale far risalire la spiegazione di ogni mistero archeologico (o presunto tale) si ritrova alla base di gran parte della archeologia misteriosa. Gran parte delle notizie raccolte furono pubblicate nel \"The Book of the Damned\" e gli immensi schedari accumulati da Fort furono in seguito acquisiti alla sua morte dalla Fortean Society, che tuttora ne prosegue la divulgazione.\nL'archeologia misteriosa gode ai giorni nostri di vasta popolarit\u00e0 in virt\u00f9 del suo sensazionalismo, che trova nei mass media una risonanza a volte maggiore della divulgazione prettamente archeologica. Di conseguenza, il grosso pubblico non sempre riesce a distinguere tra le acquisizioni della ricerca storico-archeologica condotta dagli scienziati e le ipotesi, a volte fantasiose, messe in campo da alcuni \"archeologi alternativi\". Il favore incontrato dall'archeologia misteriosa dipende anche dal fatto che, mentre le spiegazioni fornite dall'archeologia scientifica sono a volte parziali e incerte, essa al contrario tende a fornire per ogni mistero una risposta esauriente, seppure non dimostrata e difficilmente dimostrabile.\nControversie.\nLa maggioranza degli addetti ai lavori rigetta le teorie avanzate dall'archeologia misteriosa, classificandole come fantasiose dissertazioni prive di qualsiasi fondamento scientifico e volte pi\u00f9 ad ingrossare il portafogli degli scrittori di archeologia misteriosa che a dimostrare ipotesi improbabili, scevre da un accurato esame dei dati archeologici.\nAlcuni studiosi di archeologia del mistero argomentano che solamente conservando la massima apertura mentale si pu\u00f2 evitare di escludere a priori alcune ipotesi che possono risultare fondate in seguito ad un'indagine pi\u00f9 approfondita. Essi affermano che spesso la dottrina tradizionale \u00e8 rest\u00eca ad accettare nuove teorie che mal si inseriscono nel sistema di conoscenze acquisite, specie se le nuove ipotesi comportano una revisione totale dei concetti consolidati.\nAlcuni sono andati oltre, sostenendo che, secondo quanto illustrato dalla teoria critica, ogni forma di pensiero scientifico presuppone un'ideologia di controllo, attraverso la quale si cerca di influenzare la societ\u00e0 tramite la strumentalizzazione dello \"status\" degli scienziati in quanto 'esperti'. Il concetto di mentalit\u00e0 governativa del filosofo francese Michel Foucault ha anche spinto alcuni pensatori a vedere gli archeologi pi\u00f9 come strumenti dello stato che come neutrali investigatori del passato, in quanto incorporati in un processo di pianificazione politica volto a mantenere un filtraggio delle conoscenze a livello mondiale. Tali teorie sono state accostate al complottismo.\nMolti archeologi e antropologi accademici ribattono che anche i sostenitori dell'archeologia misteriosa tendono a ragionare secondo schemi prestabiliti. Per esempio se due civilt\u00e0 costruirono strutture architettoniche simili (es: piramidi e piramidi a gradoni) devono per forza esistere dei collegamenti culturali tra di loro. Questo senza considerare che magari tra le due civilt\u00e0 non si trovano solo migliaia di miglia di mare ma migliaia di anni di storia. In pratica l'accusa \u00e8 quella di un velato e assolutamente inconsapevole razzismo, che si sviluppa sminuendo alcune civilt\u00e0 (polinesiani, mesoamericani, andini) negandone lo sviluppo fortemente autonomo e indipendente dai condizionamenti culturali del vecchio mondo. Quando addirittura non si presuppone che l'umanit\u00e0 non sia in grado di sviluppare autonomamente una civilt\u00e0 e si ricorre quindi, violando il rasoio di Occam, a improbabili contributi extraterrestri (teoria degli antichi astronauti).\nEsempi celebri di pseudoarcheologia.\nJet d'oro precolombiani.\nI jet d'oro precolombiani sono una collezione di monili in oro di circa 2\u20135\u00a0cm di lunghezza, identificati come figure zoomorfe. L'aspetto di alcuni di questi monili pu\u00f2 ricordare la forma degli aerei a reazione con ala a delta, e per questo motivo sono considerati da alcuni come OOPArt, cio\u00e8 manufatti estranei al loro contesto di origine, in connessione con la teoria degli antichi astronauti. La maggior parte di tali reperti \u00e8 conservata al Museo dell'Oro di Bogot\u00e0, presso la Banca Nazionale della Colombia, al British Museum di Londra, e allo Smithsonian Institute di Washington.\nSecondo alcuni pseudostudiosi interessati all'argomento, tali reperti presenterebbero elementi analoghi alle strutture tipiche dei jet, come le ali rigide e piatte a delta situate nella parte bassa della struttura (e non in alto, come dovrebbe essere per un insetto o un uccello), e l'impennaggio dotato di deriva triangolare e stabilizzatore.\nIl biologo e criptozoologo Ivan Terence Sanderson (1911-1973) fu il primo a osservare analogie di forma con i jet, dopo avere notato che a suo giudizio, tali reperti non somigliavano a nessun animale alato (uccello o insetto); le somiglianze tra i reperti e i moderni jet sono state rimarcate anche nel libro \"Chariots of the Gods?\" di Erich von D\u00e4niken (1968).\nTubi di Baigong.\nI tubi di Baigong sono una serie di condotti scoperti vicino al monte omonimo nella provincia di Qinghai (Cina): questi tubi sono ritenuti un esempio di OOPArt e sono stati messi in relazione a un'ipotetica visita extraterrestre. Le condutture sono state associate a una piramide alta circa 60 metri costruita sulla stessa montagna, sui lati della quale si aprono delle caverne. Fra i due tubi individuati nella caverna pi\u00f9 grande uno ha un diametro di 40\u00a0cm ed \u00e8 di colore marrone-rossiccio; inoltre sono stati individuati dozzine di tubi rettilinei, con diametri varianti tra i 10 e i 40\u00a0cm che fuoriescono dal Monte Baigon situato al di sopra della caverna pi\u00f9 grande.\nUomo di Piltdown.\nA conforto dell'inattendibilit\u00e0 delle varie teorie, viene spesso citata la vicenda relativa all\"uomo di Piltdown\", i cui resti furono trovati in una cava di ghiaia all'inizio del XX secolo in Inghilterra. Il rinvenimento di frammenti di un cranio umano e di una mascella scimmiesca fu oggetto di aspre polemiche, in quanto confermava, per la paleontologia ufficiale e ortodossa, l'esistenza del cosiddetto \"anello mancante\" tra scimmia e uomo.\nDopo la scoperta della nuova specie umana, la vicenda si protrasse fino agli anni cinquanta, quando la truffa fu scoperta e la falsit\u00e0 dei reperti dimostrata. Secondo i sostenitori dell'archeologia misteriosa, il falso ebbe la possibilit\u00e0 di resistere tanto a lungo grazie al fatto che confermava la teoria sull'evoluzione di Darwin.\nNuovi approcci radicali.\nLe spedizioni dell'archeologo autodidatta tedesco Heinrich Schliemann per trovare l'antica citt\u00e0 di Troia, seguendo le tracce presenti nell\"Iliade\" di Omero, sono state portate ad esempio dai sostenitori dell'archeologia misteriosa per dimostrare che talvolta nuovi approcci radicali nella scienza archeologica all'inizio non sono stati presi per serie investigazioni scientifiche.\nDiverso il caso dello studioso Athanasius Kircher che nel XVII secolo studi\u00f2 la scrittura egizia; pur partendo dalla geniale intuizione che la lingua dell'antico Egitto fosse in qualche modo connessa con quella copta, arriv\u00f2 all'errata conclusione che i geroglifici avessero unicamente un'origine simbolica e non fonetica (\"Oedipus Aegyptiacus\", Roma 1652), giungendo a un'interpretazione completamente di fantasia. Vi sono molte ragioni per il suo fallimento, come la mancanza di una Stele di Rosetta da cui partire, "}
{"id": "82753", "revid": "79968", "url": "https://it.wikipedia.org/wiki?curid=82753", "title": "LIFO", "text": "Il termine LIFO \u00e8 l'acronimo inglese di Last In First Out (ultimo ad entrare, primo ad uscire) e presuppone che vengano scaricati per primi i beni strumentali inseriti per ultimi in magazzino.\nEsprime il concetto relativo al modo di immagazzinare dati in cui l'ultimo valore introdotto \u00e8 il primo ad uscire.\nSi rappresenta di solito con una pila di piatti, in cui l'ultimo appoggiato in cima \u00e8 necessariamente il primo ad essere prelevato, mentre il primo introdotto \u00e8 raggiunto per ultimo.\nContabilit\u00e0.\nIl metodo LIFO \u00e8 uno dei diversi possibili impieghi della gestione delle scorte di magazzino.\nIn relazione al tipo di metodo utilizzato per la valorizzazione delle scorte, e ve ne sono molti (LIFO, FIFO, NIFO, medio ponderato progressivo, ecc.), si perviene a risultati di reddito e di valore delle scorte stesse differenti. Con il metodo LIFO infatti, se l'ultima merce acquistata \u00e8 la prima ad essere venduta, il magazzino tender\u00e0 ad essere costituito da merci pi\u00f9 remote, ed in una realt\u00e0 di aumento dei prezzi con il tempo, il reddito sar\u00e0 pi\u00f9 basso: ai ricavi correnti si contrappongono costi recenti, quindi pi\u00f9 alti di quelli passati, considerati, ad esempio con il metodo FIFO (First In First Out).\nElettronica.\nNei microprocessori una memoria RAM con logica LIFO costituisce lo stack dove vengono depositati i dati relativi ad accumulatori e puntatori prima dell'esecuzione di salti con ritorno.\nInformatica.\nA livello di sistema operativo la tecnica LIFO \u00e8 impiegata per immagazzinare temporaneamente i dati per l'esecuzione di chiamate di sottofunzioni nidificate.\nQuesto avviene utilizzando una particolare struttura dati chiamata pila o \"stack\".\nSi utilizza anche per accumulare gli operandi e i risultati di funzioni, come nel caso del linguaggio PostScript."}
{"id": "82754", "revid": "1318658", "url": "https://it.wikipedia.org/wiki?curid=82754", "title": "FIFO", "text": "Il termine FIFO \u00e8 l'acronimo inglese di First In First Out che rappresenta il metodo di transito in una coda (di oggetti di qualunque natura, anche virtuali): \"primo ad entrare, primo ad uscire\". \nIl termine, nato in ambito gestione magazzino \u00e8 stato \"importato\" in elettronica ed in informatica, dove assume rilevanza nella gestione del traffico tra memorie ed unit\u00e0 logiche e operative.\nDescrizione di base.\nIl metodo FIFO rappresenta la modalit\u00e0 di immagazzinamento di oggetti fisici in cui il primo oggetto introdotto \u00e8 il primo ad uscire. Un esempio di immagine rappresentativa del concetto \u00e8 quella di un tubo con una estremit\u00e0 da cui entrano gli oggetti e l'altra dalla quale escono. L'ordine di uscita \u00e8 uguale a quello di entrata.Si pu\u00f2 esemplificare con un dispenser di prodotti in un supermercato, in cui gli articoli vengono introdotti dall'alto ed il cliente li preleva dal basso, permettendo la rotazione di tutti i prodotti; o pi\u00f9 semplicemente una serie di persone che disposte in fila indiana attendono di essere servite al bancone di una biglietteria.\nIl metodo FIFO si contrappone al metodo LIFO (Last In-First Out \"ultimo arrivato primo uscito\") in cui \u00e8 l'ultimo oggetto inserito ad essere estratto per primo.\nContabilit\u00e0 e logistica.\nIl metodo FIFO \u00e8 uno dei possibili metodi per la valorizzazione delle scorte di magazzino.\nConsiste nel valorizzare gli scarichi del magazzino a partire dai primi carichi effettuati, ad esempio:\n\"Il giorno 15 di ogni mese si ricevono merci da un fornitore, che vengono poi rivendute. A fine anno vengono valorizzate con il metodo FIFO.\"\nSupponiamo che siano state vendute esattamente met\u00e0 delle merci. Con il metodo FIFO calcoleremo come vendute (e quindi scaricate) le merci acquistate da gennaio a giugno compreso, perch\u00e9 sono le prime in ordine cronologico. Le rimanenti merci in magazzino corrisponderanno alle quantit\u00e0 acquistate e non vendute da luglio a dicembre.\nIn fase di valutazione del magazzino risulta importante scegliere il metodo da utilizzare, poich\u00e9 i risultati possono variare anche di parecchio (se, ad esempio, vi sono state grosse fluttuazioni nei prezzi delle merci considerate nel corso dell'esercizio).\nIn logistica \u00e8 in genere logico e razionale utilizzare il metodo FIFO nel flusso logistico, in quanto le prime merci o materie prime arrivate dovranno essere le prime ad essere consumate, per evitarne l'obsolescenza, o addirittura la scadenza (per le merci deperibili); per questo motivo \u00e8 noto anche con il nome di FEFO (\"First Ended\" (o \"expired\")\", First out\").\nElettronica.\nIl concetto \u00e8 impiegato in memorie utilizzate come buffer per regolare il flusso di dati tra periferiche a differente velocit\u00e0, ad esempio tra memorie RAM e processore. Un altro impiego \u00e8 nella regolazione della velocit\u00e0 nei lettori di CD audio.\nInformatica.\nIl metodo FIFO \u00e8 frequentemente utilizzato in programmazione, sia a livello di sistema operativo nella gestione dei processi, per compensare flussi di dati, per esempio nei buffer di scrittura, sia a livello di applicazione.\nComunicazione tra processi (IPC Inter Process Communication).\nIl termine FIFO viene anche usato per descrivere uno di comunicazione interprocesso presente in diversi sistemi operativi, detto anche named pipe."}
{"id": "82755", "revid": "124838993", "url": "https://it.wikipedia.org/wiki?curid=82755", "title": "Teoria della probabilit\u00e0", "text": "La teoria della probabilit\u00e0 \u00e8 lo studio matematico della probabilit\u00e0.\nI matematici si riferiscono alle probabilit\u00e0 come a numeri nell'intervallo da 0 a 1, assegnati ad \"eventi\" la cui ricorrenza \u00e8 casuale. Le probabilit\u00e0 formula_1 sono assegnate ad eventi formula_2 secondo gli assiomi della probabilit\u00e0.\nLa probabilit\u00e0 che un evento formula_2 avvenga \"dato\" il verificarsi noto di un evento formula_4 \u00e8 la probabilit\u00e0 condizionata di formula_2 \"dato\" formula_4; il suo valore numerico \u00e8 formula_7 (finch\u00e9 formula_8 \u00e8 diverso da zero). Se la probabilit\u00e0 condizionale di formula_2 dato formula_4 \u00e8 la stessa della probabilit\u00e0 (\"non condizionale\") di formula_2, allora formula_2 ed formula_4 sono detti eventi indipendenti. Che questa relazione tra formula_2 e formula_4 sia simmetrica, pu\u00f2 essere visto pi\u00f9 chiaramente osservando che \u00e8 la stessa cosa che dire formula_16.\nDue concetti cruciali nella teoria della probabilit\u00e0 sono quelli di variabile casuale e di distribuzione probabilistica di una variabile casuale. In altri termini descrivere in termini probabilistici o statistici un fenomeno aleatorio nel tempo, caratterizzabile dunque da una variabile aleatoria, vuol dire descriverlo in termini di densit\u00e0 di distribuzione di probabilit\u00e0 e dei suoi parametri di media o valore atteso e varianza.\nUna visione astratta della probabilit\u00e0.\nI matematici ritengono che la teoria della probabilit\u00e0 sia lo studio di uno spazio \"astratto\" di probabilit\u00e0 (su cui sono ad esempio definite le variabili casuali o aleatorie), un approccio introdotto da Kolmogorov nel 1930 (anche detto \"approccio assiomatico\"). Uno spazio di probabilit\u00e0 \u00e8 una terna formula_17, dove:\n\u00c8 importante notare che formula_24 \u00e8 definita in formula_4 e non in formula_18. \nCon \u03a9 numerabile possiamo definire formula_30 insieme di potenzaformula_31 che \u00e8 banalmente una formula_23algebra ed il pi\u00f9 grande che si possa creare usando formula_18. \nIn uno spazio discreto possiamo quindi omettere formula_4 e scrivere solo formula_35 per definirlo.\nSe d'altra parte \u03a9 \u00e8 non numerabile e si usa formula_36 insieme di potenzaformula_31 cadiamo nella difficolt\u00e0 di definire la nostra misura di probabilit\u00e0 formula_24 perch\u00e9 formula_4 \u00e8 'immenso'. Quindi dobbiamo usare una formula_23algebra formula_4 pi\u00f9 piccola (per esempio l'algebra di Borel di formula_18). Si definisce questo tipo di spazio probabilistico uno spazio probabilistico continuo e ci porta alcuni problemi nella teoria della misura quando proviamo a definire formula_24.\nUna variabile casuale \u00e8 una funzione misurabile da formula_18 nei reali. Per esempio, il numero di elettori che voteranno per un dato candidato nel campione di 100 dell'esempio precedente \u00e8 una variabile casuale.\nSe formula_45 \u00e8 una variabile casuale, l'insieme formula_46 \u00e8 un \"evento\", e la notazione formula_47 \u00e8 un'abbreviazione di formula_48.\nPer una alternativa algebrica all'approccio di Kolmogorov, vedi algebra delle variabili casuali.\nFilosofia delle applicazioni della probabilit\u00e0.\nAlcuni statistici assegneranno delle probabilit\u00e0 solo agli eventi che si pensano essere casuali, in base alle loro frequenze relative, o a sottoinsiemi di popolazione in relazione al tutto; questi sono \"frequentisti\". Altri assegnano probabilit\u00e0 a proposizioni incerte o secondo gradi soggettivi di confidenza nella loro verit\u00e0, o a livelli logicamente giustificabili di confidenza nella loro verit\u00e0. Tali persone sono \"Bayesiani\". Un Bayesiano pu\u00f2 assegnare una probabilit\u00e0 alla proposizione che c'era vita su Marte un miliardo di anni fa, dal momento che questo \u00e8 incerto; un frequentista non assegnerebbe una probabilit\u00e0 a tale proposizione, poich\u00e9 non si tratta di un evento casuale che abbia una frequenza relativa a lungo termine."}
{"id": "82757", "revid": "1543377", "url": "https://it.wikipedia.org/wiki?curid=82757", "title": "Human Resource Exploitation Manual", "text": "Lo Human Resource Exploitation Training Manual \u00e8 un documento riservato della CIA, datato 1983, poi desecretato dalla NSA. Fondamentalmente si tratta di tecniche non ortodosse di interrogatorio ovvero di tortura, suddivise in base alla tipologia del prigioniero. Il manuale \u00e8 stato utilizzato per l'addestramento degli ufficiali dell'America Latina, principalmente colombiani, presso la School of Americas.\nOrigini.\nSi crede che il manuale sia stato sviluppato secondo le linee guida del Kubark Counterintelligence Interrogation, unitamente ai manuali operativi sul campo dello \"U.S. Military Intelligence\", scritti intorno alla met\u00e0 degli anni sessanta come parte dello \"Army's Foreign Intelligence Assistance Program\", il cosiddetto \"Project X\". In seguito venne utilizzato dai \"Berretti verdi\" (United States Army Special Forces) tra il 1983 e il 1987 per addestrare ufficiali della \"School of Americas\", tra cui alcuni del regime di Augusto Pinochet.\nNel 1988 un'interrogazione alla Commissione del Senato USA per l'Intelligence sugli abusi delle milizie in Nicaragua (scandalo Iran-Contras) ha portato alla revisione del testo. Il 24 gennaio 1997 la NSA declassifica il manuale.\nLa fonte ufficiale che pubblica questo documento \u00e8 il National Security Archive presso la George Washington University.\nDisclaimer.\nIl manuale riporta, tra le varie , il seguente testo:\nIl testo \u00e8 stato introdotto in seguito alle interrogazioni della Commissione per l'Intelligence del 1988, ed inoltre \u00e8 stata aggiunta la \"Prohibition against the use of force\", che si riporta in figura.\nTuttavia, nella , paragrafo \"D\" nonostante le correzioni \u00e8 possibile leggere il vecchio testo:\nDopo la correzione il testo diventa:"}
{"id": "82760", "revid": "227211", "url": "https://it.wikipedia.org/wiki?curid=82760", "title": "Distribuzione gaussiana", "text": ""}
{"id": "82761", "revid": "1318658", "url": "https://it.wikipedia.org/wiki?curid=82761", "title": "Interruttore magnetotermico", "text": "Un interruttore magnetotermico \u00e8 un dispositivo di sicurezza in grado di interrompere automaticamente (cio\u00e8 senza intervento esterno) il flusso di corrente elettrica in un circuito elettrico in caso di sovracorrente.\nOriginariamente inventato da Hugo Stotz, esso sostituisce sia l'interruttore termico sia il fusibile, con il vantaggio rispetto a quest'ultimo di una maggior precisione d'intervento e di essere facilmente riarmabile con la pressione di un pulsante o l'azionamento di una leva. Deriva il suo nome dal fatto che esibisce un funzionamento diverso nell'interruzione da cortocircuito (intervento del magnetico) rispetto all'interruzione da sovraccarico (intervento del termico).\nIn Italia, la legge stabilisce che negli impianti civili attuali deve essere installato anche un interruttore differenziale, che \u00e8 invece utilizzato per far fronte a problemi di dispersione e quindi a rischi di folgorazione.\nFunzionamento.\nI due fenomeni considerati, cortocircuito e sovraccarico hanno caratteristiche ben diverse e devono essere considerati separatamente. Come si nota dal nome, all'interno di un interruttore magnetotermico sono presenti due ben distinte sezioni che rilevano i due fenomeni per mezzo di differenti principi fisici.\nInizialmente l'interruttore deve essere chiuso agendo sul comando manuale oppure, nei modelli pi\u00f9 grandi, per mezzo di motori elettrici. In questo modo viene caricata una molla che tende a provocare l'apertura dei contatti, ma \u00e8 trattenuta da un'ancorina. Quando una sezione del dispositivo rileva un guasto, la molla viene liberata e si ha lo scatto, cio\u00e8 l'apertura dell'interruttore.\nLa forza prodotta dalla molla deve essere tanto pi\u00f9 elevata quanto maggiore \u00e8 l'intensit\u00e0 della corrente da interrompere, ovvero il potere di interruzione del dispositivo.\nProtezione dal cortocircuito (parte magnetica).\nQuesto tipo di guasto si verifica quando due conduttori a differente potenziale (nel caso generale della corrente alternata trifase: fase - neutro; fase L1 - fase L2; fase L1 - fase L3; fase L2 - fase L3) entrano in diretto contatto tra loro, provocando un elevatissimo e istantaneo flusso di corrente.\nLa rilevazione di questo evento avviene per mezzo di un solenoide avvolto su una barra magnetica, in pratica un rel\u00e8. L'elevato impulso di corrente induce un campo magnetico che attira un'ancorina, la quale provoca l'apertura dell'interruttore. La caratteristica di intervento \u00e8 istantanea, in modo da evitare sollecitazioni termiche e meccaniche dovute all'elevata corrente di corto circuito, dannose per le condutture e le apparecchiature elettriche.\nProtezione del sovraccarico (parte termica).\nQuesto problema si verifica quando l'intensit\u00e0 di corrente supera un valore prefissato a causa per esempio di troppi carichi accesi contemporaneamente. Il limite di corrente \u00e8 determinato da limiti costruttivi dell'impianto e in particolare dalla capacit\u00e0 dei fili conduttori di smaltire il calore prodotto per effetto Joule.\nLa rilevazione avviene per mezzo di una \"resistenza elettrica\" costituita da una lamina bimetallica. A causa della differenza nella dilatazione termica di due metalli accoppiati (vincolati o tramite incollaggio o grappette metalliche), la lamina si piega fino a provocare lo scatto dell'interruttore. L'interruttore non interviene istantaneamente, ma vi \u00e8 un ritardo di tempo solitamente voluto, in quanto sovraccarichi di breve durata e di modesta intensit\u00e0 sono ordinari in un circuito. Il tempo di intervento di un interruttore termico \u00e8 quindi legato all'entit\u00e0 del fenomeno di sovraccarico: tanto \u00e8 pi\u00f9 grande la sovracorrente, tanto l'interruttore interviene prima (caratteristica a tempo inverso)\nAlcuni apparecchi pi\u00f9 moderni impiegano sistemi elettronici. Esistono in commercio dispositivi con valori limite prefissati da pochi a centinaia di Ampere, (unit\u00e0 base del sistema internazionale usata per misurare l'intensit\u00e0 della corrente elettrica) e altri in cui il valore \u00e8 regolabile dall'installatore. In pi\u00f9 si pu\u00f2 utilizzare sugli impianti civili.\nCaratteristiche tempo-corrente.\nI magnetotermici sono classificati a seconda della loro caratteristica di intervento (curva tempo-corrente).\n- Gli interruttori per uso domestico e similare di tipo ordinario sono normati dalla norma CEI EN60898-1 e si dividono in:\nLa curva C \u00e8 in grado di tollerare sovracorrenti di breve durata fino a cinque-dieci volte la corrente nominale ed \u00e8 largamente usata negli impianti domestici. La curva D consente ampi superamenti di breve durata (10-20 volte la corrente nominale) ed \u00e8 utile per evitare interventi indesiderati nel caso in cui i carichi protetti assorbano elevate correnti di spunto all'avvio (es. motori elettrici industriali o trasformatori). La curva B presenta invece la maggiore sensibilit\u00e0 (3-5 volte la corrente nominale) ed \u00e8 adatta a carichi prevalentemente resistivi.\n- Gli interruttori per uso industriale seguono invece la norma CEI EN 60947-2 e si dividono in:\nLa curva dell'interruttore deve essere scelta in funzione del carico da proteggere.\nProtezione selettiva (Selettivit\u00e0 dell'impianto).\nIn un impianto esteso \u00e8 vantaggioso suddividere il sistema in zone di protezione separate, in modo tale che l'intervento di un dispositivo di protezione in caso di guasto (sovraccarico o cortocircuito) isoli un'area limitata senza lasciare \"al buio\" l'intero edificio.\nQuesta caratteristica \u00e8 definita \"selettivit\u00e0\" dell'impianto o protezione selettiva. In caso di sovraccarico o corto circuito, la selettivit\u00e0 garantisce che ci sia l'intervento (scollegamento) solo sul singolo carico (o sulla porzione di circuito elettrico con pi\u00f9 carichi) interessato/a dal problema, in maniera tale da isolare il guasto senza coinvolgere la restante parte di circuito elettrico non interessata, che continuer\u00e0 a funzionare normalmente.\nA questo scopo si usa strutturare l'impianto secondo una logica gerarchica, con un interruttore generale a monte, seguito da diversi apparecchi a protezione di macrozone, a loro volta seguiti da altri apparecchi a protezione del ramo finale del circuito. L'interruttore generale deve avere una sensibilit\u00e0 (soglia) di intervento sufficientemente elevata da garantire l'assorbimento massimo di tutto l'impianto, mentre gli apparecchi di zona devono avere una sensibilit\u00e0 inferiore in funzione dell'assorbimento previsto per il ramo protetto.\n\u00c8 necessario inoltre che i dispositivi siano dimensionati in modo tale che in caso di guasto intervenga solamente l'elemento voluto e non gli apparecchi a monte.\nPer consentire la realizzazione della protezione selettiva vengono prodotti apparecchi con differenti\n\"curve di intervento\" (velocit\u00e0 di intervento in funzione del superamento della soglia nominale), in modo tale che impiegando apparecchi differenti il progettista sia in grado di coordinarne le priorit\u00e0 di intervento.\nLe curve di intervento standard secondo la normativa di prodotto CEI EN 60898-1 sono contraddistinte da una lettera alfabetica e sono, in ordine decrescente di sensibilit\u00e0: B, C, D. Precedentemente B e C erano denominate rispettivamente L e U."}
{"id": "82766", "revid": "712828", "url": "https://it.wikipedia.org/wiki?curid=82766", "title": "Temi de La storia infinita", "text": ""}
{"id": "82767", "revid": "2176804", "url": "https://it.wikipedia.org/wiki?curid=82767", "title": "Interruttore differenziale", "text": "Un interruttore differenziale (in Italia comunemente chiamato anche salvavita, in seguito alla registrazione del marchio da parte di BTicino nel 1965), in elettrotecnica, \u00e8 un dispositivo di sicurezza in grado di interrompere il flusso elettrico in un circuito elettrico di un impianto elettrico.\nViene utilizzato a tutela della salute umana in caso di guasto verso terra (dispersione elettrica) o folgorazione fase-terra, fornendo dunque protezione anche verso macroshock elettrico, sia diretto sia indiretto, sulle persone esposte. Non offre invece alcuna protezione contro sovraccarico o cortocircuito tra fase e fase o tra fase e neutro; \u00e8 detto \"differenziale,\" perch\u00e9 basa il suo funzionamento sulla rilevazione dell'eventuale differenza di correnti elettriche rilevata in ingresso e in uscita al sistema elettrico in caso di dispersione.\nPrincipio di funzionamento.\nConsiderando il circuito da proteggere come un singolo nodo, si pu\u00f2 affermare che la somma algebrica delle correnti in esso deve essere zero (primo principio di Kirchhoff). Pertanto, se si misura l'intensit\u00e0 della corrente in un sistema monofase, si osserver\u00e0 che la corrente entrante sar\u00e0 uguale a quella uscente. In un sistema trifase la somma delle correnti, dando segno positivo per i flussi entranti e negativo per gli uscenti, risulter\u00e0 nulla.\nSe l'isolamento di un'apparecchiatura connessa all'impianto si guasta, \u00e8 possibile che venga a crearsi un collegamento pi\u00f9 o meno efficace tra la linea elettrica e la carcassa metallica (tecnicamente definita \"massa\"), la quale pu\u00f2 diventare causa di folgorazione se toccata. Se il collegamento \u00e8 precario \u00e8 possibile anche che si produca calore per effetto Joule con conseguente sviluppo di un incendio.\nPoich\u00e9 nelle centrali di distribuzione della rete elettrica e nelle cabine di trasformazione mt/bt (media tensione/bassa tensione) il punto neutro \u00e8 collegato a terra, qualunque collegamento tra una fase della linea elettrica e terra subisce un passaggio di corrente. Questa corrente si disperde a terra e non ritorna attraverso l'interruttore differenziale a monte dell'impianto, il quale rileva che la somma delle correnti di nodo non \u00e8 pi\u00f9 nulla e interviene aprendo il circuito elettrico. Per evitare che sia un corpo umano a realizzare il ponte fase-terra e per agevolare il lavoro dell'interruttore differenziale \u00e8 necessario che gli apparecchi con carcassa metallica siano collegati a un adeguato impianto di messa a terra. Si parla, in questo caso, di protezione contro i contatti indiretti.\nInvece, nel caso in cui una persona tocchi una parte che \u00e8 normalmente in tensione, come ad esempio un conduttore elettrico non isolato, si parla di contatto diretto. Anche in questo caso l'interruttore differenziale fornisce, nella maggior parte dei casi, una buona protezione, purch\u00e9 sia del tipo ad alta sensibilit\u00e0, cio\u00e8 con corrente differenziale nominale minore o uguale a 30 mA, e abbia un tempo di intervento sufficientemente breve (pochi millisecondi). Da notare che la presenza dell'interruttore differenziale non esime assolutamente dall'obbligo di predisporre un impianto di terra realizzato a regola d'arte.\nIn caso di impianti elettrici con pi\u00f9 derivazioni in parallelo si possono installare pi\u00f9 differenziali a protezione di ciascun ramo derivato, in modo da realizzare una protezione selettiva, tale cio\u00e8 da isolare solo il ramo interessato al guasto, senza disalimentare gli altri rami (selettivit\u00e0 orizzontale). Se, in aggiunta alle protezioni dei singoli rami, si installa anche una protezione differenziale generale comune a tutti i rami, si ricorre solitamente a un differenziale di tipo ritardato, in gergo chiamato \"selettivo\", per evitare che questo, intervenendo prima di quelli posti a valle, disalimenti anche i circuiti non guasti (selettivit\u00e0 verticale).\nStruttura e funzionamento.\nNell'interruttore differenziale \u00e8 presente un circuito magnetico su cui sono avvolti dei solenoidi (uno per filo da proteggere) in modo tale che in condizioni di equilibrio il flusso magnetico prodotto si annulli reciprocamente. In caso di squilibrio, il flusso magnetico non \u00e8 pi\u00f9 nullo ed \u00e8 sufficiente per attirare una ancorina, la quale provoca lo scatto di una molla che apre l'interruttore.\nIn alcuni modelli i contatti sono tenuti normalmente chiusi da un elettromagnete alimentato da un circuito elettronico. Quando viene rilevato uno sbilanciamento della corrente misurata da un altro solenoide, il circuito toglie alimentazione all'elettromagnete e provoca l'apertura dei contatti.\nPer verificare la continuit\u00e0 di funzionamento \u00e8 prescritta l'effettuazione di un test con cadenza mensile, premendo un apposito pulsante presente sull'apparecchio.\nImpiantistica.\nPoich\u00e9 un impianto reale presenta inevitabilmente piccoli squilibri dovuti a dispersioni e anche perch\u00e9 esistono dei limiti minimi di sensibilit\u00e0 praticamente realizzabili, ma nello stesso tempo per assicurare un adeguato livello di protezione in caso di folgorazione, sono definite precise soglie di intervento.\nLivelli di protezione (Corrente differenziale nominale).\nGli interruttori differenziali possono essere distinti in base alla loro sensibilit\u00e0, ovvero alla corrente differenziale nominale che provoca l'intervento del dispositivo. Tale corrente indicata con la lettera greca \u0394 (I\u0394n), facendo riferimento alla differenza tra le correnti elettriche su cui basa il suo funzionamento il dispositivo.\nPer la protezione delle persone, la sensibilit\u00e0 deve essere minore o uguale a 30 mA. In particolare per le zone bagno degli impianti residenziali \u00e8 consigliata la sensibilit\u00e0 di 10 milliampere.\nNegli altri ambiti sono ammesse protezioni con sensibilit\u00e0 superiori a 30 mA.\nTempo di intervento.\nGli interruttori differenziali possono essere di tipo istantaneo (con un tempo di intervento inferiore a quanto richiesto dalle norme di prodotto e misurato in millisecondi) oppure di tipo selettivo (ritardato), con ritardo fisso o impostabile, per poter assicurare la selettivit\u00e0 cronometrica con gli interruttori differenziali installati a valle.\nPer i circuiti terminali con In inferiore a 32 A, la norma CEI 64-8 richiede l'intervento delle protezioni contro i contatti indiretti entro 0,4 s. Nei circuiti TT, questa protezione \u00e8 in genere effettuata mediante l'utilizzo di differenziali. Nei circuiti di tipo TN, non \u00e8 in genere necessario l'utilizzo di interruttori differenziali, se non in circuiti (generalmente molto estesi) in cui l'impedenza di guasto \u00e8 tale da non assicurare l'intervento delle altre protezioni nei tempi richiesti.\nDisposizione.\nNell'ambito civile si usavano differenziali in modo centralizzato, quindi con un unico differenziale si controllava l'intera abitazione. Con l'entrata in vigore (settembre 2011) dell'Allegato A alla CEI 64-8 V3, anche negli impianti a uso domestico \u00e8 obbligatorio l'impiego di almeno 2 interruttori differenziali, al fine di garantire maggior sicurezza e una migliore continuit\u00e0 di servizio.\nInoltre, se il montante dell'impianto non \u00e8 realizzato con conduttori posati in tubazioni o canaline isolanti oppure presenta masse, \u00e8 obbligatorio installare una protezione differenziale immediatamente a valle del contatore e, al fine di realizzare una corretta selettivit\u00e0, \u00e8 consigliata l'installazione di un differenziale di tipo \"selettivo\".\nNell'ambito industriale si suddividono gli impianti in zone per realizzare una protezione selettiva, in modo tale che un guasto in una zona provochi l'intervento del solo differenziale a protezione della zona stessa, senza coinvolgere l'intero impianto. A tale scopo si utilizzano pi\u00f9 interruttori differenziali con diversi valori di delta e diversi tempi di intervento (differenziali selettivi).\nTipo di corrente.\nEsistono anche differenti classi di interruttori differenziali che si distinguono per il tipo di corrente di guasto a cui sono sensibili:\nNormativa e legislazione.\nIn Italia l'impiego dell'interruttore differenziale \u00e8 disciplinato dalle seguenti leggi e normative:\nSensibilit\u00e0 ai disturbi e scatti intempestivi.\nNon sono rari i casi in ambito civile in cui viene segnalato che un differenziale scatti, aprendosi, senza un apparente motivo. In alcuni casi il fastidioso fenomeno si presenta ripetutamente, concentrandosi su una particolare fascia oraria (particolarmente coinvolta sembra essere quella fra le ore 5:00 e le 7:00 del mattino in zone vicine a grandi industrie o alla fine di linee molto lunghe).\nLe cause possono essere molteplici, per lo pi\u00f9 connesse a disturbi sulla linea di varia origine.\nLa presenza di un gruppo di continuit\u00e0 a valle del differenziale sembra peggiorare la situazione in quanto, intervenendo con l'alimentazione proveniente dalla propria batteria nel momento dell'anomalia di tensione proveniente dall'esterno, genera un ulteriore disturbo che talvolta fa scattare il differenziale, se quest'ultimo non \u00e8 di una tipologia resistente ai disturbi, come spiegato nel paragrafo sulle tipologie.\nInoltre la sempre maggiore presenza di apparecchiature elettroniche e regolatori di velocit\u00e0 a frequenze variabili (inverter) installate negli impianti porta a scatti intempestivi immettendo nella stessa rete disturbi che vengono letti dai differenziali come guasti.\nQuasi tutti i produttori hanno ormai inserito nei propri cataloghi alcuni interruttori differenziali ad alta resistenza ai disturbi, denominati a immunit\u00e0 rinforzata; sono disponibili, inoltre, interruttori a riarmo automatico. Questi ultimi sono dotati di sistemi di controllo che verificano l'integrit\u00e0 dell'impianto elettrico prima di eseguire il riarmo, per evitare che la richiusura dell'interruttore abbia conseguenze pericolose.\nIl problema dell' \"accecamento\".\nI moderni elettrodomestici spesso sono dotati di inverter (climatizzatori, lavatrici, lavastoviglie ecc) o di alimentatori switching (PC, caricabatterie, TV ecc). Questi dispositivi agiscono tramite modulazioni ad alta frequenza sulla tensione di rete semplicemente raddrizzata, diversamente dai dispositivi elettronici di un tempo in cui vi era un trasformatore che separava galvanicamente l'elettronica dalla rete. Se si verifica un guasto verso terra nella parte elettronica, la corrente di dispersione pu\u00f2 avere forme d'onda tutt'altro che sinusoidali (continue, lentamente variabili o impulsive) e a frequenze molto pi\u00f9 alte dei normali 50Hz di rete. In tali condizioni i normali differenziali AC, costruiti per rilevare correnti disperse sinusoidali a 50Hz, possono risultare inefficaci, cio\u00e8 incapaci di rilevare dispersioni non sinusoidali. In aggiunta, le eventuali dispersioni ad alta frequenza possono saturare il solenoide del differenziale AC diminuendone la sensibilit\u00e0 anche nei confronti delle dispersioni sinusoidali a 50Hz. A causa di questo fenomeno, detto in gergo \"accecamento\", un differenziale con corrente nominale I\u0394n = 30mA pu\u00f2 ritrovarsi con una sensibilit\u00e0 reale molto pi\u00f9 alta, anche maggiore di 100mA, rendendolo inutile ai fini della protezione delle persone. Per questa ragione \u00e8 assolutamente sconsigliabile l'utilizzo dei differenziali di tipo AC nelle applicazioni civili in cui siano presenti elettrodomestici di ultima generazione (in linea di massima quelli prodotti dopo il 2000) rendendo quindi opportuno sostituirli con quelli di tipo A o F."}
{"id": "82772", "revid": "2225", "url": "https://it.wikipedia.org/wiki?curid=82772", "title": "Lemony Snicket's - Una serie di sfortunati eventi", "text": ""}
{"id": "82773", "revid": "56588", "url": "https://it.wikipedia.org/wiki?curid=82773", "title": "Javier Echevarr\u00eda", "text": ""}
{"id": "82776", "revid": "2225", "url": "https://it.wikipedia.org/wiki?curid=82776", "title": "Lemony Snicket's a Series of Unfortunate Events", "text": ""}
{"id": "82778", "revid": "729019", "url": "https://it.wikipedia.org/wiki?curid=82778", "title": "Olivier Magne", "text": "Biografia.\nProveniente dallo Stade Aurillacois CA, club della sua citt\u00e0 natale, esord\u00ec nel rugby di vertice nel 1992 nelle file del Dax, in cui rimase 5 stagioni nel corso delle quali rappresent\u00f2 anche la Francia a livello internazionale (fu campione del mondo giovanile FIRA nel 1992 e vincitore dei Giochi del Mediterraneo 1993).\nEsord\u00ec con la maggiore nel corso del Cinque Nazioni 1997, il primo di nove tornei di cui otto consecutivi fino al , e realizz\u00f2 il Grande Slam gi\u00e0 alla sua prima prova; vinse altri quattro tornei, tre dei quali con altrettanti ulteriori Grandi Slam.\nNel 1997 si trasfer\u00ec al Brive, in cui rimase due stagioni e, nel 1999, al Montferrand (poi Clermont-Auvergne), contemporaneamente alla convocazione alla Coppa del Mondo in Galles, in cui disput\u00f2 6 incontri e giunse fino alla finale, poi persa contro l'.\nQuattro anni pi\u00f9 tardi partecip\u00f2 alla in Australia, sempre con 6 incontri e il 4\u00ba posto finale.\nTermin\u00f2 la carriera in Inghilterra ai London Irish, squadra nella quale milit\u00f2 nel biennio 2005/07, per poi passare alla carriera tecnica.\nDa allenatore ha guidato il Brive nella stagione 2007-08, subentrando dopo due giornate di campionato; al termine del torneo si dimise dal suo incarico.\nAlla fine del 2009 accett\u00f2 l'incarico dapprima di consulente della Federazione rugbistica greca e, in seguito, di Commissario Tecnico della Nazionale maggiore. per poi dimettersi dopo pochi incontri nel 2010 per assumere la conduzione tecnica della Nazionale A francese in coppia con Fabien Pelous."}
{"id": "82782", "revid": "599013", "url": "https://it.wikipedia.org/wiki?curid=82782", "title": "Ilm", "text": ""}
{"id": "82784", "revid": "363629", "url": "https://it.wikipedia.org/wiki?curid=82784", "title": "Carcinoma", "text": "Con il termine carcinoma si identifica in medicina una neoplasia maligna di origine epiteliale, una formazione patologica di nuove cellule che tende ad infiltrare i tessuti circostanti e a dare origine a metastasi e che dal punto di vista istologico risulta derivare da un qualunque tessuto epiteliale, sia esso tessuto di rivestimento (mucose, pelle) o ghiandolare.\nQualora interessi gli epiteli ghiandolari si parla di adenocarcinoma.\nIl carcinoma \u00e8 un tipo istologico di tumore; \u00e8 dunque \"errato\" usare tale termine, come spesso accade, quale sinonimo generale di cancro."}
{"id": "82785", "revid": "2896", "url": "https://it.wikipedia.org/wiki?curid=82785", "title": "\u20ac", "text": ""}
{"id": "82794", "revid": "84184", "url": "https://it.wikipedia.org/wiki?curid=82794", "title": "Quinto Fabio Massimo Rulliano", "text": "Biografia.\nSuo figlio fu Quinto Fabio Massimo Gurgite e un suo discendente Quinto Fabio Massimo Verrucoso \"Cunctator\" (\"il Temporeggiatore\"), ai tempi della seconda guerra punica.\nLa sua prima apparizione nei documenti che ci sono arrivati \u00e8 come \"magister equitum\" (comandante della cavalleria e in pratica vice del \"dictator\") il 324 a.C., quando ottenne una chiara vittoria contro i Sanniti a Imbrinium. Tuttavia aveva agito contro l'autorit\u00e0 del dittatore Lucio Papirio Cursore, che, partendo per Roma, gli aveva ordinato di non attaccare il nemico in sua assenza.\nConsapevole di aver disobbedito agli ordini del dittatore, e temendone la punizione, cosa che si verific\u00f2, quando il dittatore, tornato al campo militare, lo accus\u00f2 per il suo comportamento, Fabio chiese la protezione dell'esercito\nIntuendo di non poter pi\u00f9 ricorrere alla protezione dei soldati, Fabio fugg\u00ec dall'accampamento, rifugiandosi a Roma, per ottenere protezione dal Senato. Ancor pi\u00f9 adirato per il comportamento del Magister, il dittatore torn\u00f2 anch'esso a Roma, determinato ad ottenerne la punizione. Lucio Papirio chiese al Senato di punire Fabio per disobbedienza agli ordini, e ripet\u00e9 la richiesta anche davanti all'assemblea popolare, invocata dal padre di Fabio con la procedura della \"provocatio\", si lev\u00f2 in piedi, quasi solo, contro il Senato, i tribuni ed il popolo, che sostenevano invece Fabio a causa della sua vittoria. Non poco effetto ebbe anche l'appassionata perorazione, in favore del figlio, di Marco Fabio Ambusto (che era stato tre volte console e dittatore), ma il gravissimo dilemma che permaneva era costituito dalla pericolosa indulgenza nei confronti dell'affievolirsi del principio dell'autorit\u00e0 assoluta di cui era stato investito, in quanto \"dictator\", Lucio Papirio: fondamento ineliminabile dell'efficienza militare dell'esercito repubblicano romano. Infine Fabio si gett\u00f2 ai piedi del dittatore e ne chiese il perdono, appoggiato dai tribuni, dal Senato e dal popolo. Papirio accord\u00f2 la grazia non a cuor leggero, malgrado esistesse il severo precedente di Manlio e di Lucio Bruto che avevano giustiziato i propri figli per salvaguardare il pubblico interesse, ammonendo che, in mancanza di un'adeguata punizione del reo d'un crimine di tale gravissima entit\u00e0, le generazioni future ne avrebbero chiesto duro conto alla mollezza dei tribuni della plebe.\nFabio Massimo divenne console, per la prima volta, nel 322 a.C., con Lucio Fulvio Corvo. Durante il consolato fu nominato dittatore Aulo Cornelio Cosso Arvina, per condurre la campagna contro i Sanniti.\nNominato come dittatore nel 315 a.C., assedia con successo Saticula, dove per\u00f2 rimane ucciso il suo magister equitum Quinto Aulio Cerretano, e poi sconfigge i Sanniti, nella battaglia di Lautulae, mentre dirigeva l'esercito ad assediare Sora\nFabio Massimo divenne console, per la seconda volta, nel 310 a.C., con Gaio Marcio Rutilo Censorino. A Fabio tocc\u00f2 la campagna militare contro gli Etruschi, mentre a Gaio Marcio quella contro i Sanniti.\nMentre portava soccorso a Sutri, assediata dagli Etruschi, mentre si trovava sulle pendici dei monti Cimini, si imbatt\u00e9 in un esercito etrusco, schierato in ordine di battaglia, che i romani riuscirono a sconfiggere, grazie alla favorevole posizione, che raggiunsero prima di dar battaglia.\nGli Etruschi si erano rifugiati nella Selva Cimina, dove i romani erano restii a seguirli. Per questo, prima di inoltrarsi in territorio nemico, i romani cercarono, ed ottenenero l'alleanza con gli Umbri Camerti. Solo allora, partendo dalle cime dei Cimini, i romani si risolsero ad entrare nella Selva, dove fecero strage di Etruschi, e razziarono un ingente bottino.\nA questo punto i popoli etruschi, ed anche qualche citt\u00e0 umbra, si decisero a radunare un nuovo esercito, che condussero alle porte di Sutri, dove posero il campo anche i romani. I due eserciti arrivarono a fronteggiarsi sul campo di battaglia, senza che nessuno prendesse l'iniziativa, o tornasse negli accampamenti, al calare delle tenebre. Ma Fabio, la mattina seguente, fece preparare silenziosamente il proprio esercito, che diede l'attacco al campo nemico, con le prime luci dell'alba, facendone strage.\nIn seguito alla battaglia, dalle maggiori citt\u00e0 Etrusche, vennero richieste di pace, a seguito dell quali, Roma accord\u00f2 una tregua trentennale. Intanto, la sconfitta in una battaglia campale contro i Sanniti, nella quale era rimasto ferito lo stesso collega Gaio Marcio, spinse il Senato a volere la nomina a dittatore di Lucio Papirio Cursore, nemico giurato di Quinto Fabio. Per questo inviarono a Fabio una loro delegazione.\nIn quell'anno, in cui i romani ebbero la meglio sugli Etruschi nella battaglia del lago Vadimone e sui Sanniti nei pressi di Longula, Quinto Fabio sconfigge i resti degli eserciti etruschi nella battaglia di Perugia, ottenendo per questo il trionfo, e la rielezione a console l'anno successivo.\nFabio Massimo divenne console, per la terza volta, nel 308 a.C., con Publio Decio Mure. A Fabio tocc\u00f2 la campagna militare contro i Sanniti, mentre a Decio quella contro gli Etruschi. Dopo aver costretto alla resa Nuceria Alfaterna, sconfisse i Sanniti in una battaglia campale. L'avanzata degli Umbri verso Roma, mentre l'altro console era impegnato contro gli Etruschi, costrinse Fabio ad abbandonare il Sannio, per dirigersi a Mevania, dove arriv\u00f2 facendo marciare il proprio esercito a tappe forzate. Al suo arrivo improvviso, un'unica tra le popolazioni degli Umbri, la Materina, accett\u00f2 lo scontro con i romani, subendo una dura sconfitta, al seguito della quale, tutte le popolazioni Umbre si arresero. Per questa sua vittoria, a Fabio, l'anno successivo, sotto il consolato di Appio Claudio Cieco e Lucio Volumnio Flamma Violente,fu prolungato il comando dell'esercito romano nel Sannio Con il comando proconsolare Fabio, nel 307 a.C., affront\u00f2 i Sanniti ad Alife, sconfiggendoli in battaglia e costringendoli alla resa la citt\u00e0.\nNel 304 a.C. esercit\u00f2 la carica di censore, quando riport\u00f2 i nullatenenti nelle 4 trib\u00f9 cittadine, dopo che otto anni prima Appio Claudio Cieco li aveva ridistribuiti tra tutte le trib\u00f9, urbane e rurali, allora esistenti. Livio riporta che fu per questa decisione che riport\u00f2 la concordia in citt\u00e0, e non per i tanti successi militari conseguiti, che a Quinto Fabio fu dato il nome di Massimo.\nFabio Massimo divenne console, per la quarta volta, nel 297 a.C., con Publio Decio Mure, nonostante avesse inizialmente resistito alle proposte che giungevano da pi\u00f9 parti.\nFabio e Decio condussero i loro eserciti nel Sannio, seguendo due direttrici diverse; Fabio pass\u00f2 attraverso il territorio di Sora, Decio attraverso quello dei Sidicini. Fabio giunse allo scontro con i Sanniti nei pressi di Tifernum (oggi Citt\u00e0 di Castello). Lo scontro fu incerto e durissimo fino alla fine, quando inviata parte del suo esercito sulle cime delle colline dietro il nemico, entrambi i contendenti in campo, interpret\u00f2 il fatto, come l'arrivo dei soldati di Decio.\nDopo questa battaglia, i due eserciti romani saccheggiarono il Sannio, senza incontrare restitenza, e l'esercito condotto da Fabio conquist\u00f2 anche la citt\u00e0 di Cimetra.\nNel 296 a.C., con i poteri proconsalari, mentre i due consoli Lucio Volumnio Flamma Violente ed Appio Claudio Cieco affrontavano un esercito riunito di Sanniti ed Etruschi, Quinto Fabio prima sed\u00f2 una sollevazione in Lucania, poi con il Mure intercett\u00f2 un esercito sannita, che aveva fatto razzie nel territorio dei Viscini, sconfiggendolo in campo aperto.\nFabio Massimo divenne console, per la quinta volta, nel 295 a.C., con Publio Decio Mure, ma nonostante i due, nelle precedenti occasioni avessero agito concordemente, in quest'occasione vennero in contrasto su chi dovesse condurre le operazioni in Etruria. Alla fine il comando venne affidato a Fabio, dopo aver consultato il Senato e il Popolo romano.\nMentre inizialmente Mure fu di stanza nel Sannio, gli eventi in Etruria imposero che entrambi gli eserciti romani fossero uniti per affrontare il nemico. Quando gli eserciti si scontrarono presso Sentino, Publio Decio Mure comandava l'ala sinistra dell'esercito romano. Affrontate dai Galli, le sue truppe iniziarono a ritirarsi sotto i loro attacchi. Visto lo scompiglio creatosi nella battaglia e temendo l'accerchiamento da parte dei Sanniti, il console recit\u00f2 il complesso rituale della \"devotio\" e si scagli\u00f2 nel pi\u00f9 folto della mischia, per esservi ucciso. La battaglia, termin\u00f2 con la vittoria dei Romani e dei loro alleati Piceni.\nCritica storica.\nLa fonte principale per la sua biografia \u00e8 lo storico Tito Livio, che a sua volta aveva rielaborato gli annali di Fabio Pittore: in quanto piuttosto somiglianti ad episodi della vita del pi\u00f9 celebre Fabio Massimo il Temporeggiatore.\nTito Livio riporta come la vittoriosa battaglia del 322 a.C. contro i Sanniti, secondo alcuni autori, fu condotta da Fabio Massimo, e non da Aulo Cornelio Cosso Arvina, eletto dittatore in funzione dei giochi romani, conclusi i quali, si dimise."}
{"id": "82798", "revid": "291370", "url": "https://it.wikipedia.org/wiki?curid=82798", "title": "Philip Lamantia", "text": "Biografia.\nNasce a San Francisco, in California, il 23 ottobre del 1927, figlio di immigrati italiani originari della Sicilia, ed inizia a scrivere poesie fin dagli anni della scuola elementare. Legge con passione i libri di Edgar Allan Poe e Philip Lovecraft, ma, scoperto, viene sospeso \"per delinquenza intellettuale\".\nScopre il surrealismo ad una retrospettiva di Salvador Dal\u00ed e Joan Mir\u00f3 che si tiene nel 1943 al Museo delle Arti di San Francisco anche se, per temperamento, gi\u00e0 dall'et\u00e0 di sedici anni, aveva iniziato a scrivere poesie surrealiste pur non conoscendone ancora la teoria.\nLamantia si unisce presto ai surrealisti ben accolto da Andr\u00e9 Breton, dal quale si distaccher\u00e0 nel 1944.\nNel 1946 pubblica il suo primo libro di poesie intitolato \"Erotic Poems\".\nDal 1947 al 1949 egli studia presso l'Universit\u00e0 di Berkeley e, interessato alla cultura dei nativi dei quali prova rispetto, nel 1953 partecipa al rito Peyote della trib\u00f9 nordamericana Washo e in seguito va a vivere fra i Coras nella Sierra Madre.\nNel 1955 partecipa al Reading di San Francisco, \"Six Poets at the Six Gallery\", del movimento Beat dove legge le poesie di John Hoffmann, un giovane poeta scomparso di recente in Messico.\nNel 1959, esce la sua seconda raccolta \"Ecstasy\", nel 1962 \"Destroyed Works\" e cinque anni dopo (1967) \"Selected Poems\" mentre risale al 1970 \"The blood of the Air\".\nSeguiranno altre raccolte in versi tra le quali spicca \"Meadowlark West\" del 1986, \"Becoming visible\" del 1981 e l'ultima,\"Bed of Sphinxes\", edita da City Lights Books nel 1997 e pubblicata in Italia due anni dopo da City Lights Italia con il titolo \"Letto di sfingi\" e con il testo inglese a fronte.\nLamanta \u00e8 stato il primo poeta statunitense a seguire il modello poetico dei surrealisti francesi.\nAssiduo frequentatore del gruppo storico dei poeti Beat, tra i quali William Burroughs, Allen Ginsberg e Jack Kerouac, egli esalta nelle sue poesie ai valori della libert\u00e0, dell'amore e del pacifismo seguendo lo stile di vita, ribelle e anticonformista, tipico del movimento letterario del secondo dopoguerra."}
{"id": "82800", "revid": "536103", "url": "https://it.wikipedia.org/wiki?curid=82800", "title": "Jodio", "text": ""}
{"id": "82802", "revid": "21880", "url": "https://it.wikipedia.org/wiki?curid=82802", "title": "Salientia", "text": ""}
{"id": "82807", "revid": "1573940", "url": "https://it.wikipedia.org/wiki?curid=82807", "title": "Cyanoliseus patagonus", "text": "Il parrocchetto delle tane (Cyanoliseus patagonus ()) \u00e8 un uccello della famiglia degli Psittacidi. \u00c8 l'unica specie del genere Cyanoliseus .\nDescrizione.\nGrande volatore, con una taglia attorno ai 45\u00a0cm, presenta la testa e le parti superiori di un verde oliva con sfumature brunastre; sottogola e parte alta del petto grigiastra con uno scudo rosso a coprire la parte centrale del petto e parti ventrali e addominali giallo intenso. Ha calzoni rossi, remiganti blu, coda verdastra, codrione giallo, becco nero-bruno, occhio cerchiato di pelle nuda bianca e iride chiara; le zampe, esili rispetto alla taglia dell'animale, sono rosate.\nBiologia.\n\u00c8 gregario e si muove in stormi molto numerosi (o meglio lo faceva quando la sua popolazione era numerosa al punto tale da permetterglielo). Il nido, scavato su un dirupo sabbioso sul greto di un fiume o sulla sponda del mare, ha una camera di cova comoda a cui si accede attraverso una galleria di circa 18\u00a0cm di diametro, lunga anche 3 metri. La nidificazione \u00e8 di tipo coloniale e probabilmente cooperativa, cio\u00e8 tutti gli adulti della colonia collaborano allo svezzamento dei piccoli, indipendentemente dal grado di parentela. Spesso le gallerie sono comunicanti tra loro e creano un vero labirinto.\nDistribuzione e habitat.\nL'areale della specie comprende Argentina, Uruguay e Cile.\nFrequenta vari tipi di ambienti aperti, ama localizzarsi in prossimit\u00e0 dei fiumi, soprattutto se caratterizzati da sponde alte e sabbiose che sono il luogo ideale dove nidificare.\nTassonomia.\nComprende 4 sottospecie:"}
{"id": "82808", "revid": "599", "url": "https://it.wikipedia.org/wiki?curid=82808", "title": "Vieta", "text": ""}
{"id": "82812", "revid": "109757185", "url": "https://it.wikipedia.org/wiki?curid=82812", "title": "Abbek\u00e5s", "text": "Abbek\u00e5s \u00e8 una cittadina (673 abitanti - 2000) nella punta meridionale della Svezia (55\u00b024' N-13\u00b036' E). Si affaccia sul Mar Baltico.\nSituata nella contea della Scania, si trova circa a met\u00e0 strada tra Ystad e Trelleborg. Appartiene al comune di Skurup.\nAbbek\u00e5s \u00e8 citata nella canzone \"Abbek\u00e5sag\u00e5sen Joakim\" del cantante e attore svedese Edvard Persson."}
{"id": "82816", "revid": "1787156", "url": "https://it.wikipedia.org/wiki?curid=82816", "title": "Salvo Lima", "text": "Biografia.\nOrigini e formazione.\nFiglio di un archivista del comune di Palermo, si laure\u00f2 in giurisprudenza e trov\u00f2 un impiego presso il Banco di Sicilia. Nel 1956, Salvo Lima venne eletto consigliere comunale a Palermo e divenne un sostenitore di Giovanni Gioia, aderendo alla corrente politica, di Amintore Fanfani, nella Democrazia Cristiana e diventando, nello stesso anno, assessore ai lavori pubblici.\nLa carriera politica e il \"sacco di Palermo\".\nNel 1958, Salvo Lima fu eletto sindaco di Palermo e il consigliere comunale Vito Ciancimino (anch'egli sostenitore di Gioia) gli subentr\u00f2 nella carica di assessore ai lavori pubblici: durante il periodo della giunta comunale del sindaco Lima, delle 4.000 licenze edilizie rilasciate, 1.600 figurarono intestate a tre prestanome, che non avevano nulla a che fare con l'edilizia; vennero apportate numerose modifiche al piano regolatore di Palermo, che permisero alla ditta di Nicol\u00f2 Di Trapani (pregiudicato per associazione a delinquere) di vendere aree edificabili ad imprese edili, mentre il costruttore Girolamo Moncada (legato al \"boss\" mafioso Michele Cavataio) ottenne, in soli otto giorni, delle licenze edilizie per numerosi edifici; il costruttore Francesco Vassallo (genero di Giuseppe Messina, capomafia della borgata Tommaso Natale) riusc\u00ec a ricevere numerose licenze edilizie, nonostante violassero le disposizioni del piano regolatore.\nNel 1962, Lima divenne inoltre segretario provinciale della Democrazia Cristiana di Palermo, fino al 1963; poi, dal 1965 al 1966, fu rieletto primo cittadino.\nL'attivit\u00e0 parlamentare.\nNel 1968, Lima venne eletto alla Camera dei deputati ed abbandon\u00f2 la corrente fanfaniana passando a quella andreottiana, dopo essersi accordato con l'onorevole Franco Evangelisti: grazie al contributo elettorale di Lima, la corrente andreottiana riuscir\u00e0 ad ottenere rilievo nazionale. Nel 1972, Lima venne nominato sottosegretario alle Finanze nel Governo Andreotti II e riconfermato durante i Governi Rumor IV e V, mentre nel 1974 venne nominato sottosegretario al Bilancio e alla programmazione economica, durante il Governo Moro IV. Nel 1979 Lima venne eletto al Parlamento europeo, venendo riconfermato per altre due legislature.\nL'agguato e la morte.\nIl 12 marzo 1992, dopo essere uscito dalla sua villa a Mondello per recarsi all'hotel Palace a organizzare un convegno in cui era atteso Giulio Andreotti, Lima era a bordo di un'auto civile Opel Vectra guidata da un docente universitario, Alfredo Li Vecchi, con un suo collaboratore e assessore provinciale, Nando Liggio; un commando con alla testa due uomini in motocicletta spar\u00f2 alcuni colpi di arma da fuoco contro la vettura bloccandola. Gli altri occupanti del mezzo non furono presi di mira dagli assassini. Lima scese dall'auto di corsa cercando di mettersi in salvo, ma fu subito raggiunto dai killer e ucciso con tre colpi di pistola.\nNel 1998, nel processo per l'omicidio Lima, vennero condannati all'ergastolo i \"boss\" mafiosi Salvatore Riina, Francesco Madonia, Bernardo Brusca, Pippo Cal\u00f2, Giuseppe Graviano, Pietro Aglieri, Salvatore Montalto, Giuseppe Montalto, Salvatore Buscemi, Nen\u00e8 Geraci, Raffaele Ganci, Giuseppe Farinella, Benedetto Spera, Antonino Giuffr\u00e8, Salvatore Biondino, Michelangelo La Barbera, Simone Scalici e Salvatore Biondo mentre Salvatore Cancemi e Giovanni Brusca vennero condannati a 18 anni di carcere e i collaboratori di giustizia Francesco Onorato e Giovan Battista Ferrante (che confessarono il delitto) vennero condannati a 13 anni come esecutori materiali dell'agguato. Nel 2003 la Cassazione annull\u00f2 la condanna all'ergastolo per Pietro Aglieri, Giuseppe Farinella, Giuseppe Graviano e Benedetto Spera, mentre conferm\u00f2 le altre condanne.\nI legami con \"Cosa nostra\".\nNel 1963, nel corso di un'indagine, Lima ammise di conoscere superficialmente il boss mafioso Salvatore La Barbera e tale fatto venne riportato nella sentenza istruttoria sulla prima guerra di mafia depositata dal giudice Cesare Terranova nel 1964, venendo poi ripreso negli atti della Commissione parlamentare antimafia e nella relativa relazione di minoranza del 1976 redatta anche dagli onorevoli Pio La Torre e Cesare Terranova:\nNel 1974 Paolo Sylos Labini si dimise dal comitato tecnico-scientifico del ministero del Bilancio, di cui faceva parte da circa dieci anni, quando Giulio Andreotti, ministro in carica per quel dicastero, nomin\u00f2 come sottosegretario Salvo Lima, che gi\u00e0 all'epoca era comparso varie volte nelle relazioni della Commissione Parlamentare Antimafia ed era stato oggetto di quattro richieste di autorizzazioni a procedere nei suoi confronti per peculato, interesse privato e falso ideologico. Prima delle dimissioni, Sylos Labini sollev\u00f2 il problema col presidente del consiglio Aldo Moro, il quale afferm\u00f2 di non poter fare nulla in quanto \u00abLima \u00e8 troppo forte e troppo pericoloso\u00bb. Sylos Labini si rivolse allora direttamente ad Andreotti, affermando: \u00abO lei revoca la nomina di Lima, che scredita l'immagine del ministero, o mi dimetto\u00bb. Andreotti non lo lasci\u00f2 nemmeno finire e lo liquid\u00f2 rinviando il discorso.\nCome afferma nel 1996 un teste (l'ispettore della Polizia di Stato Salvatore Bonferraro) del processo a carico di Giulio Andreotti, Lima fu in rapporti di affari con il costruttore Francesco Vassallo (uno dei protagonisti del \u00absacco di Palermo\u00bb), come gi\u00e0 documentato in passato dagli atti della Commissione Parlamentare Antimafia:\n\u00abHo svolto accertamenti anagrafici presso il Municipio di Palermo, dal quale accertamento \u00e8 emerso che Lima Salvatore Achille Ettore di Vincenzo in altri atti generalizzato, ha risieduto anagraficamente dal 04/08/1961 al 09/07/1979 in un appartamento sito al civico 175 della via Marchese di Villabianca. Vi ha risieduto per diciotto anni. La via Marchese di Villabianca comunemente \u00e8 nota, per la maggior parte dei palermitani, come via Roma Nuova. Per detto appartamento ho acquisito anche presso la Conservatoria dei Registri Immobiliari di Palermo la nota di trascrizione 19866 del 15/07/1961 e dalla quale si evince che l'appartamento \u00e8 stato acquistato, intestato a Lima Salvatore, dal costruttore Vassallo Francesco nato a Palermo il 18/07/1909 deceduto, noto come costruttore Ciccio Vassallo\u00bb.\nNel settembre 1992 il collaboratore di giustizia Tommaso Buscetta rilasci\u00f2 alcune dichiarazioni secondo cui il padre di Lima era un affiliato della Famiglia di Palermo Centro (guidata dal boss Angelo La Barbera) ed aveva \"raccomandato\" il figlio ai fratelli La Barbera perch\u00e9 lo sostenessero elettoralmente. Buscetta inoltre afferm\u00f2 di aver conosciuto Lima alla fine degli anni cinquanta, quando era gi\u00e0 sindaco di Palermo, e con lui si sarebbe scambiato una serie di favori, incontrandosi con il deputato nel 1980 durante la sua latitanza. Nel 1993 l'onorevole Franco Evangelisti dichiar\u00f2 inoltre che Lima gli aveva confidato di conoscere bene Buscetta.\nNella sentenza di primo grado del processo a carico di Andreotti (pronunciata il 23 ottobre del 1999), la Corte dichiar\u00f2 nella seconda sezione del provvedimento emanato che \u00ab...\"dagli elementi di prova acquisiti si desume che gi\u00e0 prima di aderire alla corrente andreottiana, l'on. Lima aveva instaurato un rapporto di stabile collaborazione con \"Cosa Nostra\"\"\u00bb. Infatti secondo le dichiarazioni di numerosi collaboratori di giustizia, l'onorevole Lima era strettamente legato ai cugini Ignazio e Nino Salvo (imprenditori affiliati alla Famiglia di Salemi), ed attraverso loro anche ai \"boss\" mafiosi Stefano Bontate e Gaetano Badalamenti; sempre secondo i collaboratori di giustizia, Lima era il contatto per arrivare al suo capocorrente Giulio Andreotti, soprattutto per cercare di ottenere una favorevole soluzione di vicende processuali. In particolare il collaboratore Francesco Marino Mannoia rifer\u00ec che l'onorevole Andreotti, accompagnato da Lima, incontr\u00f2 due volte Bontate ed altri \"boss\" mafiosi a Palermo nel 1979 e nel 1980, i quali gli espressero le loro lamentele sull'operato del presidente della Regione Piersanti Mattarella (tali dichiarazioni sono state ritenute veritiere dalla sentenza della Corte d'Appello nel processo a carico di Andreotti e confermate in Cassazione). Marino Mannoia dichiar\u00f2 anche che l'onorevole Lima era un affiliato \"riservato\" della Famiglia di viale Lazio.\nLa sentenza definitiva del processo Andreotti inoltre ritiene provato che, dopo l'inizio della seconda guerra di mafia, i cugini Salvo \u00ab[...] \"si mettono a disposizione della fazione vincente [dei Corleonesi guidati dal boss Salvatore Riina e furono risparmiati per] i possibili collegamenti con Lima ed Andreotti\"\u00bb, venendo incaricati di curare le relazioni soprattutto con l'onorevole Lima: secondo il collaboratore di giustizia Salvatore Cancemi, un altro tramite tra Riina e Lima furono soprattutto i fratelli Salvatore e Antonino Buscemi (imprenditori e mafiosi di Boccadifalco) poich\u00e9 \u00ab\"l'on. Lima era \"nelle mani\" dei Buscemi, cio\u00e8 [...] erano in grado di fargli fare tutto quello che volevano\"\u00bb.\nSecondo la sentenza del processo per l'omicidio dell'onorevole (emessa nel 1998), Lima si attiv\u00f2 per modificare in Cassazione la sentenza del Maxiprocesso di Palermo che condannava molti altri boss all'ergastolo; tuttavia per\u00f2 il 30 gennaio 1992 la Cassazione conferm\u00f2 gli ergastoli del Maxiprocesso e sanc\u00ec la validit\u00e0 delle dichiarazioni del pentito Tommaso Buscetta: per queste ragioni Lima venne ucciso, anche per lanciare un avvertimento all'allora presidente del consiglio Andreotti, che aveva firmato un decreto-legge che aveva fatto tornare in carcere gli imputati del Maxiprocesso scarcerati per decorrenza dei termini e quelli agli arresti domiciliari.\nNella cultura di massa.\nCompare nel film \"Giovanni Falcone\" di Giuseppe Ferrara del 1993, dove \u00e8 interpretato dall'attore Arnaldo Ninchi; ne \"Il divo\" di Paolo Sorrentino \u00e8 Giorgio Colangeli a dargli un volto, mentre Tot\u00f2 Borgese ricopre il ruolo di Lima nella pellicola \"La mafia uccide solo d'estate\" (2013) di Pierfrancesco Diliberto (in arte Pif)."}
{"id": "82819", "revid": "834", "url": "https://it.wikipedia.org/wiki?curid=82819", "title": "Abbekaas", "text": ""}
{"id": "82820", "revid": "599013", "url": "https://it.wikipedia.org/wiki?curid=82820", "title": "Mentuhotep III", "text": "Biografia.\nFiglio di Montuhotep (II) e della \"Grande Sposa Reale\" Tem, sal\u00ec al trono in et\u00e0 avanzata e govern\u00f2 pacificamente, per circa 12 anni, l'Egitto riunificato dal padre.\nDegli eventi del suo regno ci\u00f2 che si conosce \u00e8 legato ad una lunga iscrizione rinvenuta sulle rocce dello Uadi Hammamat che ricorda la riapertura della pista carovaniera verso il Mar Rosso e la ripresa dei commerci con la terra di Punt, probabilmente una localit\u00e0 situata sulla costa somala di cui non si conosce l'esatta localizzazione.\nNon \u00e8 conosciuta la posizione, ed il nome , del suo complesso funerario"}
{"id": "82824", "revid": "1305772", "url": "https://it.wikipedia.org/wiki?curid=82824", "title": "Agente intelligente", "text": "L'agente \u00e8 una qualunque entit\u00e0 in grado di percepire l'ambiente che lo circonda attraverso dei \"sensori\" e di eseguire delle azioni attraverso degli \"attuatori\". Ad esempio, in un essere umano alcuni sensori sono gli occhi e le orecchie.\nGli attuatori possono essere le mani, i piedi o pi\u00f9 in generale i muscoli.\nNel campo dell'Intelligenza artificiale un obiettivo fondamentale \u00e8 la realizzazione degli agenti intelligenti (o agenti razionali). Nella fattispecie un agente si definisce intelligente se \"fa la cosa giusta al momento giusto\".\nPer poter stabilire questo occorre fornire una qualche misura delle prestazioni. In particolare \u00e8 importante definire il \"come\" e il \"quando\" eseguire la valutazione delle azioni. Perci\u00f2 si rende necessario un modello di successo, stabilito a priori, con il quale confrontare i risultati ottenuti.\nSupponiamo, ad esempio, di avere diversi agenti che risolvono tutti una copia dello stesso puzzle. In questo caso una misura del successo potrebbe essere il numero di pezzi incastrati assieme (definizione del \"come\"). Se eseguiamo i test sulle prestazioni dopo pochi minuti, otteniamo risultati migliori per quegli agenti che iniziano veloci. Se per\u00f2 eseguissimo il test dopo un'ora, avremo che magari alcuni agenti, che erano partiti pi\u00f9 lentamente, hanno completato una porzione maggiore del puzzle (definizione del \"quando\").\nPossiamo quindi definire il comportamento di un \"agente razionale ideale\" come quello che: sulla base delle sue percezioni e di eventuali conoscenze predefinite, compie un'azione con lo scopo di massimizzare la misura delle prestazioni.\nQuesto include anche il compiere azioni per acquisire informazioni utili (cio\u00e8 acquisire conoscenza).\nVediamo ora pi\u00f9 da vicino quella che \u00e8 la struttura di un agente.In generale abbiamo:\n\"agente = software + architettura\"\nDove l'architettura \u00e8 solitamente composta dall'hardware che compone l'agente, cio\u00e8 da ci\u00f2 che fisicamente esegue i calcoli. Ad esempio un normale computer o un robot. L'algoritmo \u00e8 il programma che \"guida\" le azioni dell'agente e che viene eseguito dall'architettura.\nUn modo per definire un agente nel suo complesso, \u00e8 quello di descriverlo in funzione delle sue percezioni, azioni, obiettivi e del suo ambiente. Si parla della cosiddetta descrizione \"PAGE\" (Percepts, Actions, Goals, Environment).La descrizione PAGE dell'agente che compone un puzzle potrebbe essere la seguente:\nAgenti intelligenti in Intelligenza Artificiale.\nIl termine nel senso definito dall'intelligenza artificiale si riferisce a pi\u00f9 tipologie di agenti e sotto-agenti. Ad esempio:\nUn semplice programma d'agente pu\u00f2 essere definito matematicamente come una funzione d'agente che mappa ogni possibile sequenza di percezioni su una possibile azione che l'agente \u00e8 in grado di eseguire o su un coefficiente, elemento di feedback, funzione o costante che influisce su eventuali azioni:\nformula_1\nIl programma dell'agente, invece, mappa ogni possibile percezione su un'azione.\n\u00c8 possibile raggruppare gli agenti in 5 classi in base al grado di intelligenza percepita e alle capacit\u00e0:\nAgenti con riflessi semplici (o stimolo-risposta).\nGli agenti con riflessi semplici agiscono solo in base alla percezione corrente. La funzione dell'agente \u00e8 basata su regole condizione-azione:\n if condizione then azione\nQuesta funzione d'agente si comporta bene solo nel caso in cui l'ambiente sia completamente osservabile. Alcuni agenti di questo tipo possono inoltre contenere informazioni sul loro stato corrente, tale informazione permette loro di trascurare le condizioni i cui attuatori siano gi\u00e0 stati innescati.\nAgenti con riflessi basati su modello (o con stato interno).\nGli agenti con riflessi basati su modello possono gestire ambienti parzialmente osservabili. Il loro stato corrente \u00e8 memorizzato all'interno dell'agente stesso, ci\u00f2 permette di mantenere delle strutture dati che descrivono la parte di mondo che non pu\u00f2 essere osservata. Tale comportamento richiede informazione su come il mondo funziona e si comporta. Questa informazione aggiuntiva completa il modello di \u201cvista del mondo\u201d.\nAgenti basati su obiettivo.\nGli agenti basati su obiettivo sono agenti basati su modello che memorizzano informazione su situazioni desiderabili. Ci\u00f2 permette all'agente di avere un modo per scegliere tra varie possibilit\u00e0, selezionando quella che permette di raggiungere il proprio obiettivo.\nAgenti basati su utilit\u00e0.\nGli agenti con obiettivo possono solo distinguere tra stati goal e stati non-goal. \u00c8 possibile definire una misura su quanto sia desiderabile ogni stato. Questa misura pu\u00f2 essere ottenuta attraverso l'uso di una \"funzione d'utilit\u00e0\" che mappa uno stato sul suo valore di utilit\u00e0.\nAgenti che apprendono.\nIn alcune pubblicazioni l'intelligenza artificiale \u00e8 indicata come \"agenti intelligenti autonomi\", termine che sta ad indicare l'indipendenza delle loro azioni, e la loro capacit\u00e0 di apprendimento e di adattarsi alle circostanze che evolvono. Secondo Nikola Kasabov i sistemi di intelligenza artificiale devono esibire le seguenti caratteristiche:\nPer eseguire le loro funzioni attivamente, gli agenti intelligenti di oggi sono normalmente raccolti in una struttura gerarchica che contiene molti \"sub-agenti\".\nI sub-agenti intelligenti eseguono ed elaborano funzioni a basso livello.\nNel loro insieme, l'agente intelligente e i sub-agenti creano un sistema in grado di realizzare compiti difficili o obiettivi con comportamenti e risposte che visualizzano una forma di intelligenza.\nAlcuni sub-agenti che possono essere una parte di un agente o possono essere loro stessi un agente intelligente completo sono:\nAgenti intelligenti in computer science.\nUn numero limitato di agenti, che possono essere classificati come semi-intelligenti per la loro mancanza di complessit\u00e0, il processo decisionale, la loro limitata visione del mondo e la capacit\u00e0 di apprendimento possono essere trovati in \"Third Canadian Edition of \"Management Information Systems for the Information Age\"\". Questo documento suggerisce che ci sono solo quattro tipologie essenziali di agenti intelligenti:"}
{"id": "82837", "revid": "124313838", "url": "https://it.wikipedia.org/wiki?curid=82837", "title": "Guadalupa", "text": "La Guadalupa (: ; in francese \"Guadeloupe\") \u00e8 un arcipelago delle Antille francesi che, con altre piccole isole vicine, costituisce, per l'amministrazione francese, un Dipartimento d'oltremare dal 1946 e una Regione d'oltremare dal 1983.\nSono inclusi nella regione 2 \"\", 40 e 32 comuni. L'arcipelago ha come TLD i domini .gp, .fr ed .eu.\nGeografia fisica.\nTerritorio.\nA nord il Passaggio di Guadalupa divide il dipartimento da Montserrat, territorio del Regno Unito, a ovest si affaccia sul Mare Caraibico, a sud si trova l'isola di Dominica e a est si estende l'Oceano Atlantico.\nIl dipartimento di Guadalupa \u00e8 un arcipelago costituito delle isole di Basse-Terre e Grande-Terre (per un totale di 1434\u00a0km\u00b2, 384.264 ab.), l'isola di Marie-Galante (158\u00a0km\u00b2), le \u00celes des Saintes (13\u00a0km\u00b2) e La D\u00e9sirade (23\u00a0km\u00b2).\nFino al 15 luglio 2007 facevano parte della Guadalupa anche le isole Saint-Barth\u00e9lemy (21\u00a0km\u00b2) e la parte settentrionale di Saint Martin (54\u00a0km\u00b2), la cui parte meridionale fa parte invece del Regno dei Paesi Bassi. Una legge francese del 21 febbraio 2007 ha infatti accordato a questi due territori lo status di collettivit\u00e0 d'oltremare rinominandoli Collettivit\u00e0 di Saint-Barth\u00e9lemy e Collettivit\u00e0 di Saint-Martin.\nGuadalupa \u00e8 l'isola pi\u00f9 estesa delle Piccole Antille, formata in realt\u00e0 da due isole separate solo da uno stretto canale naturale, la cosiddetta \"Rivi\u00e8re Sal\u00e9e\", un braccio di mare lungo 5\u00a0km, largo al massimo 200\u00a0m e attraversato da tre ponti stradali.\nL'isola occidentale, Basse-Terre (850\u00a0km\u00b2), \u00e8 la pi\u00f9 montuosa e ha una particolare forma ovale leggermente allungata. Si tratta dell'isola pi\u00f9 selvaggia, piuttosto umida e nebbiosa, eccezion fatta per la costa sud-occidentale. Questo \u00e8 il regno incontrastato della foresta pluviale tropicale, una volta impenetrabile, e delle vaste piantagioni di banani. Basse-Terre \u00e8 un ammasso vulcanico dominato dal monte Soufri\u00e8re (1476\u00a0m), la cui vetta corrisponde alla massima elevazione del dipartimento. Lungo le pendici del monte, nella foresta, compaiono una miriade di cascate.\nL'isola orientale, Grande-Terre (585\u00a0km\u00b2), \u00e8 invece pianeggiante, formata da plateau calcarei carsici. Quest'isola, a differenza di Basse-Terre, presenta assenza di rilievi (se si escludono i Grands-Fonds), mancanza quasi totale di corsi d'acqua (solo qualche palude nella zona occidentale) e ovunque coltivazioni di canna da zucchero dove una volta si trovava la savana. Lungo la costa meridionale si susseguono le spiagge di sabbia fino al promontorio roccioso di Pointe des Ch\u00e2teaux, dove si ammassano gli insediamenti turistici.\nClima.\nLa temperatura oscilla tra i 18\u00a0\u00b0C e i 33\u00a0\u00b0C, con una media annua di 25\u00a0\u00b0C. Comunque non fa mai troppo caldo perch\u00e9 i venti rinfrescano costantemente l'aria. La stagione secca, pi\u00f9 soleggiata, va da dicembre a maggio. I cicloni di fine estate provocano spesso gravi danni a causa della loro violenza. I mesi pi\u00f9 piovosi sono settembre, ottobre e novembre, ma i temporali tropicali sono abbastanza brevi. Le precipitazioni annue sono di circa 2000\u00a0mm nell'isola di Grande-Terre e di 3000\u00a0mm nell'isola di Basse-Terre.\nVegetazione.\nLa vegetazione antillana \u00e8 molto varia e spettacolare: grazie al clima le piante rimangono verdi durante tutto il corso dell'anno e la fioritura \u00e8 praticamente continua, soprattutto nella vulcanica Basse-Terre. Oltre all'albero del pane, alle acacie e ai cactus, sono presenti numerose altre specie che producono mango, papaya, guava, cacao, tamarindo, ecc. Tra i fiori pi\u00f9 diffusi vi sono le orchidee, le bouganvillee e gli ibischi, che potrebbero essere considerati il simbolo dell'isola. Sulle montagne di Basse-Terre si trovano bamb\u00f9 gigante, alberi di mogano, felci arboree, orchidee epifite selvagge e un incredibile groviglio di liane. Su Grande-Terre vi sono diverse paludi e la costa \u00e8 orlata di mangrovie.\nFauna.\nRicchissima \u00e8 la fauna marina, con pesci e crostacei dai colori straordinari, oltre ovviamente ai coralli. La fauna terrestre \u00e8 rappresentata da moltissimi tipi di lucertole, da procioni, manguste, aguti e diverse specie di uccelli.\nFuso orario.\nCondivide il fuso orario di Santiago del Cile e Manaus, UTC-4.\nPopolazione.\nI gruppi etnici principali sono mulatti e neri (72%), asiatici (soprattutto indiani) (14%) e bianchi (7%). La popolazione \u00e8 un'eredit\u00e0 diretta del periodo coloniale, e vive per il 90% sull'isola principale.\nLa minoranza di bianchi discende dai coloni europei e sono chiamati \"blancs-matignon\" e vivono in gran parte isolati nella zona interna collinare di Grands-Fonds. \"M\u00e9tros\" sono chiamati i francesi metropolitani che occupano in maggioranza i posti di funzionario.\nOltre al francese, lingua ufficiale, si parla la lingua creola delle Antille. La maggioranza degli abitanti \u00e8 di religione cattolica. Citt\u00e0 principali sono il capoluogo Basse-Terre, Pointe-\u00e0-Pitre (il centro economico dell'isola) e Les Abymes (la citt\u00e0 pi\u00f9 popolata).\nEconomia.\nLa principale fonte di guadagno per Guadalupa \u00e8 il turismo, con visitatori provenienti dagli Stati Uniti, Canada e Francia, ma in misura crescente anche da altri paesi dell'Europa occidentale.\nIl settore pi\u00f9 tradizionale \u00e8 quello agricolo e la coltura principale \u00e8 quella della canna da zucchero, nonostante il continuo calo produttivo: agli inizi degli anni settanta questa coltura occupava il 46% della superficie coltivata, mentre a met\u00e0 degli anni ottanta la percentuale era calata al 35% con una produzione di 42\u00a0000 tonnellate annue. Questa recessione ha colpito soprattutto gli stabilimenti pi\u00f9 piccoli, molto meno le grandi e potenti societ\u00e0 francesi, che possiedono le infrastrutture necessarie alla trasformazione della canna da zucchero e all'esportazione della maggior parte dei prodotti. Notevole importanza rivestono pure le piantagioni di banane, che occupano circa 12\u00a0000 salariati, divenute il simbolo della nuova agricoltura del dipartimento e che si trovano principalmente a Basse-Terre. Anche queste sono coltivate in maggioranza, circa per i 2/3, dalle grandi compagnie. Canne da zucchero e banane costituiscono circa l'80% delle esportazioni. Le importazioni riguardano generi alimentari, macchinari e tessuti. La pesca \u00e8 un'altra importante risorsa economica.\nStoria.\nKarukera (Isola dalle belle acque), era il nome che i Caribi avevano assegnato a Guadalupa, circa 2000 anni fa quando occuparono l'isola. Essa fu poi scoperta all'inizio di novembre del 1493 da Cristoforo Colombo, dopo una lunga traversata dell'Oceano Atlantico al termine della quale scopr\u00ec La D\u00e9sirade, Marie-Galante e infine Karukera, cui assegn\u00f2 il nome di Guadalupa, dal nome del monastero spagnolo \"Nuestra Se\u00f1ora de Guadalupe\", nella regione dell'Estremadura.\nSull'isola abitavano i Caribi, appartenenti al gruppo amerindo dell'America meridionale, i quali avevano cacciato la popolazione originaria degli Arawak. Gli spagnoli non si interessarono per\u00f2 dell'arcipelago. Agli inizi del XVII secolo Belain de Esnambuc convinse Armand-Jean du Plessis de Richelieu dell'importanza di creare, sulla falsariga della Compagnia olandese delle Indie occidentali, una societ\u00e0 che avrebbe sfruttato le ricchezze di queste isole. Mentre egli si install\u00f3 nella Martinica, nel 1635 il suo luogotenente de l'Olive e Duplessis d'Ossonville annessero Guadalupa e le isole vicine per ordine della privata \"Compagnie des Iles d'Amerique\": il 28 giugno del 1635 Guadalupa venne quindi occupata dai francesi e divenne una colonia.\nI primi coloni ebbero gravissime difficolt\u00e0 per la fame e la guerra contro i Caribi, finch\u00e9 la Compagnia decise di mettere in vendita l'arcipelago, di cui divenne proprietario Charles Hou\u00ebl (1650). Fu solamente nel 1674 che Guadalupa divenne una colonia della Corona francese, dipendendo amministrativamente dalla Martinica, un fatto che fren\u00f2 in parte lo sviluppo ed \u00e8 stato alla base della rivalit\u00e0 tra le due isole.\nLe numerose invasioni inglesi, soprattutto durante la guerra dei sette anni (1756-1763), e la presenza di pirati, che infestavano quei mari, non impedirono la crescita economica, favorita dall'indiscriminato sfruttamento degli schiavi neri rapiti in Africa, richiesti per le molte piantagioni di canna da zucchero e per le nuove piantagioni di cacao.\nDopo un periodo di occupazione inglese e una promessa cessione alla Svezia (\"Fondo della Guadalupa\"), le isole tornarono definitivamente in mano francese solo nel 1816. In quella data la tratta e il lavoro degli schiavi (che era stato autorizzato da Napoleone) furono proibiti dal parlamento francese su iniziativa di Victor Schoelcher e gli ex schiavi divennero cittadini francesi.\nNel 1871 Guadalupa venne rappresentata per la prima volta nel parlamento francese con un proprio deputato. Tra la fine del secolo e gli inizi del Novecento anche l'isola ebbe le sue prime organizzazioni di lavoratori e i primi due deputati socialisti: L. e A. Boisneuf.\nL'arcipelago non \u00e8 rimasto estraneo alle due guerre mondiali, che hanno fatto numerose vittime. Guadalupa \u00e8 divenuta un dipartimento francese nel 1946.\nSport.\nLa Guadalupa \u00e8 anche terra originaria di molti sportivi. Il calcio \u00e8 molto rilevante: il padre dell'ex giocatore del Barcellona Thierry Henry \u00e8 originario dell'arcipelago; William Gallas ha genitori di Basse-Terre; Alexandre Lacazette \u00e8 originario della Guadalupa; Lilian Thuram, primatista di presenze con la nazionale francese, \u00e8 nativo di Pointe-\u00e0-Pitre; Les Abymes \u00e8 la citt\u00e0 dei genitori del calciatore Louis Saha. \u00c8 originario di Guadalupe anche il calciatore del Manchester United Anthony Martial. La Nazionale di calcio della Guadalupa, che recluta giocatori francesi nativi dell'arcipelago, ha raggiunto la semifinale nella CONCACAF Gold Cup 2007.\nOrdinamento.\nLa Guadalupa \u00e8 un \"D\u00e9partement d'Outre-Mer\" della Repubblica francese, diviso in due circondari, con capoluogo Basse-Terre. L'arcipelago \u00e8 governato da un prefetto, assistito da due sottoprefetti e due segretari generali. Internamente \u00e8 governato da un \"Conseil R\u00e9gional\" composto da 41 membri eletti, e da un \"Conseil G\u00e9n\u00e9ral\" di 36 componenti.\nIl dipartimento \u00e8 rappresentato al parlamento francese da 2 senatori, 3 deputati e 2 membri del consiglio economico e sociale. La moneta ufficiale in circolazione \u00e8 l'euro (EUR), diviso in 100 centesimi (come nel resto dei paesi aderenti all'Eurozona).\nLa Guadalupa \u00e8 divisa in 32 comuni.\nComunicazioni.\nLa rete stradale si sviluppa per circa 2000\u00a0km. Il porto principale si trova a Pointe-\u00e0-Pitre. A Raizet, una localit\u00e0 non lontana da Pointe-\u00e0-Pitre, si trova l'aeroporto Internazionale di Pointe-\u00e0-Pitre.\nCucina.\n\u00c8 principalmente basata sulla cucina creola e cucina tipica della Francia."}
{"id": "82842", "revid": "2194347", "url": "https://it.wikipedia.org/wiki?curid=82842", "title": "Martinica", "text": "La Martinica (in francese \"Martinique\", in creolo delle Antille \"Matinik\", \"Matnik\" o \"Lamatinik\") \u00e8 un'isola delle Antille, dipartimento d'oltremare francese (capoluogo Fort-de-France). Si trova a 14\u00b0 40' a nord dell'Equatore e a 61\u00b0 ovest dal Meridiano di Greenwich nel cuore dell'arcipelago dei Caraibi e appartiene alle Piccole Antille e pi\u00f9 precisamente fa parte delle Isole Sopravento Meridionali. Le sue coste sono bagnate ad est dall'Oceano Atlantico e a ovest dal Mar dei Caraibi.\nSono inclusi nella regione 4 arrondissement, 45 cantoni e 34 comuni. Ha come TLD le estensioni .mq, .fr e .eu.\nGeografia fisica.\nTerritorio.\nL'isola ha una superficie di . Misura in lunghezza e 39 in larghezza. Il Nord, con il Monte Pel\u00e9e (o Montagna Pel\u00e9e), punto pi\u00f9 alto dell'isola ( s.l.m.) e il Picco di Carbet (Piton de Carbet), \u00e8 il regno della foresta tropicale. Al centro, la piana di Lamentin fa da transizione verso il Sud dell'isola che offre una successione di piccole colline (\"mornes\") e di valli. La costa \u00e8 caratterizzata da numerose baie e cale (\"anse\") molto pittoresche. Tra le localit\u00e0 di maggiore interesse paesaggistico c'\u00e8 la spiaggia delle \"Salines\".\nMartinica, grazie alle sue condizioni di clima tropicale, \u00e8 ricoperta da un manto vegetale floridissimo: foreste tropicali e pluviali, savane, numerosissime specie di alberi, piante, fiori e frutti fanno della Martinica un vero e proprio giardino naturale.\nLa fauna consiste essenzialmente in crostacei, pesci tropicali e specie di uccelli che volano principalmente nei cieli del sud dell'isola.\nClima.\nCon una temperatura media di , l'isola gode di un clima relativamente mite. Dei venti regolari, gli alisei, rinfrescano l'aria in continuazione e di conseguenza il calore non \u00e8 mai eccessivo.\nSi succedono due stagioni: da luglio a ottobre vi \u00e8 la stagione umida, caratterizzata da forti perturbazioni e cicloni che si formano nell'Oceano Atlantico al largo delle coste del Senegal; da gennaio ad aprile invece vi \u00e8 la stagione secca, caratterizzata da qualche scroscio improvviso di pioggia.\nStoria.\nLa Martinica fu scoperta da Cristoforo Colombo nel 1502, durante il suo quarto viaggio verso il Nuovo Mondo.\nIn questo periodo l'isola era abitata dagli Indiani dei Caraibi (\"Arawaks\"), originari della Valle dell'Orinoco, ed era conosciuta con il nome di \"Madinina\" che nella lingua indigena significa \"isola dei fiori\".\nLe rovine e i monumenti storici presenti sull'isola riflettono la ricchezza storica di Martinica.\nGli eventi che hanno caratterizzato lo sviluppo storico, economico e sociale dell'isola sono:\nLa creazione del Consiglio Regionale della Martinica \u00e8 stata molto importante per l'affermazione dell'identit\u00e0 culturale e sociale dell'isola che, pur essendo a tutti gli effetti una regione della Francia, conserva ottimamente le sue tradizioni.\nL'isola fa inoltre parte dell'Unione europea con lo status di Regione ultra-periferica.\nPopolazione.\nLa maggior parte della popolazione della Martinica \u00e8 di origine africana, ma pu\u00f2 considerarsi multietnica. Ci\u00f2 \u00e8 dovuto alle numerose popolazioni che hanno abitato nei secoli l'isola: amerindi, europei, africani, indiani, arabi (siriani e libanesi) e asiatici (cinesi).\nIl censimento del 2016 ha stabilito che gli abitanti dell'isola sono dei quali circa vivono nella capitale Fort-de-France. L'isola si compone di 34 comuni dei quali 27 si affacciano sul mare.\nCon un Prodotto Interno Lordo pro Capite di euro per abitante nel 2012, la Martinica \u00e8 il Dipartimento d'Oltremare francese pi\u00f9 ricco.\nLe principali risorse dell'isola sono le banane, la canna da zucchero, l'ananas, il rum, la pesca e il turismo; quest'ultima attivit\u00e0 negli ultimi anni \u00e8 diventata di fondamentale importanza per lo sviluppo economico dell'isola; da solo il settore turistico d\u00e0 lavoro ad oltre persone.\nCultura.\nTra le isole dei Caraibi, la Martinica si distingue per la sua ricchezza culturale.\nLa lingua ufficiale \u00e8 il francese, ma tutti gli abitanti originari dell'isola parlano correntemente il creolo delle Antille (Patois), una lingua comune anche ad altre isole dei Caraibi. Il creolo delle Antille \u00e8 un insieme di parole provenienti dall'inglese, il francese, alcuni dialetti africani e degli amerindi.\nLa letteratura dell'isola \u00e8 ricca di scrittori e poeti molto famosi; gli autori pi\u00f9 importanti originari dell'isola sono Patrick Chamoiseau, \u00c9douard Glissant, Aim\u00e9 C\u00e9saire, Frantz Fanon, Joseph Zobel e tanti altri.\nPer quanto riguarda la musica e la danza sono i generi musicali pi\u00f9 suonati e ballati continuamente per le strade e nelle feste dell\u2019isola della Martinica sono: \"Bel Air\", \"Calenda\", \"Haute-Taille\", \"Mazurka\", \"Zouk\".\nAnche la cucina creola \u00e8 molto ricca ed \u00e8 caratterizzata dai colori e dalla quantit\u00e0 incredibile di spezie che diffondono i loro odori in ogni angolo dell'isola.\nNumerose sono anche le feste che si affiancano a quelle tradizionali cattoliche; tra queste la pi\u00f9 importante \u00e8 il Carnevale che porta in strada e per le citt\u00e0 quasi tutti gli abitanti dell'isola, tra balli e musiche incredibilmente ritmati. Il fine settimana di Pentecoste prevede tre giorni di picnic e chiusura pressoch\u00e9 totale delle attivit\u00e0 lavorative.\nCriminalit\u00e0.\nNel 2019 il tasso di criminalit\u00e0 (in rapporto alla popolazione), rispetto alla Francia metropolitana, \u00e8 praticamente lo stesso per furti in appartamenti, nettamente pi\u00f9 basso (poco pi\u00f9 di met\u00e0) per altri furti, un po' pi\u00f9 alto (intorno al 20% in pi\u00f9) per rapine e violenze sessuali e molto pi\u00f9 alto (il quadruplo) per gli omicidi.\nLe citt\u00e0 e i paesi.\nDa nord a sud la Martinica \u00e8 ricca di cittadine e paesi, molto caratteristici e pittoreschi, dove si respira un'aria calma e rilassata. Molti di questi paesini oggi sono meta di turisti provenienti da tutto il mondo.\nFort-de-France.\nAnticamente chiamata \"Fort-Royal\", nel 1808 fu ribattezzata Fort de France da Napoleone Bonaparte; conta attualmente circa abitanti.\nCapitale amministrativa della Martinica, ospita i principali organismi della regione.\nProspiciente alla \"Savane\", un'enorme piazza-giardino, vi \u00e8 la biblioteca Schoelcher, opera dell'architetto francese Henri Picq.\nAltre opere di Henri Picq presenti in citt\u00e0 sono la cattedrale di Saint-Louis, inaugurata nel 1895, e il mercato coperto.\nLa citt\u00e0 ospita anche il Museo Dipartimentale d'Archeologia, con una collezione di oltre 2000 oggetti ritrovati a Martinica e sulle altre isole dei Caraibi, e il Museo Regionale di storia e di etnografia.\nL'Ajoupa-Bouillon.\nAjoupa-Buillon \u00e8 un piccolo comune del nord dell'isola immerso nel verde.\nGli amanti della natura possono visitare i Giardini di Ajoupa, ricchi di piante e fiori variopinti.\nInoltre dal paesino parte un lungo percorso chiamato \"Gorges de la Falaise\" che conduce all'interno della foresta tropicale, ricca di piante secolari, corsi d'acqua e cascate.\nLes Anses-d'Arlet.\nComune del sud della Martinica, Anses d'Arlet si raggiunge percorrendo una strada molto tortuosa.\nMolto caratteristico il centro abitato che si affaccia su una spiaggia di sabbia bianchissima con un mare cristallino e, per questo motivo, \u00e8 un luogo molto apprezzato dai sub.\nBasse-Pointe.\nPiccolo comune del nord che si affaccia sul Canale della Dominica, in una regione agricola, in passato una delle pi\u00f9 sfruttate dell'isola per la ricchezza della sua terra.\nAlcune grandi case coloniche chiamate \"habitations\" testimoniano la prosperit\u00e0 del passato.\nBellefontaine.\nBellefontaine \u00e8 un ameno paesino della Martinica.\nFuori dal centro abitato vi \u00e8 la centrale elettrica dell'EDF che produce l'energia per l'intera isola.\nLe Diamant.\n\u00c8 una piccola localit\u00e0 turistica in riva al mare che offre ristoranti e servizi di ogni tipo.\nDa questo piccolo paesino \u00e8 possibile ammirare la \"Roccia del Diamante\", uno scoglio solitario che si staglia nel mare, rifugio di numerosi tipi di uccelli.\nDiamant ha anche una lunga spiaggia di 3\u00a0km dalla quale \u00e8 possibile ammirare magnifici panorami.\nFonds-Saint-Denis.\n\u00c8 uno dei luoghi pi\u00f9 ricchi di fiori della Martinica, a 14\u00a0km nell'entroterra di Saint-Pierre.\n\u00c8 un piccolo paese sulle pendici dei \"Pitons du Carbet\", dominato dal \"Morne des Cadets\".\nIl paese ospita anche un osservatorio sismologico che sorveglia costantemente l'attivit\u00e0 del vulcano Pel\u00e9e.\nBelle da mozzare il fiato le cascate \"Saut-Gendarme\" e \"Saut-Mahaut\" dove \u00e8 possibile rilassarsi e fare un picnic nei dintorni.\nLe Fran\u00e7ois.\n\u00c8 un comune essenzialmente agricolo; infatti la regione intorno a Le Fran\u00e7ois \u00e8 la pi\u00f9 fertile del sud dell'isola.\nDa Le Fran\u00e7ois partono numerose imbarcazioni per gli isolotti, per una visita ai \"Fonds Blancs\" e alla \"Baignoire de Josephine\", dove \u00e8 possibile ammirare un mare costellato da spiagge di sabbia bianchissima.\nGrand'Rivi\u00e8re.\nGrand'Rivi\u00e8re si trova all'estremo settentrione dell'isola, affacciato sul canale della Dominica.\nQuesto affascinante villaggio di pescatori si raggiunge percorrendo una strada tortuosa e impervia attraverso una regione selvaggia caratterizzata da gole vertiginose e alberi giganteschi.\nPer la sua posizione isolata, Grand-Rivi\u00e8re \u00e8 come se fosse sospesa nel tempo, avendo conservato perfettamente l'atmosfera del secolo scorso.\nAllineati sulla piccola spiaggia di sabbia vulcanica si possono ammirare pescherecci di vari colori.\nLe Lamentin.\nLe Lamentin si trova al centro dell'isola e, con una superficie di , \u00e8 il comune pi\u00f9 vasto della Martinica.\nFondato nel XVII secolo, deve il suo nome ai lamantini, un mammifero acquatico che popolava le sue coste.\nLamentin \u00e8 oggi la sede dell'aeroporto internazionale e l'80% dei turisti passano per questa cittadina per arrivare e partire da Martinica.\nOggi la citt\u00e0 \u00e8 il cuore dell'economia dell'isola.\nLe Lorrain.\nQuesto comune del nord \u00e8 continuamente battuto dai venti e dalle onde dell'Oceano Atlantico.\nQui prima gli Indiani \"Arawaks\" e poi quelli dei Caraibi si stanziarono ed \u00e8 possibile ancora ammirare il luogo dove vivevano, che \u00e8 diventato un importante sito di cultura pre-colombiana.\nMacouba.\nQuesta cittadina si trova in una regione essenzialmente agricola dedita alla produzione di banane e ananas.\nVi si trova la distilleria che produce il rum JM. Molto caratteristica \u00e8 la piccola chiesa di Sainte Anne, di cui alcune parti risalgono al XVII secolo.\nLe Marin.\nLe Marin \u00e8 la capitale amministrativa del sud e grazie alla sua marina, il porto turistico dove ormeggiano le barche a vela e i catamarani, \u00e8 zeppa di turisti provenienti da tutto il mondo; \u00e8 anche uno dei principali luoghi di partenza per le crociere in barca a vela nei Caraibi.\nNonostante la sua internazionalit\u00e0, Le Marin mantiene solide le sue tradizioni, \u00e8 viva e molto \u201cvera\u201d.\nDa segnalare la bellissima chiesa in pietra del XVIII secolo, che domina il mare e la marina stagliandosi nel cielo azzurro in un pittoresco contesto tipicamente caraibico.\nLe Morne-Vert.\nSituato a qualche chilometro da Saint-Pierre, questo piccolo comune si trova tra il verde della campagna in una posizione un po' rialzata e per questo motivo \u00e8 soprannominato \"La Piccola Svizzera\". A 400 metri d'altezza parte il percorso che porta sul Monte Pel\u00e9e.\nLe Pr\u00eacheur.\n\u00c8 il villaggio pi\u00f9 a nord sul Mare dei Caraibi, ai piedi della Montagne Pel\u00e9e. La zona fu una delle prime ad essere colonizzate, insieme a Saint-Pierre, e nel XVII secolo era molto florida grazie alla coltivazione della canna da zucchero e del cacao.\nLe Pr\u00eacheur \u00e8 anche punto di partenza per le camminate sulla montagne Pel\u00e9e e per diverse escursioni nella natura.\nRivi\u00e8re-Pilote.\nRivi\u00e8re-Pilote \u00e8 un comune principalmente agricolo, il pi\u00f9 vasto del sud, dedito alla coltivazione della canna da zucchero e ospita ogni anno la Fiera Agricola (\"Foire Agricole\").\nA pochi chilometri dal borgo, in direzione della distilleria \"La Mauny\", si trova un \"pitt\" che, tutte le domeniche, propone il combattimento tra galli, serpenti e manguste.\nSainte-Anne.\n\u00c8 il paese pi\u00f9 a sud dell'isola, in una posizione in riva al mare. \u00c8 un bel borgo molto pittoresco e vivace, che mantiene intatto il suo \"charme\" di villaggio caraibico, nonostante la forte presenza dei turisti richiamati dalle pi\u00f9 belle spiagge del sud.\nSainte-Luce.\nSainte-Luce \u00e8 un villaggio di pescatori che, pur conservando il suo fascino tipicamente caraibico, ha vissuto negli ultimi anni uno sviluppo del turismo per la vicinanza di belle spiagge di sabbia bianca.\nLa Foresta di \"Montravail\", sulle colline alle spalle del paese, offre la possibilit\u00e0 di qualche tranquilla passeggiata.\nLungo la spiaggia del paese sorgono ristoranti, negozi e servizi di ogni tipo. Qui vi \u00e8 anche la distilleria Trois Rivi\u00e8res, una delle pi\u00f9 importanti dell'isola.\nSainte-Marie.\n\u00c8 un florido comune principalmente agricolo, affacciato sull'Atlantico.\nOffre una campagna lussureggiante, giardini creoli e passeggiate nella foresta.\nDa visitare il Museo del Rum, l'antico monastero dominicano di Fond Saint-Jacques e il Museo della Banana.\nSaint-Pierre.\nAntica capitale della Martinica, Saint-Pierre oggi \u00e8 il capoluogo del nord.\nLa citt\u00e0 fu distrutta dall'eruzione del vulcano Pel\u00e9e nel 1902. Di tutti i suoi abitanti si salv\u00f2 solo un detenuto che fu protetto dalle spesse pareti della sua cella.\nOggi \u00e8 possibile ammirare le rovine della vecchia citt\u00e0 e la nuova \u00e8 stata completamente ricostruita cercando di conservare l'aspetto della vecchia Saint-Pierre.\nLa Trinit\u00e9.\nLa Trinit\u00e9 \u00e8 il capoluogo della parte nord, sulla costa atlantica dell'isola. Il suo territorio occupa anche la \"penisola delle caravelle\" dove si trovano le rovine della Fortezza Dubuc, un'antica residenza signorile del XVII secolo, appartenuta a un pirata che depredava le navi che egli stesso faceva affondare contro gli scogli disorientandole con la lanterna.\nLes Trois-\u00celets.\nTrois-\u00celets \u00e8 un piccolo villaggio molto caratteristico, con le sue originali casette creole che si affacciano sulla strada principale. Mantiene il suo fascino di borgo rurale, con la piazzetta centrale delimitata dal mercato e il pittoresco municipio. Nella sua chiesa fu battezzata nel 1763 Giuseppina di Beauharnais che diverr\u00e0 moglie di Napoleone e imperatrice di Francia. Il 23 giugno 1777, giorno del suo quattordicesimo compleanno, la ragazza ricevette da una vecchia indovina mulatta, Euph\u00e9mia David, meglio conosciuta come Eliana, donna obeah e sacerdotessa vud\u00f9 che viveva nella baracca lungo il fiume, una predizione sul suo futuro da imperatrice.\nProseguendo lungo la strada principale in direzione sud si arriva a Pointe du Bout, con la sua marina, luogo molto turistico, pieno di alberghi, ristoranti e negozi di souvenir; da qui si pu\u00f2 godere di una vista notturna su Fort de France.\nLe Vauclin.\nLe Vauclin \u00e8 un grosso villaggio di pescatori affacciato sull'oceano Atlantico; \u00e8 presente anche un mercato del pesce.\nSulla spiaggia del paese \u00e8 possibile praticare numerosi sport acquatici.\nLe spiagge.\nLa Martinica vanta molte spiagge: quelle della parte meridionale dell'isola sono di sabbia bianca, a differenza di quelle del nord che sono di origine vulcanica e quindi con sabbia nera o grigia.\nLa maggior parte delle spiagge sono selvagge senza servizi e non sorvegliate, ma alcune sono organizzate e danno la possibilit\u00e0 anche di fare sport e attivit\u00e0 legate al mare.\nGastronomia.\nLa cucina creola \u00e8 molto ricca e colorata. Solitamente la portata \u00e8 unica con il primo e il secondo nello stesso piatto.\nSi consuma molto la carne, in particolare il pollo, il maiale e il capretto; anche il pesce \u00e8 cucinato in una gran variet\u00e0 di piatti.\nIl riso affianca tutte le principali pietanze e numerose sono le salse e le spezie usate per condire la carne o il pesce.\nLe specialit\u00e0 creole pi\u00f9 importanti sono:\nCome bevande bisogna citare il rum della Martinica, prodotto in numerose distillerie sparse per l'isola, che dall'8 novembre 1996, con un decreto, ha assunto la Denominazione d'Origine Controllata (\"AOC Rhum Agricole Martinique\"). Il Ti' Punch, considerato il cocktail nazionale, si serve appunto del rum agricolo locale, come base primaria.\nInformazioni pratiche.\nDocumenti d'ingresso.\nMartinica \u00e8 parte dell'Unione europea e per questo motivo \u00e8 sufficiente la carta d'identit\u00e0 per tutti i cittadini dei paesi membri dell'UE. Per il noleggio di un'auto \u00e8 sufficiente la patente di guida di uno Stato UE.\nMoneta e pagamenti.\nAl di fuori dei territori francesi, sulle isole vicine, \u00e8 in vigore il dollaro dei Caraibi Orientali (EC$) (pronuncia \"i-si dollar\"); tutte le banche in Martinica cambiano gli euro in EC$ (1 euro = circa 3,1887 EC$).\nTelecomunicazioni e internet.\nLa Martinica ha una rete di telefonia gestita da \"France T\u00e9l\u00e9com\". Vi sono cabine telefoniche pubbliche sparse un po' ovunque sull'isola.\n\u00c8 anche possibile acquistare schede prepagate internazionali.\nEsistono tre operatori di telefonia mobile: Orange Cara\u00efbe, Digicel, Outremer Telecom, Sfr Cara\u00efbe, in Martinica sono in vigore le tariffe secondo roaming regolamentato europeo, poich\u00e9 la Martinica \u00e8 parte integrante del territorio francese."}
